<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Regula cum commentariis</title>
              <author ref="http://viaf.org/viaf/100179656">Benedictus Nursiae<date>c.480–547</date> </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1847</date>
              </publicationStmt>
          <seriesStmt>
           <title>Patrologia Latina, vol. 66</title>
           <idno>BenNur.ReCuCo</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div>
        <head>PROLOGUS.</head>
<p>
          <pb n="0215D"/> <emph>1</emph> Ausculta, o fili, praecepta magistri, et inclina
aurem cordis tui: et admonitionem pii Patris libenter
excipe, et efficaciter comple: ut ad eum per
obedientiae laborem redeas, a quo per inobedientiae
desidiam recesseras. Ad te ergo nunc meus sermo
dirigitur, quisquis abrenuntians propriis voluntatibus
<pb n="0216D"/>
 Domino Christo vero Regi militaturus, obedientiae
 fortissima atque praeclara arma assumis. Imprimis,
ut quidquid agendum inchoas bonum, ab eo
perfici instantissima oratione deposcas: ut qui nos
jam in filiorum dignatus est numero computare, non
debeat aliquando de malis actibus nostris contristari.
<pb n="0217A"/>
Ita enim ei omni tempore de bonis suis in nobis
parendum est, ut non solum ut iratus pater, non
aliquando filios suos exhaeredet, sed nec ut metuendus
dominus irritatus malis nostris, ut nequissimos
servos perpetuam tradat ad poenam, qui eum sequi
noluerint ad gloriam.</p>
<p>Exsurgamus ergo tandem aliquando, excitante
nos Scriptura ac dicente: <cit>
            <quote>Hora est jam nos de somno
surgere </quote>
            <bibl>Rom. XV</bibl>
          </cit>. Et apertis oculis nostris ad deificium
lumen, attonitis auribus <emph>2</emph> audiamus, divina
quotidie clamans quid nos admoneat vox, dicens: <cit>
            <quote>Hodie si vocem ejus audieritis, nolite obdurare corda
vestra 
 </quote>
            <bibl>Psal. XCIV</bibl>
          </cit>. Et iterum: <cit>
            <quote>Qui habet aures audiendi,
audiat quid Spiritus dicat Ecclesiis </quote>
            <bibl>Apoc. II</bibl>
          </cit>.
Et quid dicit? <cit>
            <quote>Venite, filii, audite me, timorem Domini
<pb n="0217B"/>
docebo vos </quote>
            <bibl>Psal. XXXIII</bibl>
          </cit>. <cit>
            <quote>Currite dum lumen
vitae habetis, ne tenebrae mortis vos comprehendant </quote>
            <bibl>Joan. XI</bibl>
          </cit>.</p>
<p>Et quaerens Dominus in multitudine populi cui haec
clamat operarium suum, iterum dicit: <cit>
            <quote>Quis est
homo qui vult vitam, et cupit videre dies bonos </quote>
            <bibl>Psal.
XXXIII</bibl>
          </cit>? Quod si tu audiens respondeas, Ego, dicit
tibi Deus: Si vis habere vitam, <hi>prohibe linguam tuam
a malo, et labia tua ne loquantur dolum. Diverte a
malo, et fac bonum: inquire pacem et sequere eam.</hi> 
Et cum haec feceritis, <cit>
            <quote>oculi mei super vos, et aures
meae ad preces vestras </quote>
            <bibl>Isai. LXV</bibl>
          </cit>; et antequam me
invocetis, dicam vobis: Ecce adsum. Quid dulcius
nobis hac voce Domini invitantis nos, fratres charissimi?
Ecce pietate sua demonstrat nobis Dominus
<pb n="0217C"/>
viam vitae.</p>
<p>Succinctis ergo fide vel observantia bonorum
actuum lumbis nostris et calceatis pedibus <cit>
            <quote/>
            <bibl>Ephes.
VI</bibl>
          </cit> per ducatum Evangelii pergamus itinera ejus,
ut mereamur eum qui nos vocavit in regno suo
videre. In cujus regni tabernaculo si volumus habitare,
nisi illuc bonis actibus curritur, minime pervenitur.
Sed interrogemus cum propheta Dominum,
dicentes ei: <cit>
            <quote>Domine, quis habitabit in tabernaculo tuo,
aut quis requiescet in monte sancto tuo </quote>
            <bibl>Psal. XIV</bibl>
          </cit>?
Post hanc interrogationem, fratres, audiamus Dominum
respondentem et ostendentem nobis viam ipsius
tabernaculi, ac dicentem: <cit>
            <quote>Qui ingreditur sine macula
et operatur justitiam, qui loquitur veritatem in corde
suo, qui non egit dolum in lingua sua, qui non fecit
<pb n="0217D"/>
proximo suo malum, qui opprobrium non accepit adversus
proximum suum</quote>
            <bibl>Psal. CXXXVI</bibl>
          </cit>. Qui malignum
diabolum aliqua suadentem sibi, cum ipsa suasione
sua a conspectibus cordis sui respuens, deduxit ad
nihilum, et parvulos cogitatus ejus tenuit, et illisit
<pb n="0218A"/>
ad Christum. Qui timentes Dominum de bona <emph>3</emph> observantia
sua non se reddunt elatos; sed ipsa in se
bona, non a se posse, sed a Domino fieri existimantes,
operantem in se Dominum magnificant, illud cum
propheta dicentes: <cit>
            <quote>Non nobis, Domine, non nobis,
sed nomini tuo da gloriam </quote>
            <bibl>Psal. CXIII</bibl>
          </cit>. Sicut nec
Paulus apostolus de praedicatione sua sibi aliquid
imputavit dicens: <cit>
            <quote>Gratia Dei sum id quod sum</quote>
            <bibl>I Cor.XV</bibl>
          </cit>.
Et iterum ipse dicit: <cit>
            <quote>Qui gloriatur, in Domino
glorietur </quote>
            <bibl>II Cor. X</bibl>
          </cit>.</p>
<p>Unde et Dominus in Evangelio ait: <cit>
            <quote>Qui audit verba
mea haec et facit ea, similabo eum viro sapienti, qui
aedificavit domum suam supra petram: venerunt flumina,
flaverunt venti, et impegerunt in domum illam, et non
cecidit; fundata enim erat supra petram </quote>
            <bibl>Matth. VII</bibl>
          </cit>.
<pb n="0218B"/>
Haec complens Dominus, exspectat quotidie, his suis
sanctis monitis, factis nos respondere debere. Ideo
nobis propter emendationem malorum, hujus dies
vitae ad inducias relaxantur, dicente Apostolo: <cit>
            <quote>An
nescis quia patientia Dei ad poenitentiam te adducit </quote>
            <bibl>Rom. II</bibl>
          </cit>?
Nam pius Dominus dicit: <cit>
            <quote>Nolo mortem
        peccatoris, sed ut convertatur et vivat.</quote>
            <bibl>Ezech. XVIII</bibl>
          </cit> </p>
<p>Cum ergo interrogassemus Dominum, fratres, de
habitatore tabernaculi ejus, audivimus habitandi praeceptum: sed si compleamus habitatoris officium,
erimus haeredes regni coelorum. Ergo praeparanda
sunt corda et corpora nostra sanctae praeceptorum
obedientiae militatura; et, quod minus habet in
nobis natura possibile, rogemus Dominum ut gratiae
suae jubeat nobis adjutorium ministrare. Et si fugientes
<pb n="0218C"/>
gehennae poenas ad vitam perpetuam volumus
pervenire, dum adhuc vacat, et in hoc corpore
sumus, et haec omnia per hanc lucis vitam vacat
implere, currendum et agendum est modo quod in
perpetuum nobis expediat.</p>
<p>Constituenda est ergo a nobis dominici schola servitii,
in qua institutione nihil asperum, nihilque
grave nos constituros speramus. Sed et si quid paululum
restrictius, dictante aequitatis ratione, propter
emendationem vitiorum, vel conservationem charitatis
processerit; non illico pavore perterritus refugias
viam salutis, quae non est nisi angusto initio <bibl>Matth. VII</bibl> 
 incipienda. Processu vero conversationis
et fidei, <emph>4</emph> dilatato corde, inenarrabili dilectionis
<pb n="0218D"/>
dulcedine, curritur via mandatorum Dei: ut ab ipsius
nunquam magisterio discedentes, in ejus doctrina
usque ad mortem in monasterio perseverantes, passionibus
Christi per patientiam participemur, ut et
regni ejus mereamur esse consortes.</p>
</div>

<div>
        <head>COMMENTARIUS.</head>

<pb n="0219"/>
<p>
          <pb n="0219A"/> <hi>Ausculta, o fili.</hi> ] Omnes hic S.  P. Benedictus alloquitur
suae sanctae Regulae cultores, quos quatuor potissimum
de causis suavi filii nomine compellat dicens: <hi>Ausculta, o fili.</hi> 
 Primo quia tot filiorum spiritalis
pater exstitit, quot per suum sanctum institutum
Deo peperit monachos; nam, ut dicit S. Dorotheus <bibl>Doctrina 4, n. 6</bibl>,
 « Filios vocant sancti viri eos
quos a pravitate et malitia ad virtutem et bonam frugem
sermone et praedicatione converterunt, ut Apostolus
ait: <hi>Filioli, quos iterum parturio, donec formetur
Christus in vobis.</hi> »  Unde et S. Basilius eos tanquam
veros parentes vult agnosci, qui nos hoc pacto
Deo genuerunt: Parentes, inquit, <hi>eos qui talis est</hi> (id
est monachus) <cit>
            <quote>veros agnoscet, a quibus per Evangelium
in Christo Jesu natus est </quote>
            <bibl>Regul. fus. cap. 8</bibl>
          </cit>.</p>
<p>Secundo quod ejus sectando Regulam, sectentur et
vitam; et ex receptissima SS. Patrum regula ii veri
sanctorum filii censeri debeant, qui eorum imitantur
exempla: <cit>
            <quote>Hi filii sanctorum sunt,</quote> inquit Hieronymus, <quote>qui exercent opera eorum</quote> 
    <bibl>Epist. ad Heliod.</bibl>
          </cit>; et Augustinus:
<pb n="0219B"/> <cit>
            <quote>Omnis homo cujus opera facit, ejus filius
est; si ergo opera Dei facimus, Dei filii sumus 
 </quote>
            <bibl>Serm. 286</bibl>
          </cit>. Unde et Christus in Evangelio Judaeos, qui se
tantopere Abrahae filios praedicarent, nec ejus tamen
fidem et vitam sectarentur, increpans ait: <cit>
            <quote>Si filii
Abrahae estis, opera Abrahae facite </quote>
            <bibl>Joan. VIII</bibl>
          </cit>, et Augustinus
iterum seu quivis alius: <cit>
            <quote>Similitudinem Patris
actus indicent sobolis, similitudo operis similitudinem
indicet generis </quote>
            <bibl>In append. serm. 312</bibl>
          </cit>.</p>
<p>Tertio ut singularem erga omnes vereque paternum
demonstret affectum, et ut, si qui fortassis adhuc
pueri sensibus effecti (neque enim hic eos solos qui
jam monasticae perfectionis culmen attigere, sed et
eos maxime qui illud scandere incipiunt, imo eos qui
id sibi proponunt, alloquitur), quos disciplinae rigor
ita deterreat, ut ejus jugum tanquam asperum ac
grave nimis refugiant, hos tam suavi, tam miti compellatione,
ad illud fortiter subeundum accendat. Sic
non insolito apud homines more parvulos, et omnes
<pb n="0219C"/> <emph>5</emph> 
 quoscunque ad ea quae concupiscunt pertrahere desiderant,
filios appellare consueverunt. Quo etiam vocabulo
usos nonnunquam veteres monachos, forte in
signum puerilis illius simplicitatis quam veri monasticae
perfectionis aemulatores profitentur, constat ex
Vitis Patrum passim.</p>
<p>Quarto denique suos S. Benedictus appellat filios,
ut pote qui non ut dominus supremum in eos imperium
exercere, sed tanquam pius pater eos regere,
et ad aeterna coeli gaudia perducere cuperet.</p>
<p> <hi>Praecepta magistri.</hi> ] Praecepta dicit ea quae tota
passim continentur in Regula, ut sunt voluntaria
paupertas, abstinentia a carnibus, silentium fere
perpetuum, et alia his similia, quae saecularibus quidem
sunt monita, nobis vero monachis evaserunt in
praecepta:  « Omnia S. Benedicti instituta, inquit
S. Bernardus <bibl>De Praecepto et dispens. cap. 1</bibl>, exceptis
sane nonnullis de spiritalibus, verbi causa, charitate,
humilitate, mansuetudine, quae non tam
constat ipsum instituisse quam Deum, et ob hoc
<pb n="0219D"/>
penitus non sunt mutanda; de caetero reliqua universa
non profitentibus monita tantum, seu consilia
censenda sunt, cum tamen profitentibus in praecepta,
praevaricantibus in crimina fiant; sive ut vestra vobis
reddam, illis voluntaria vel factitia, istis necessaria
et tanquam naturalia non immerito reputantur.</p>
<p> <hi>Et inclina aurem cordis tui.</hi> ] Id est intellige quae
jam dicturus sum; auris quippe cordis est intelligentia:
 « Auris ab audiendo vel hauriendo vocatur,
inquit Smaragdus; auris autem corporis hominis
voces; cordis autem auris intellectum haurit sermonis; » 
et sane frustra pulsatur auris corporis, nisi
sonus verborum exterior ad interiorem cordis intelligentiam
perveniat; vel etiam auris cordis est
affectus, desiderium et promptitudo audiendi; ita ut
cordis aurem inclinare aliud nihil sit quam tota mentis
<pb n="0220A"/>
aviditate, toto desiderio, maxima animi attentione
praecepta docentis audire.</p>
<p> <hi>Et admonitionem pii Patris libenter excipe.</hi> ] Libenter,
id est sponte et animo, magno cum gaudio, sic
denique pii Patris monita excipe, ut nulla unquam ea
delere possit oblivio.</p>
<p>Quaerunt autem quis ille magister cujus audire
praecepta, quis pius ille Pater cujus consilia libenter
excipere jubet S. legislator? Respondent nonnulli
alium prorsus non esse ab ipso Spiritu sancto, quo
afflante ac dictante suam S. Benedictus exaravit
Regulam. Et certe quis aestimet tantae humilitatis
virum qualem fuisse S. Benedictum nullus sane dubitaverit, <hi>pii Patris</hi> 
 ac <hi>magistri</hi> titulum sibi adsciscere
voluisse? Maxime cum Christus in Evangelio
patrem sibi super terram vocare discipulis prohibuerit,
neve magistri appellarentur; unum scilicet in
coelis nobis esse patrem, unum magistrum. Audiendus
hac in re Petrus Damiani de S. Benedicto loquens
in haec verba <bibl>Opusc. 13, cap. 6</bibl>:  « Quod in ipso
<pb n="0220B"/>
libri principio manifeste colligitur, si ad quem sua
verba <hi>Spiritus sanctus</hi> dirigat, subtiliter attendatur: <hi>Spiritum</hi> 
 <emph>6</emph> <hi>sanctum</hi> dico; neque enim vir sanctus
tantaeque cultor humilitatis protinus in haec verba
prorumperet, magisterii cathedram, et praecipue pii
Patris sibi privilegium usurparet, dicens: <hi>Ausculta,
o fili, praecepta magistri, et inclina aurem cordis tui, et
admonitionem pii Patris libenter excipe;</hi> sed ille servum
propriae vocis organum fecit, qui similiter in ipso
vaticinii incipientis exordio clamare per Isaiam
coepit: <hi>Filios enutrivi et exaltavi.</hi> »  At licet S. Benedictus
pro summa quae in eo enituit humilitate, et
pii patris, et magistri titulum respuerit, hunc tamen
omnes pro summa ejus sanctitate, et in rebus monasticis
experientia et doctrina ipsi facile concedunt,
atque inter alios S. Gregorius papa <bibl>Lib. IV, cap. 4</bibl>,
seu quivis alius auctor commentarii in libros Regum,
ubi eum <hi>arctissimae vitae magistrum optimum</hi> 
appellat.</p>
<p>
          <pb n="0220C"/> <hi>Et efficaciter comple.</hi> ] Hoc est superata quamcunque
offendes difficultate; offendes enim, audita Domini
praecepta exsequere. Tria ergo a discipulis hic requirit <hi>arctissimae vitae magister optimus</hi> 
 et doctor; nam,
sicut tria sunt praecipue docentis munia, ut scilicet
doceat, delectet et flectat, ut scribit Augustinus <bibl>Lib. IV de Doctrina Christ., cap. 12</bibl>;
ita tria sunt
etiam discipulorum auditorumque officia, ut nempe
auscultent docentem, libenter excipiant delectantem,
et efficaciter compleant id ad quod flectit orator,
quae tria respexisse visus est S. Augustinus loco
citato, cum de docente sic ait <bibl>Ibid., cap. 15</bibl>: <hi>Agat
ergo, cum ista dicit, ut intelligenter, libenter, obedienter
audiatur.</hi> Verum, sicut docere et delectare parum
est, ni etiam flectat orator, ita etiam intelligere et
memoria retinere quae semel audita sunt nihil prodest,
nisi opere compleantur; <hi>non enim auditores legis,
sed factores justificabuntur.</hi> Satius omnino fuisset,
viam vitae, nisi ambulemus in ea, nunquam agnovisse;
cessat quippe tunc omnis excusatio, et reos
<pb n="0220D"/>
nos propria conscientia constituit: <hi>Si non venissem,</hi> 
inquit Christus, <hi>et locutus eis non fuissem, peccatum
non haberent.</hi> Audiamus plane terribilem Apostoli
sententiam: <cit>
            <quote>Melius enim erat illis non cognoscere viam
justitiae, quam post agnitionem retrorsum converti ab
eo quod traditum est illis sancto mandato </quote>
            <bibl>II Petr. II</bibl>
          </cit>:
Deus sane per prophetam dicit, quod verbum suum
non revertetur ad se vacuum, sed prosperabitur, et
faciet illud, ad quod misit illud <bibl>Isa. LV</bibl>. Ut ergo
verbum Domini non redeat ad se vacuum, bonis
operibus illud implere satagamus:  « Non revertetur
ad me vacuum, inquit S. Bernardus <cit>
            <quote/>
            <bibl>Serm. 71 in
Cant., n. 13</bibl>
          </cit>, vel jejunum, sed quasi prospere in
omnibus agens, saturabitur bonis actibus eorum qui
in dilectione acquiescent illi. Denique usu loquendi
sermo impletus tunc dicitur, cum fuerit mancipatus
<pb n="0221A"/>
effectui, quod videlicet tandiu inanis, et macer, ac
quodammodo famelicus sit donec onere compleatur. » 
Merito ergo S. Hieronymus <bibl>Ep. 14 ad Celant.</bibl>:
 « Nec sufficere tibi putes mandata Dei memoria tenere,
et operibus oblivisci, sed ideo illa cognosce,
ut facias quidquid <emph>7</emph> faciendum didiceris; non enim
auditores legis justi erunt, sed factores legis justificabuntur; » 
et S. Benedictus: <hi>efficaciter comple.</hi> </p>
<p>At forte movebit aliquem quod omnes hic S.  P. 
Benedictus alloquens, qui exstiterunt Regulae sanctae
profitentes, quasi tamen ad unum duntaxat sermonem
dirigeret, dicit: <hi>Ausculta, o fili, praecepta magistri,</hi> etc.
Sed individuam hac loquendi ratione sanctos inter monachos
commendat unitatem, quorum cor unum et
anima una, quorum, inquam, etsi multa sint corpora,
non tamen multa sunt corda; et de quibus, ut dicit
S. Augustinus <bibl>In Psal. CXXXII</bibl>, egregie Psaltes regius
cecinit: <hi>Ecce quam bonum et quam jucundum
habitare fratres in unum!</hi> et S. Basilius <cit>
            <quote/>
            <bibl>Const. monast.
cap. 19</bibl>
          </cit>:  « Homines ex variis generibus et locis
<pb n="0221B"/>
moti ad tantam similitudinis perfectionem conglutinati
sunt, ut anima una in multis corporibus
consideretur, et multa corpora unius animi organa
spectanda exhibeantur. »  Atque hanc nobis expositionem
subministrat S. Odo Cluniacensis abbas, cujus
haec verba <note>( <hi>Serm. de sancto Bened.</hi> )</note>:  « Monachorum
gregem sicut voluntarie auditu auris obedientem quasi
una persona ( <hi>supple</hi> esset), propter unum cor alloquens
filium nominat. »  Vel etiam quia, sicut omnes
per totum orbem Christi fideles nonnisi unum mysticum
corpus, scilicet Ecclesiam efficiunt, ita et omnes
monachi, licet numero multi, natione longe diversi,
nonnisi unum constituunt corpus, cujus alii
capitis, alii pedum, alii manuum vices referunt, ut
docet S. Dorotheus <bibl>Doct. 6</bibl>:  « Quid vobis videntur
esse coenobia? inquit; nonne unum videntur esse
corpus et invicem membra? Qui autem administrant
et gubernant, capitis loco habentur; qui vero speculantur
et corrigunt, oculorum vicem tenent; at qui
<pb n="0221C"/>
sermone prosunt, oris munere funguntur; qui obediunt,
aurium loco putantur; qui opera exercent,
manibus comparantur; qui reddunt responsa, et huc
atque illuc ad ministeria diriguntur, vicem exsequuntur
pedum. » </p>
<p> <hi>Ut ad eum per obedientiae laborem redeas a quo per
inobedientiae desidiam recesseras.</hi> Quid dulcius hac
voce, fratres charissimi? Ecce hic praeclare dux noster
nobis  « proponit certamen, modum certandi,
meritumque vincenti, ut loquitur Tritbemius. In eo
namque quod ait <hi>laborem,</hi> certamen denotat; <hi>obedientiae,</hi> 
modum; <hi>redeas,</hi> meritum. »  Ecquid nobis
suavius, quid utilius reditu ad Deum proponi posset?
imo quid Deo ipsi optabilius?  « Quid enim, inquit
S. Augustinus, Dominus quaerit a te, nisi te? Quia in
omni creatura terrena nihil melius fecit te, quaerit
te a te, quia tu perdideras te. »  Sed qua ad ipsum
redibimus via? non alia plane ab ea quam hic, sicut
alibi S. legislator indicat dicens: <hi>Scientes se per
hanc obedientiae viam ituros ad Deum.</hi> Haec est via,
<pb n="0221D"/>
ambulemus in ea; unde Petrus Damiani <note>( <hi>Serm. de
Exalt. S. Cruc.</hi> )</note>:  « Depulsus est homo, inquit, ab
illa felici haereditate, exsilium sortitus est pro patria,
mortem pro vita, pro gloria ignominiam: si vis <emph>8</emph> 
ergo ad tuam haereditatem reverti, tuam abnega voluntatem.
Abnegatio igitur voluntatis haereditatis est
recuperatio: »  et S. Bernardus <bibl>Serm. 64 de divers</bibl>:
 « Haec est virtus quae animam perfecte Deo subditam,
sub umbra alarum ipsius secure facit vivere. » </p>
<p>Quod autem non obedientiam simpliciter, sed <hi>obedientiae
laborem</hi> dicit, declarat non adeo facilem, sed
multum laboriosam rem esse obedientiam; quod
confirmat S. Gregorius papa homil. 32 in Evangelium
haec scribens:  « Fortasse non est laboriosum
relinquere sua, sed valde laboriosum est relinquere
semetipsum; minus quippe est abnegare quod habet,
valde autem multum abnegare quod est. »  Hinc
plane vox illa coelestis: <hi>Melior est obedientia quam victimae</hi> 
<pb n="0222A"/> <bibl>I Reg. XV</bibl>;
quia, inquit, S. Gregorius,  « per
victimas aliena caro, per obedientiam propria voluntas
mactatur. »  Sed ne nos tantus labor deterreat,
propositum labori praemium intueamur, et facile videbitur
omne difficile: promittitur autem reditus ad
Deum, <hi>ut ad eum per obedientiae laborem redeas.</hi> O
merces! O praemium!</p>
<p> <hi>A quo per inobedientiae desidiam recesseras.</hi> ] A Deo
recessimus cum per divini mandati praevaricationem
in Adam omnes peccavimus, vel cum propriis nos
reatibus et inobedientiis principi tenebrarum mancipavimus.
Signanter vero dicit <hi>inobedientiae desidiam;</hi> 
quibus verbis docet eos vere desides censendos esse
et pigros qui, transgredientes mandata Dei, nec Deo
nec propriae laborant saluti; licet enim multi multa
operentur, haec nisi ad Deum puro ac sincero mentis
affectu referant, non opera, sed operum destructiones
rectius existimaveris. Praeclare omnino Guillelmus
abbas monasterii S. Theodorici ad Carthusienses
monachos scribens <cit>
            <quote/>
            <bibl>De Vit. solit. ad fratres de Monte
<pb n="0222B"/>
Dei, cap. 8</bibl>
          </cit>:  « Otiosum non est vacare Deo, imo negotium
negotiorum omnium hoc est; quod quicunque
in cella non agit fideliter et ferventer, quodcunque
agit, quod propter hoc non agit, scilicet ut Deo serviatur,
in eo quod agit, otiatur. » </p>
<p> <hi>Ad te ergo nunc meus sermo dirigitur, quisquis abrenuntians
propriis voluntatibus.</hi> Sicut nullus in Ecclesia
fidelis admittitur quin prius diabolo, pompis et
operibus ejus abrenuntiaverit, ita nec ullum in claustro
monachum qui propriis non abrenuntiet voluntatibus,
S.  P. Benedictus introduci voluit, ut post Hildemarum
recte notavit Bernardus Cassinensis. Ex
his ergo liquet quem sibi scopum in Regula S. legislator,
quem sibi finem proposuerit, obedientiam scilicet
seu propriae voluntatis abnegationem, ut docet imprimis
S. Petrus Damiani, cum dicit <bibl>Opusc. 13, cap. 6</bibl>:
 « Videamus cum scribere incipit <note>(S. Benedictus)</note> quibus
verba dirigit, ad quod hominum genus omnem
vim secuturae elocutionis intendit; ait enim: <hi>Ad te ergo
<pb n="0222C"/>
nunc meus sermo dirigitur,</hi> etc. »  Refert hic integrum
Regulae textum, tum subdit:  « Quantum ergo ex S. viri
verbis colligere possumus, magis ad discendam obedientiam <emph>9</emph> 
 quam ad peragendam poenitentiam Regulae
hujus schola cognoscitur instituta, non ut, sive
peccatores, sive justos excludat, vel unum genus
hominum respuat, sed quia omnem vim et intentionem
ad edocenda obedientiae praecepta constituat. » 
Et sane cum coenobitarum monachorum fortissimum
genus sibi disponendum proposuerit S. Pater, non
alium prorsus ab ipso coenobitarum fine intendere
debuit; quis autem ille sit docet apud Cassianum abbas
Joannes his verbis <bibl>Collat. 19, c. 8</bibl>:  « Finis
coenobitae est omnes suas mortificare et crucifigere
voluntates; »  et Severus Sulpicius <bibl>Dial. lib. I, c. 5</bibl>:
 « Haec illorum prima virtus parere alieno imperio; » 
tandem S. Hieronymus de Coenobitis scribens: <bibl>Epist. 22</bibl>:
 « Prima, inquit, apud eos confoederatio,
est obedire majoribus, et quidquid jusserint facere. » 
Eadem habet Regula S. Posthumio ab angelo tradita
<pb n="0222D"/>
n. I, prout exstat in ejus Vita, cap. 8. Hinc vix ullum
in tota S.  P. Benedicti Regula caput exstat in
quo obedientiam aliquo modo non commendet, ut
facili negotio demonstrare possemus, nisi id muneris
ante nos obiisset vir doctissimus Benedictus Haeftenus
in Disquisitionibus monasticis l. II Catech. monast.,
part. 2, disquisit. 12. Unde etiam Christus
Dominus apud S. Brigittam <bibl>Revel. lib. IV, c. 127</bibl>:
 « Ille, inquit, est monachus Benedicti, qui plus obedit
Regulae quam carni. »  Ex quibus omnibus liquido
patet, quam apposite ad hunc locum Joannes Trithemius
dixerit:  « Ante omnia tanquam titulum audientis
praemittit abnegationem propriae voluntatis,
quia nihil partis habet in hac Regula, qui adhuc
propriis deservit voluntatibus; monachus enim qui
non dimisit propriam voluntatem, non est quod dicitur:
imo irritator est Dei: primum namque instrumentum
monachi est abdicatio propriae voluntatis,
<pb n="0223A"/>
sine quo nullus monachus est. Relinque igitur
propriam voluntatem, si vis monachus fieri. » </p>
<p> <hi>Domino Christo vero regi militaturus.</hi> ] Ergone milites,
sumus, aut militia est professio nostra? Ita
plane; nam <hi>militia est vita hominis super terram,</hi> quod
potiori jure de monachorum vita affirmaveris, quorum
omnis vita in conflictu et tentatione transigitur.
Quare Scriptura: <hi>Fili,</hi> inquit, <hi>accedens ad servitutem
Dei sta in justitia, et praepara animam tuam ad tentationem;</hi> 
quod usque adeo verum est, ut Petrus Blesensis
dixerit <bibl>Epist. 134</bibl>:  « Scio quia sine tentationibus
vix hora dimidia claustralis vita transigitur. » 
Hinc adversus superfluas saeculi cupiditates voluntaria
paupertate, illinc adversus male delectantes
carnis illecebras inviolata castitate, isthinc adversus
superbas daemonum suggestiones humili obedientia,
adversus inconstantis animi levitatem stabilitate,
denique adversus omnia vitia morum conversione
jugiter decertandum, ut plane de nostris coenobiis
dicere sit: <hi>Castra Dei sunt haec.</hi> Quid enim sic ea
<pb n="0223B"/>
cum Petro Venerabuli vocate vetat?  « Claustralium,
inquit <bibl>Lib. I, epist. 20</bibl>, communiter viventium cohabitatio
castrorum ad pugnam ordinatorum multitudini
videtur comparari, ubi quisque tanto securius
adversus adversarium dimicat, quanto sibi vicinius
adjutorium de commilitonis dextera sperat; »  et alibi
ad S. Bernardum <emph>10</emph> scribens <bibl>Lib. I, epist. 28</bibl>:
 « Promittitis secundum Regulam B. Benedicti vos in
castris coelestibus militaturos. »  Porro his in castris
duplicis generis sunt milites, ut observat Haeftenus <bibl>Lib. II Disq. catech. monast. part. 2, disq 3</bibl>:
alii
qui in acie pugnant, alii qui ad singulare certamen
descendunt. Prioris generis sunt coenobitae sub regula
vel abbate militantes; posterioris anachoretae,
qui bene instructi fraterna ex acie ad singularem pugnam
eremi descendunt.</p>
<p> <hi>Obedientiae fortissima atque praeclara arma assumis.</hi> ]
S. Benedictus obedientiae arma <hi>fortissima</hi> appellat,
quia revera nihil obedientia fortius, cujus praesidio
monachus loquitur victorias,  « dum de diabolo per
<pb n="0223C"/>
obedientiae bonum, de mundo ac de seipso triumphat
in Christo, »  inquit Petrus Blesensis <bibl>Epist. 134</bibl>;
hinc et S. Gregorius <bibl>In lib. Reg. l. IV., cap. 10</bibl>,
seu quivis alius:  « Cum hominibus pro Deo subjicimur,
superbos spiritus superamus: caeteris quidem
virtutibus daemones impugnamus; per obedientiam
vincimus: victores sunt ergo qui obediunt, quia dum
voluntatem suam aliis perfecte subjiciunt, ipsi lapsis
per inobedientiam angelis dominantur. »  Merito ergo
S. Joannes Climacus <bibl>Grad. 4</bibl>:  « Quemadmodum,
inquit, arbores a ventis agitatae altiores radices agunt,
ita qui sub obedientia decertant, fortes et invincibiles
redduntur. » </p>
<p>Sed non solum <hi>fortissima,</hi> verum etiam <hi>praeclara</hi> 
obedientiae arma dicuntur, quia praeclaros nos et illustres
ex reportatis de tot ac tantis hostibus victoriis
efficiunt, mirandum Deo, et angelis, et hominibus
spectaculum factos; vel quia virtute nihil pulchrius:
 « Quaecunque virtuosa sunt, inquit Boherius,
<pb n="0223D"/>
possunt dici praeclara; »  citatque Hieronymum ad
Celantiam haec scribentem:  « Summa quidem apud
Deum nobilitas est, praeclarum esse virtutibus. » </p>
<p> <hi>Imprimis.</hi> ] Id est ante et super omnia, vel, ut
explicat Smaragdus, <hi>in primis,</hi> id est in initio conversationis
et inchoationis boni operis; quo tamen
loquendi modo reliquum vitae ipsiusque operis
tempus haudquaquam excludit.</p>
<p> <hi>Ut quidquid agendum inchoas bonum, ab eo perfici
instantissima oratione deposcas.</hi> ] Quod S. Pater non
sic dicit, quasi aliquid boni a nobis incipi posse, ut
quondam voluerunt Semipelagiani, sentiret; nam et
discipulos jubet bonum aliquod in se cum viderint, Deo
applicent non sibi, et infra Deum ipsum ita loquentem
inducit: <hi>Et antequam me invocetis dicam, Ecce adsum.</hi> </p>
<p> <hi>Ut qui nos jam in filiorum dignatus est numero
computare, non debeat aliquando de malis actibus nostris
contristari.</hi> Hic reddit rationem cur bonum aliquod
<pb n="0224A"/>
inchoando, illud a Deo perfici instanti oratione
postulare debeamus, scilicet ne Deo non orantibus
nobis gratiam justissime subtrahente, male operemur,
et sic malis actibus nostris eum contristemus,
qui nos jam in filiorum numero computare dignatus
est: ubi duplici nos motivo ad orandum impellit,
uno amoris, altero gratitudinis: <emph>11</emph> amoris,
quo ut veri filii malis actibus Deum offendere et
contristare timeamus; gratitudinis, in eum qui nos
in filiorum dignatus est numero computare; quibus
verbis etiam et immensam erga nos Dei bonitatem,
et summam hominis dignitatem commendat:
bonitatem Dei, qui nos in filiorum dignatus
est numero computare, de qua Joannes apostolus: <hi>Videte,</hi> 
 inquit, <hi>qualem charitatem dedit nobis
Deus, ut filii Dei nominemur et simus;</hi> et Smaragdus
in hunc locum:  « Magna dignatio Dei Patris! nos in
servorum esse numero non meremur, ille nos in filiorum
numero computare non dedignatur: grandis,
inquam, dignatio est, ut cum simus naturaliter filii
<pb n="0224B"/>
irae, et ab infantia peccatores, filii Dei misericorditer
vocemur. »  Summam vero hominis dignitatem, ut
qui natura sumus filii irae, per gratiam fiamus divinae
consortes naturae. Utrumque agnoscebat venerabilis
Gerardus Clarevallensis monachus et frater S. Bernardi
abbatis, qui, ut ipse refert, extremum exhalaturus spiritum,
exclamabat <bibl>Serm. 26 in Cant., n. 11</bibl>:  « Quanta
dignatio Dei, Patrem hominum esse! quanta hominum
gloria, Dei filios esse et haeredes! nam si filii, et
haeredes. » </p>
<p>Quod autem hic dicitur Deus contristari, non sic
capiendum quasi immutabilis per naturam, apud
quem non est transmutatio, aut vicissitudinis obumbratio,
passionibus, obnoxius foret: sed quia homines
hic alloquitur, humano etiam loquitur modo, et
quoniam contristati solent homines a quibus injuriam
acceperunt secedere, eosque solitis privare beneficiis,
sic cum peccatores deserit Deus, et quas solet
effundere subtrahit gratias, tunc contristari dicitur,
sicut irasci cum punit.</p>
<p>
          <pb n="0224C"/> <hi>Ita enim ei omni tempore de bonis suis in nobis parendum
est.</hi> ] Parendum, id est serviendum, ei, scilicet
Deo, et quidem de bonis suis, idque omni tempore. <hi>De bonis,</hi> 
 inquit, <hi>suis;</hi> quidquid enim boni
habemus, ab eo tenemus cujus misericordia sumus:
unde et vulgata illa sententia: Cum Deus coronat
merita nostra, coronat dona sua; et S. Bernardus <bibl>Serm. 23 super Cant.</bibl>:
 « Hominis justitia Dei indulgentia
est; »  et ex Petro Damiani <bibl>Serm. 12</bibl>:
 « Dicuntur justitiae Domini opera justorum, unde et
ipsi justi appellantur, quia <hi>omne datum optimum, et
omne donum perfectum desursum est a Patre luminum:
quid enim habes, quod non accepisti?</hi> »  Ergo de bonis et
donis Domini serviamus illi: serviamus de corpore,
quod ab eo benigne concessum est, ut membra ejus
quae sunt super terram mortificantes, superflua ejus
desideria resecantes, carnem spiritui subjicientes,
suave Christi jugum et onus ejus leve fortiter subeamus;
serviamus ei de anima, quam sola voluntate
<pb n="0224D"/>
creavit, ut summas ejus perfectiones jugi meditatione
contemplantes, ejus beneficia memoria retinentes,
ipsumque sincero atque intimo cordis intuitu complectentes,
divinae majestati jugiter inhaereamus; serviamus
ei de praeceptis, de consiliis, de internis illis
illustrationibus motionibusque quas animae misericorditer
inspirat, ut voluntates ejus fideliter exsequentes,
debitum servitutis obsequium <emph>12</emph> exhibeamus.
Idque, ut ait S.  P. Benedictus, <hi>omni tempore,</hi> 
quod Smaragdus et alii communiter post eum interpretes
intelligunt sive in prosperis, sive in adversis,
hoc est per totam vitam. In quo redarguas eos qui
ad tempus credunt et in tempore tentationis recedunt,
qui cum non nihil temporis sub suavi Christi
jugo in monasteriis egerint, aut ad officium dignitatemve
aliquam assumpti fuerint, tunc secum factum
esse putant, nec se ad communia fratrum exercitia
astringi, quod cum gravi animi dolore quibusdam in
<pb n="0225A"/>
coenobiis videmus. At non sic plane S. Benedictus,
non sic, sed omni, inquit, tempore de bonis suis in
nobis Domino parendum est. Ergo  « <hi>sine timore de
manu inimicorum nostrorum liberati serviamus illi in
sanctitate et justitia coram ipso, omnibus diebus nostris, » 
ut is sit terminus obedientiae qui est vitae,</hi> ut
cum S. Bernardo loquar. Notanda prorsus hunc in
locum Hildemari verba:  « Egregia, infit, admonitio
est, cum dicitur: Omni tempore, quia ubi dicitur
servitus Dei, monetur ea omni tempore esse; nam
hominis servitus non potest omni tempore esse, sed
per intervallum temporis. » </p>
<p> <hi>Ut non solum ut iratus pater non aliquando filios
exhaeredet.</hi> ] Irascitur Deus cum punit, punit vero
cum improbos filios pius pater exhaeredat: gravissima
prorsus poena, ut qui haeredes quidem Dei,
cohaeredes autem Christi per adoptionem filiorum
effecti sunt, in poenam admissae in patrem offensae,
coelesti priventur haereditate.</p>
<p> <hi>Sed nec ut metuendus Dominus irritatus malis nostris,
<pb n="0225B"/>
ut nequissimos servos perpetuam tradat ad poenam,
qui eum sequi noluerint ad gloriam.</hi> ] Similiter
Deus hic irritatus dicitur, cum nequissimos servos
perpetuam tradit ad poenam, non solum propter peccatum,
sed propter peccatum ex malitia commissum;
 « Plus enim est irritatus quam iratus, inquit
Hildemarus; nam ille irritat, id est provocat, qui
ex studio malae voluntatis alterum facit irasci Nam
irasci facere potest, qui simpliciter peccat. » </p>
<p> <hi>Exsurgamus ergo tandem aliquando.</hi> ] Justa ac legitima
ex praemissis illatio; si enim malis actibus nostris
contristatur Deus, si pater iratus filios exhaeredat,
si metuendus Dominus nequissimos servos
perpetuam tradit ad poenam; quid, nisi haec serio
cavenda, inferendum est? Quare <hi>exsurgamus ergo,</hi> 
inquit, <hi>tandem aliquando;</hi> qua loquendi ratione denotat
nullum non esse poenitentiae tempus; etsi enim
bonum sit viro, cum portaverit jugum Domini ab
adolescentia sua, non ideo tamen omnis prorsus spes
<pb n="0225C"/>
est abjicienda, si vel ad virilem aetatem aut ad senectutem
usque suam quis distulerit conversionem:
nam et paterfamilias hora etiam undecima operarios
ad vineam mittendos conducit, quos in praemiorum
retributione pares facit iis qui pondus et aestum diei
pertulerint; quamvis periculosum sit omnino diutius
ad Dominum conversionem differre, ut docet S. Augustinus
serm. 87, de Scripturis, insinuatque hic
S.  P. Benedictus, <emph>13</emph> qui non simpliciter dicit ut <hi>surgamus,</hi> 
 sed ut <hi>exsurgamus,</hi> id est sine mora surgamus,
ut exponit Hildemarus, sive, ut aiunt Bernardus
Cassinensis et Petrus Boherius, <hi>surgamus
cum effectu.</hi> </p>
<p> <hi>Excitante nos Scriptura ac dicente:  « Hora est jam
nunc de somno surgere.</hi> »  Jam nunc, id est eo ipso
quo loquor tempore, sine ulla prorsus dilatione:
quia, ut dicit apud Cassianum abbas Germanus <cit>
            <quote/>
            <bibl>Collat.
17, cap. 5</bibl>
          </cit>,  « ad profectum spiritualium rerum,
virtutemque tendentibus periculosa ac noxia est et
parva dilatio; »  et, ut ait S. Ambrosius <bibl>In c. I Luc.</bibl>,
<pb n="0225D"/>
 « nescit tarda molimina Spiritus sancti gratia. » </p>
<p> <hi>De somno surgere.</hi> ] Somno hic torpor negligentiae
designatur, ut exponit S. Gregorius papa <cit>
            <quote/>
            <bibl>L. V Mor.,
cap. 22</bibl>
          </cit>.</p>
<p> <hi>Et apertis oculis ad Deificum lumen.</hi> ] Lumen Deificum
est ipse Salvator Christus, qui illuminat omnem
hominem venientem in hunc mundum, quique
de seipso dicit: <hi>Ego sum lux mundi.</hi> Lumen Deificum
est ipsa sacra Scriptura, de qua Psaltes regius: <hi>Lucerna pedibus meis verbum tuum.</hi> 
 Lumen Deificum
est superiorum magistrorumque doctrina, nam <cit>
            <quote>qui
docti fuerint, fulgebunt quasi splendor firmamenti, et
qui ad justitiam erudiunt multos quasi stellae in perpetuas
aeternitates </quote>
            <bibl>Danielis XII</bibl>
          </cit>. Denique lumen Deificum
est interna Spiritus sancti inspiratio. Apertis
ergo oculis ad Deificum lumen, scilicet ad Christum,
cujus exempla vitaque viam salutis demonstrant; ad
sacram Scripturam, cujus veritas nos docet; ad superiorum
<pb n="0226A"/>
monita, quorum nos exhortationes illuminant;
ad ipsam S. Spiritus inspirationem, cujus internae
illustrationes mentis nostrae tenebras fugant:
apertis, inquam, oculis, id est relicta veteri conversatione,
mentisque torpore discusso, vitiis peccatisque
penitus deletis;  « tunc enim dicitur quis aperire
oculos, cum liberatur a peccato, quia per peccatum
dividitur aliquis a lumine, scilicet Christo, » 
inquit Richardus de S. Angelo. Recte autem postquam
dixit: Hora est de somno surgere, subjungit:
Et apertis oculis, etc.; quia prima hominis a somno
excitati operatio est aperire oculos.</p>
<p> <hi>Attonitis auribus.</hi> ] Scilicet mentis. Attonitis, id est
attentis,  « quasi ad verba tonantis attentis, vel attonitis,
id est ad tonum intentis, »  inquit Bernardus
Cassinensis, et post eum Boherius; seu potius attonitis,
id est territis, et prae stupore ad tantam vocantis
nos Dei benignitatem mirantibus.</p>
<p> <hi>Audiamus divina quotidie clamans quid nos admoneat
vox.</hi> ] Vocem <hi>divina</hi> duobus possumus modis
<pb n="0226B"/>
intelligere: 1º in neutro genere, quasi diceret res
divinas, seu Deum sapientes, ita ut sensus sit: Audiamus
quid vox quotidie clamans res divinas nos admoneat;
2º in feminino, referendo <hi>divina</hi> ad <hi>vox,</hi> quasi
diceretur: Audiamus quid vox divina quotidie clamans
nos admoneat. Clamat autem vox divina per
verbum Patris, scilicet Christum, cujus verba in
Evangelio; clamat per ora prophetarum, quorum
oracula in sacris paginis; clamat per ora apostolorum,
quorum doctrina in <emph>14</emph> eorum Epistolis in Ecclesia
quotidie legitur; clamat per vitam et exempla sanctorum,
quorum actus in collatione ante completorium
recitantur; clamat per exhortationes SS. doctorum,
juxta illud: <hi>Qui vos audit me audit;</hi> clamat
per creaturas, quarum beneficio res divinae, imo
Deus ipse nobis innotescit; clamat denique per os
David dicens:</p>
<p> <hi>Hodie si vocem ejus audieritis, nolite obdurare corda
vestra.</hi> ] Nihil enim obdurato corde deterius, cujus
<pb n="0226C"/>
sinceram nobis similitudinem repraesentat S. Bernardus
his verbis <bibl>Lib. I de Consid., cap. 2</bibl>:  « Quid est
cor durum? ipsum est quod nec compunctione scinditur,
nec pietate mollitur, nec movetur precibus:
minis non cedit, flagellis duratur. Ingratum ad beneficia
est, ad consilia infidum, ad judicia saevum,
inverecundum ad turpia, impavidum ad pericula,
inhumanum ad humana, temerarium ad divina, praeteritorum
obliviscens, praesentia negligens, futura
non providens; ipsum est cui praeteritorum praeter
solas injurias nihil omnino non praeterit, praesentium
nihil perit, futurorum nulla nisi forte ad ulciscendum
prospectio seu praeparatio est, et ut brevi
cuncta horribilis mali mala complectar, ipsum est
quod nec Deum timet, nec hominem reveretur. » 
Foeda sane, genuina tamen, et viva obdurati cordis
imago, quam in se perversa peccandi consuetudine,
coelesti deleta, exprimit peccator; ex quo fit, ut
tanquam montes Gelboe nec rorem divinae gratiae,
nec pluviam excipiat, nec ullas Solis justitiae illustrationes;
<pb n="0226D"/>
aut, si quis forte divinus radius illuxerit, non
emolliat, sed lutosum potius cor obduret, sicut patratis
a Mose miraculis obduruit Pharao. Ergo ne
nos tantae calamitatis tam profunda abyssus absorbeat, <hi>hodie si vocem Domini audieritis nolite obdurare
corda vestra.</hi> 
  « Quantae enim temeritatis et
insaniae est, ait S. Bernardus <bibl>Serm. 23 de divers.</bibl>,
si forte dum alloquitur nos Dominus majestatis, nos
insensati avertamus aurem, et ad nescio quas animum
ineptias convertamus! Quanta est haec injuria,
et quam graviter vindicanda, cum vilissimus vermis
clamantem ad se audire dedignatur creatorem universitatis?
Quanta vero, et quam ineffabilis divinae
dignatio bonitatis, quae quotidie conspicit nos infelices,
avertentes aures, obdurantes corda, et nihilominus
clamitat ad nos! » </p>
<p> <hi>Et iterum: Qui habet aures audiendi audiat quid
Spiritus dicat Ecclesiis.</hi> ] Aures audiendi sunt magnum
<pb n="0227A"/>
audiendae veritatis, cum sincera illius sectandae
voluntate, desiderium. Quid Spiritus, scilicet Spiritus
sanctus, dicat Ecclesiis, id est cunctis Christi
fidelibus, ex quibus tanquam vivis lapidibus una
construitur Ecclesia. Notat porro Rabanus <note>( <hi>Super Mat.</hi> )</note>
quod  « quoties haec admonitiuncula, »  nempe: <hi>Qui habet aures audiendi audiat,</hi> 
  « vel in Evangelio,
vel in Apocalypsi Joannis interponitur, mysticum
est, quod dicitur, atque ad audiendum discendumque
salubre insinuatur. » </p>
<p> <hi>Et quid dicit? Venite, filii, audite me.</hi> ] Venite, charitatis
nimirum gressibus:  « Pedes tui, inquit S.
Augustinus <bibl>In psal. XXXIII</bibl>, charitas tua est; duos
pedes habeto, noli esse claudus. Qui sunt duo pedes? <emph>15</emph> 
 duo praecepta charitatis, Dei et proximi; his
pedibus curre ad Deum, accede ad illum, qui et ut
curreres ipse hortatus est. » </p>
<p> <hi>Timorem Domini docebo vos.</hi> ] Recte omnino, quia,
ut dicit S. Ambrosius <bibl>Lib. I in hexam.</bibl>,  « qui timet
Dominum declinat errorem, ad virtutis semitam vias
<pb n="0227B"/>
suas dirigit; nisi enim quis timuerit Deum, non potest
renuntiare peccato; »  et S. Bernardus <cit>
            <quote/>
            <bibl>Serm.
54 in Cant.</bibl>
          </cit>:  « In veritate didici nihil aeque efficax
esse ad gratiam promerendam, retinendam, recuperandam,
quam si omni tempore coram Deo inveniaris
non altum sapere, sed timere. » </p>
<p> <hi>Currite.</hi> ] Apposite admodum postquam vocantem
nos ad se induxit Spiritum sanctum, monet ut curramus
ad eum, qui vocavit nos; neque enim gradu
lento, sed velut gigantes ad currendam viam exsultantes
ad Deum accedere oportet, ut pote qui omnis
morae sit impatiens.</p>
<p> <hi>Dum lumen vitae habetis, ne tenebrae mortis vos comprehendant.</hi> ]
Haec verba duplicem possunt sortiri intellectum,
mysticum et litteralem. Secundum mysticum
sensum lumen vitae est ipsa gratia, per quam verae
via vitae nobis innotescit; vel lumen vitae est ipse
Christus Dominus, vera lux mundi, vera animae nostrae
vita; quod lumen habemus cum per gratiam intus
<pb n="0227C"/>
eum in anima possidemus, et per sinceram animi
conversationem ejus sectamur vestigia, sicut ipse
dicit: <hi>Qui sequitur me non ambulat in tenebris, sed
habebit lumen vitae.</hi> Tenebrae autem mortis sunt ipsa
caecitas cordis, per quam in infelicem peccati foveam
mortemque consequenter aeternam miseri cadimus,
propter quod et mortis tenebrae nuncupatur; vel tenebrae
mortis sunt ipsa mors animae peccatum, sic
dictum, quod infelices nos in tenebras exteriores,
ubi erit fletus et stridor dentium, expellat, atque a
vera luce Christo separet; vel tandem tenebrae mortis
sunt diabolus, nam, ut ait S. Augustinus <cit>
            <quote/>
            <bibl>In
psal. XLVIII serm. 2</bibl>
          </cit>,  « Mors diabolus est, non quia
ipse mors est, sed quia per illum mors. »  Dicitur
autem tenebrae mortis, quod totus sit tenebrifer,
ipsasque inferorum inhabitet tenebras; et ita hoc
sensu cum S.  P. Benedictus ait: Currite dum lumen
vitae habetis, ne tenebrae mortis vos comprehendant,
idem est ac si diceret: dum vobis divina suppetit
gratia, dum adest Christus habitans in cordibus vestris
<pb n="0227D"/>
per Spiritum sanctum, qui datus est vobis,
currite per bona opera, certam vocationem vestram
facientes, ne forte per vestram culpam neglecta gratia
subtrahatur, atque a vobis prorsus Christus abscedat,
sicque vos cordis caecitas in profundum vitiorum
mergat, et diabolus, ipsumque peccatum vos
comprehendens, tanquam infideles servos in aeternas
ejiciat tenebras, quod Deus avertat.</p>
<p>Juxta litteralem vero sensum, lumen vitae est praesens
tempus, seu ipsa qua vivimus vita; tenebrae
mortis mors naturalis, quae fit per separationem
animae a corpore; et sic currite dum lumen vitae
habetis, ne tenebrae mortis vos comprehendant, cum
illa sententia concinit: Dum tempus habemus operemur
bonum, ne forte immatura morte praeoccupati
frustra poenitentiae locum quaeramus.</p>
<p> <emph>16</emph> <hi>Et quaerens Dominus in multitudine populi,cui
haec clamat, operarium suum.</hi> Hic commendat S.  P. Benedictus
<pb n="0228A"/>
insigne vocationis monasticae beneficium, de
quo tria praesertim his verbis insinuat: 1º quod ipse
Dominus nos viles servos servosque peccati vocare
et quaerere dignetur, <hi>et quaerens Dominus;</hi> 2º quod
nos tot ac tantis, nobis forte melioribus hac in causa
praetulerit, <hi>in multitudine populi;</hi> 3º idque et in
tanti patrifamilias operemur vinea, et ei serviamus
cui servire regnare est, <hi>operarium suum.</hi> </p>
<p>Porro tribus nos potissimum modis piissimus Dominus
quaerere ac vocare solet, quos Cassianus exprimit
his verbis <bibl>Collat. 3, cap. 4</bibl>:  « Primus ex
Deo est, secundus per hominem, tertius ex necessitate.
Ex Deo quidem est quoties inspiratio quaedam
immissa in cor nostrum nonnunquam etiam dormientes
nos ad desiderium vitae aeternae et salutis
exsuscitat, Deumque sequi, et ejus inhaerere praeceptis
compunctione saluberrima cohortatur. Secundus
vocationis modus est, quem fieri per hominem diximus,
cum vel exemplis quorumdam sanctorum, vel
monitis instigati, ad desiderium salutis accendimur.
<pb n="0228B"/>
Tertius vocationis modus est, qui ex necessitate descendit,
cum divitiis mundi hujus, vel voluptatibus
obligati, ingruentibus repente tentationibus, quae
vel mortis pericula comminantur, vel amissione bonorum,
ac proscriptione percutiunt, vel charorum
morte compungunt, ad Dominum, quem sequi in rerum
prosperitate contempsimus, saltem inviti properare
compellimur. » </p>
<p>Quocunque nos modo Deus vocet, magna sane est
vocantis dignatio: at nihil prorsus ita commendat
vocationis monasticae gratiam, ac illud quod insinuat
S. Benedictus his verbis: <hi>In multitudine populi operarium
suum.</hi> Operarium suum inquit in singulari,
quasi nos, non tanquam paucos ex paucis, sed velut
unum ex tota populi multitudine, quae totum terrarum
orbem replet, elegerit: cujus quidem beneficii
magnitudinem contemplans Petrus Damiani sic exclamat <bibl>Opusc. 52, cap. 2</bibl>:
 « Cum vos omnipotens
Deus mundo subtraxit, ac sub monastica sibi disciplina
<pb n="0228C"/>
servire constituit, quid aliud fecisse cernitur,
quam velut olim in cataclysmo de multis pereuntibus
vos paucos elegit, ac in bituminatae arcae latibulum
ut viveretis induxit? »  Magna est equidem tua, Deus
bone, misericordia, quod animas octo ex omni pereunte
hominum multitudine salvare dignatus sis;
magna, quod unicum Loth una cum duabus filiis ex
conflagrantibus Sodomorum flammis eripueris; magna,
quod duos homines ex tota populi Israelitici
gente, pereuntibus aliis in solitudine, promissam in
terram introduxeris: at major ausim dicere, major
longe est ea misericordia, qua nos prae magno aliorum
numero electos in sacrae religionis claustra
transtulisti. Illi etenim et justi erant, et si dicere fas
sit, de te semper bene meriti, in omnibus hactenus
fideles, et majora in posterum pollicentes; nos vero
peccatores, injusti, infideles, nihil nisi peccatum et
miseriam promittentes. Quid retribuemus Domino
pro omnibus quae retribuit nobis? Ultra non serviamus <emph>17</emph> 
 peccato, sed in novitate vitae serviamus ei
<pb n="0228D"/>
qui nos ideo quaesivit, vocavit, elegit, ut sacrae religionis
hortum excolentes, omnis generis virtutum
flores, bonosque tandem aliquando fructus, in horreo
coelesti recondendos producamus.</p>
<p> <hi>Iterum dicit: Quis est homo qui vult vitam.</hi> ] Vitam
utique beatam, eamque aeternam; nam, ut dicit S.
Augustinus <bibl>Serm. 84</bibl>,  « vita non est nisi beata; et
beata vita esse non potest, nisi aeterna, ubi sunt dies
boni, nec multi, sed unus; »  vel etiam vitam, id est
Christum Dominum, qui est via, veritas et vita, de
quo devote S. Bernardus <bibl>Serm. 75 in Cant.</bibl>:  « Et
quid est tam cordium vita, quam Dominus meus Jesus
Christus, de quo aiebat qui eo vivebat: <hi>quia cum
Christus apparuerit vita vestra, tunc et vos apparebitis
cum eo in gloria?</hi> » </p>
<p> <hi>Et cupit videre dies bonos.</hi> ] Dies boni sunt aeternitas
beata, de qua S. Augustinus <bibl>Serm. 84</bibl>,  « Dies ille
nescit ortum, nescit occasum; illi diei non succedit
<pb n="0229A"/>
crastinus, quia non praecedit hesternus; »  nam praesentis
dies temporis malos vocat Apostolus dicens: <cit>
            <quote>Redimentes tempus quoniam dies mali sunt 
 </quote>
            <bibl>Ephes. V</bibl>
          </cit>;
et certe, ut ait S. Augustinus,  « non ergo sunt mali
dies quos agimus in corruptela hujus carnis, in tanta
et sub tanta sarcina corruptibilis corporis, inter tantas
tentationes, inter tantas difficultates, ubi falsa voluntas,
nulla securitas gaudii, timor torquens, cupiditas
avida, tristitia arida? »  Unde et paulo post addit:
 « Quid est diu vivere, nisi malos dies malis diebus
addere? » </p>
<p> <hi>Quod si tu audiens respondeas: Ego.</hi> ] Et quis ita
non responderet?  « Da mihi hominem latronem, inquit
S. Augustinus <bibl>Serm. 231</bibl>, sceleratum, fornicatorem,
maleficum, sacrilegum, omnibus vitiis inquinatum,
omnibus flagitiis seu facinoribus obrutum,
qui non velit beatam vitam vivere? Scio, omnes
vultis beate vivere, sed unde homo beate vivat, hoc
non vultis vivere. » </p>
<p> <hi>Dicit tibi Deus: Prohibe linguam tuam a malo.</hi> ]
<pb n="0229B"/>
Recte omnino vitam diesque bonos cupienti indicit
prohibere linguam a malo, quia si quis putat se religiosum
esse non refrenans linguam, hujus vana
est religio, et qui verbo non offendit, hic perfectus
est vir.</p>
<p> <hi>Et labia tua ne loquantur dolum:</hi> ]  « <hi>Disperdet enim
Deus universa labia dolosa,</hi> »  inquit propheta; et Salomon: <cit>
            <quote>Animae dolosae errant in peccatis 
 </quote>
            <bibl>Prov. XIII</bibl>
          </cit>.
Dolus autem, ut dicit S. Augustinus <bibl>In psal. V</bibl>, <hi>est
cum aliud agitur, et aliud simulatur.</hi> Hinc  « quid est,
inquit <bibl>Lib. L Homil., hom. 1</bibl>, aliud loqui dolum, nisi
aliud labiis promere, cum aliud claudatur in pectore? » </p>
<p> <hi>Diverte a malo, et fac bonum.</hi> ] Hoc est enim breviarium
nostrae salutis, ut ait Boherius, de quo et
S. Benedictus abbas Anianensis, ut scribit Ardo discipulus
ejus <bibl>Saec. IV Bened., part. I</bibl> in illius Vita, n.
30:  « Quibusdam vero hoc inculcare solitus erat:
Si plurima tibi impossibilia esse praecepta noscuntur,
hoc exiguum serva praeceptum: Declina a malo
<pb n="0229C"/>
et fac bonum; quae sententia ei ita familiaris exstitit,
ut tempore mortis collectis omnium Patrum sententiis
unum ex ea vellet conficere librum. » </p>
<p> <emph>18</emph> <hi>Inquire pacem et sequere eam.</hi> ] Tanquam unicum
ac singulare bonum S. Pater subjungit: <hi>Inquire
pacem;</hi> magnum enim est pax vera et sincera bonum,
cujus ope filii Dei evadimus, uti ipse dicit: <hi>Beati pacifici, quoniam filii Dei vocabuntur;</hi> 
 et  « merito,
inquit S. Bernardus <bibl>Serm. 1 de omn. sanctis</bibl>,
filii nomine vocabuntur qui filii opus impleverint. » </p>
<p> <hi>Et sequere eam.</hi> ] Neque enim quaerere sufficit, ni et
inventam sequaris; imo fugientem persequaris. Vel <hi>sequere eam</hi> 
 in tempore futuro, id est sequeris seu assequeris
eam tanquam fructum et praemium impensi
in quaerendo laboris: quo sensu usurpata a S. Benedicto
prophetae verba intellexisse videtur S. Augustinus
cum dixit <bibl>Lib. L Homil., hom. 1</bibl>:  « Ut
quaeramus pacem praecipitur nobis, ut autem sequamur
eam promittitur nobis. » </p>
<p> <hi>Et cum haec feceritis, oculi mei super vos.</hi> ] Quae
<pb n="0229D"/>
quidem non sic accipienda sunt, quasi incorporeus
per naturam Deus corporea haberet membra, ut
olim voluerunt Anthropomorphitae; sed haec figurate
dicta sunt, et secundum nostrum loquendi modum;
 « quibusque autem nominatis Dei membris, quae in
nobis visibilia et corporea sunt, potentias operationum
oportet intelligi, »  inquit Augustinus <cit>
            <quote/>
            <bibl>In psal.
IX</bibl>
          </cit>; et sic oculi Domini aliquando pro ejus cognitione,
ut cum S. Benedictus dicit oculos Domini in
omni loco speculari bonos et malos; aliquando pro
justo ejus in malos judicio, ut cum dicitur in psalmo: <hi>Vultus autem Domini super facientes mala, ut perdat
de terra memoriam eorum;</hi> 
 aliquando pro pia in
bonos misericordia, ut cum propheta dicit: <hi>Oculi
Domini super justos,</hi> etc., quo sensu oculi Domini
hic accipiendi sunt, quibus utinam miseros nos peccatores
respiciat!</p>
<p> <hi>Et aures meae ad preces vestras.</hi> ] Similiter  « aurem
<pb n="0230A"/>
Dei non membrum corporeum, sed potentiam, qua
exaudit, regulariter debemus accipere, »  inquit praefatus
Augustinus <bibl>In psal. IX</bibl>; et sic aures meae ad
preces vestras idem sonat ac exaudiam preces vestras.</p>
<p> <hi>Et antequam me invocetis dicam vobis: Ecce adsum.</hi> ]
 « Quid est ecce adsum? inquit iterum S. Augustinus <bibl>In psal. XXXIII</bibl>;
ecce praesens sum, quid vis? quid
a me quaeris? quidquid tibi dedero vilius est quam
ego: meipsum habe, me fruere, me amplectere. » </p>
<p> <hi>Quid dulcius nobis hac voce Domini invitantis nos,
fratres charissimi?</hi> Hic apposite Hildemarus:  « Consuetudo
est, ait, sanctorum praedicatorum post doctrinam
aut exhortationem, aut orationem, subjungere,
quod frequentissime Paulus apostolus fecisse
legitur; S. vero Benedictus, quia, sicut non distabat
longe a sanctorum merito, ita etiam noluit distare
doctrina, propterea post doctrinam exhortationem
subjunxit; »  nempe: Quid dulcius nobis hac voce,
fratres charissimi, etc.</p>
<p>
          <pb n="0230B"/> <hi>Fratres charissimi.</hi> ] Charissimos fratres hic vocat,
quos prius filios appellaverat, ut se tanquam unum
ex illis esse velle demonstraret, juxta illud S. Gregorii
papae <bibl>Lib. I, epist. 24</bibl>: Praelatus  « honore suspenso
aequalem se subditis bene viventibus deputet. » </p>
<p> <emph>19</emph> <hi>Ecce pietate sua demonstrat nobis Dominus
viam vitae.</hi> ] Pietate sua, id est misericordia sua; et
bene quidem,  « quia non tenetur de necessitate nobis
demonstrare viam vitae, »  inquit Richardus de
S. Angelo; et quia, ut dicit Hildemarus,  « nullus
suo merito salvatur, sed pietate et misericordia Dei
salvatur; »  vel ecce pietate sua, quam scilicet tam
suaviter nos ad vitam vocando, media ad ipsam conducentia
docendo, seque ipsum promittendo, ostendit:
haec enim ad praemissa verba referri declarat
vox demonstrativa <hi>ecce.</hi> </p>
<p> <hi>Viam vitae.</hi> ] Vita Deus est, via ad vitam charitas,
a qua utinam nunquam recedamus!</p>
<p>
          <pb n="0230C"/> <hi>Succinctis ergo fide vel observantia bonorum actuum
lumbis nostris.</hi> ] Demonstrata via vitae, quid adhuc
haeremus immoti, aut quid superest, nisi ut alacriter
ambulemus in ea? quod ut expediti praestemus,
recte omnino S. Benedictus ait: Succinctis ergo fide
vel observantia bonorum operum lumbis vestris, alludens
ad illud Apostoli ad Ephesios: <hi>State succincti
lumbos vestros in veritate,</hi> etc. Sed quia ad spiritalem
hic cursum nos invitat, ita et ad spiritalem lumborum
praecinctionem: et quoniam ex eo quod ex lumbis
carnales delectationes prodeunt, SS. Patribus
luxuriam lumbi saepissime significant, per lumborum
praecinctionem carnalium voluptatum mortificationem,
ipsamque virginitatem vulgo intelligunt,
juxta illud S. Gregorii <bibl>Homil. 13 in Evang.</bibl>:  « Lumbos
praecingimus cum carnis luxuriam per continentiam
coarctamus. »  Sed quia, ut idem S. pontifex
loquitur <bibl>Lib. XXVIII Mor., cap. 4</bibl>,  « alia est luxuria
carnis, qua castitatem corrumpimus; alia vero luxuria
cordis est, qua de castitate gloriamur, »  ideo
<pb n="0230D"/>
duplici nos cingulo praecingi voluit S. Benedictus,
fide scilicet, et bonorum operum observantia: fide,
qua Deum bonorum omnium auctorem, ipsiusque
proinde castitatis agnoscamus; bonorum operum
observantia, quibus petulantes carnis motus reprimamus,
forte respiciens ad illud Isaiae: <cit>
            <quote>Et erit justitia
cingulum lumborum ejus, et fides cinctorium renum
ejus </quote>
            <bibl>Isai. XI</bibl>
          </cit>: per bonorum operum observantiam
justitiam, quae non nisi bonis operibus exercetur,
denotans; quod et aliis verbis in Evangelio Dominus
praecipit dicens: <hi>Sint lumbi vestri praecincti,
et lucernae ardentes in manibus vestris;</hi>  « in lumbis
enim accinctis virginitas, in lucernis ardentibus bona
opera »  designantur, inquit S. Augustinus.</p>
<p>Apposite autem bonis operibus praefixit fidem, ipsique
fidei bonorum operum observantiam subjunxit:
Redemptori etenim nostro unum sine altero placere
nequaquam potest; unde et sponsa in Canticis: <hi>Fulcite,</hi> 
<pb n="0231A"/>
inquit, <hi>me floribus, stipate me malis:</hi> ad quae
verba S. Bernardus <bibl>Serm. 51 in Cant.</bibl>:  « Fidem
florem, fructum actum intellige; nec incongrue, ut
opinor, id tibi videbitur, si advertas quomodo instar
floris necessario praecedentis fructum, bonum quoque
opus fide oporteat praeveniri; alioquin sine fide
impossibile est placere Deo, Paulo attestante, magis
autem aeque ipso docente: <hi>Omne quod non est ex fide
peccatum est.</hi> Itaque nec sine flore fructus, nec sine
fide opus bonum: sed et fides sine operibus <emph>20</emph> 
mortua est, sicut inutiliter flos apparet, ubi non sequitur
fructus. »  Et item alibi Scriptura: <hi>Si recte
offers, et recte non dividis, peccasti:</hi> ad quae iterum
S. Bernardus, cum prius dixisset fidei opera esse
jungenda, subjicit <bibl>Serm. 24 in Cant.</bibl>:  « Recte quidem
quodcunque horum offers; recte autem ab alterutro
ea non dividis: noli esse rectus oblator, et
pravus divisor. Quid dividis actum a fide? inique
dividis fidem perimens tuam; nam fides sine operibus
mortua est, munus mortuum offers Deo. Si enim
<pb n="0231B"/>
quaedam anima fidei ipsa devotio est, quid fides quae
non operatur ex dilectione, nisi cadaver exanime?
Bene honoras Deum munere fetido? Bene placas fidei
interfector? Credis in Christum? fac Christi opera;
ut vivat fides tua, fidem tuam dilectio animet,
probet actio. Sed nec opera quamvis recta rectum
cor efficere sufficiunt sine fide: quis enim rectum
dicat hominem non placentem Deo? Sine fide autem
impossibile est placere Deo: qui non placet Deo non
potest illi placere Deus; nam cui placet Deus, Deo
displicere non potest. »  Idipsum confirmat S. Gregorius
papa hac similitudine <bibl>Libro III Registri, cap. 33</bibl>:
 « Sicut rami sine virtute radicis arefiunt, ita opera
quantumlibet bona videantur, nulla sunt, si a soliditate
fidei disjunguntur. » </p>
<p> <hi>Et calceatis pedibus.</hi> ] Pedes animae affectiones vulgo
significant, quos calceare dicimur, cum variis
virtutibus exornamur: et bene calceatis pedibus, ne
forte viam vitae percurrens, offendas ad lapidem pedem
<pb n="0231C"/>
tuum, tentationi succumbendo.</p>
<p> <hi>Per ducatum Evangelii.</hi> ] Id est doctrinam Evangelii
sequentes ducem.</p>
<p> <hi>Pergamus itinera ejus.</hi> ] Scilicet Christi Domini tam
misericorditer nos vocantis, cujus itinera sunt voluntaria
paupertas: quia cum esset dives, pro nobis
factus est pauper; abnegatio propriae voluntatis, quia
factus est pro nobis obediens usque ad mortem; in
tribulationibus et angustiis humilis patientia, quia
passus est, nobis relinquens exemplum, ut sequamur
vestigia ejus: arcta quidem et aspera hominibus
itinera, sed eo tutiora, quo paucioribus pervia,
et ad coeleste regnum compendiosiora. Vel pergamus
itinera ejus, scilicet Evangelii, cujus mentionem
facit: de cujus itineribus ita scribit Boherius:
 « In ducatu Evangelii quatuor sunt itinera ad regnum
Dei quaeque tendentia, praecepta videlicet, mandata,
testimonia, exempla: in praeceptis justitia, in
mandatis charitas, in testimoniis fides, in exemplis
perfectio invenitur. » </p>
<p>
          <pb n="0231D"/> <hi>Ut mereamur eum qui nos vocavit in regno suo videre,</hi> ]
cujus visio totam hominis facit beatitudinem;
unde et S. Philippus ad Christum dicebat: <hi>Domine,
ostende nobis Patrem, et sufficit nobis.</hi> </p>
<p> <hi>In cujus regni tabernaculo si volumus habitare, nisi
illuc bonis actibus curritur, minime pervenitur.</hi> ] Statuit
hic bonorum operum necessitatem, sine quibus in regni
coelestis tabernaculo minime pervenitur. Notanter vero
addidit, <hi>currendo,</hi> <emph>21</emph> redarguens eorum torporem et
desidiam qui communi vita contenti, in via vitae cito deficiunt,
quibus pro magno reputatur si vel retrorsum
non redeant, vixque viam ingressi, quasi nimium fatigati
de requie cogitant. At plane non sic S. Benedictus,
non sic; sed <hi>nisi illuc curritur,</hi> inquit, <hi>minime pervenitur.</hi> 
Certe grandis nobis restat via, a terra ad coelum
magna est distantia, tantumque ad conficiendum itineris
spatium soli nobis hujus dies vitae brevissimi
conceduntur, ut exsultemus sicut gigantes ad currendam
<pb n="0232A"/>
viam. Imitemur ergo sanctorum exempla,
qui, ut scribit Petrus Venerabilis <cit>
            <quote/>
            <bibl>Lib. I Mirac. cap.
20</bibl>
          </cit>,  « bona quae faciunt pro nihilo ducentes, ad
majora toto desiderio conscendere semper intendunt. » 
De quibus etiam S. Bernardus:  « Nunquam, ait,
justus arbitratur se comprehendisse, nunquam dicit
sufficit: sed semper esurit sititque justitiam, ita ut si
semper viveret, semper quantum in se est justior esse
contenderet, semper de bono in melius proficere totis
viribus conaretur. »  Audiamus et illam Guillelmi abbatis
S. Theoderici ad fratres de Monte Dei exhortationem
piissimam <bibl>Cap. 2</bibl>:  « Nolite negligere
nolite tardare, grandis enim vobis restat via, altissima
est professio vestra, coelos transit, par angelis
est, angelicae similis puritati; non enim vovistis solum
omnem sanctitatem, sed omnis sanctitatis perfectionem
et omnis consummationis finem: non est
vestrum circa communia praecepta languere, neque
hoc solum attendere quid praecipiat Deus, sed quid
velit, probantes quae sit voluntas Dei bene beneplacens,
<pb n="0232B"/>
et perfecta: aliorum est Deo servire, vestrum
adhaerere; aliorum est Deum credere, scire, amare,
revereri; vestrum est sapere, intelligere, cognoscere,
frui. »  Porro ne deficiamus in via, sed sic curramus
ut comprehendamus, sciendum est nonnulla esse quae
et cursum promovent et adjuvant, nonnulla quae retardant
et impediunt. « Tria sunt quae faciunt currere, » 
inquit S. Bernardus in libro de Amore Dei,
quem sermonibus super Cantica subjunxit noster
Mabillonius,  « timor videlicet, desiderium, et amor:
timor fugiendo, desiderium appetendo, amor proximum
amando. Quatuor quoque sunt quae impediunt
cursum istum; frigus, calor, via laboriosa, nimietas
currentis; quae sunt alio nomine diffidentia, concupiscentia,
asperitatis impatientia, nimia confidentia. » </p>
<p> <hi>Sed interrogemus cum propheta Dominum dicentes
ei: Domine, quis habitabit in tabernaculo tuo?</hi> ]  « Tabernaculum
cum proprie accipitur belli res est: unde
et contubernales milites dicuntur, tanquam simul
<pb n="0232C"/>
habentes tabernacula, »  inquit S. Augustinus <cit>
            <quote/>
            <bibl>In
psal. XIV</bibl>
          </cit>; sed tabernaculum hic a S. Benedicto sumitur
pro coelesti patria.</p>
<p> <hi>Aut quis requiescet in monte sancto ejus?</hi> ] Quod
prius tabernaculum appellaverat, hoc montem sanctum
nuncupat, forte propter laborem et difficultatem
scandendi coeli, nam <hi>regnum coelorum vim patitur, et
violenti rapiunt illud.</hi> </p>
<p> <hi>Post hanc interrogationem, fratres, audiamus Dominum
respondentem et ostendentem nobis viam</hi> <emph>22</emph> <hi>ipsius tabernaculi, ac dicentem: Qui ingreditur sine
macula.</hi> 
] Mundis enim corde promittitur regnum
coelorum: <hi>Beati mundo corde,</hi> inquit Christus, <hi>quoniam
ipsi Deum videbunt.</hi> </p>
<p> <hi>Et operatur justitiam.</hi> ] Secundum S. Anselmum
<note>( <hi>Lib. Cur Deus homo</hi> )</note>,  « justitia est animi libertas
tribuens unicuique secundum propriam dignitatem:
majori reverentiam, pari concordiam, minori disciplinam,
Deo obedientiam, sibi sanctimoniam, inimico
<pb n="0232D"/>
patientiam, egeno operosam misericordiam. » </p>
<p> <hi>Qui loquitur veritatem in corde suo.</hi> ] Quia, ut dicit
S. Augustinus <bibl>In psal. XIV</bibl>,  « nonnulli in labiis habent
veritatem, et in corde non habent, tanquam si
aliquis ostendat viam sciens in ea esse latrones, et
dicit: Si hac ieris, a latronibus tutus eris, et contingat
ut vere non ibi latrones inveniantur; verum
ille locutus est, sed non in corde suo; aliud enim
putabat, et nesciens verum dixit: ergo parum est
verum loqui, nisi etiam in corde ita sit. » </p>
<p> <hi>Qui non egit dolum in lingua sua.</hi> ] Ad quae verba
iterum S. Augustinus:  « Lingua agitur dolus, cum
aliud ore profertur et aliud pectore tegitur. » </p>
<p> <hi>Nec fecit proximo suo malum.</hi> ] Proximus est omnis
homo, quem cum diligere teneamur, ab omni malo
illi inferendo abstinere debemus.</p>
<p> <hi>Qui opprobrium non accepit adversus proximum
suum.</hi> ] Id est  « non libenter aut temere credidit
<pb n="0233A"/>
criminatori, »  ut ait S. Augustinus <bibl>In psal. XIV</bibl>.
Aliam hujus versiculi expositionem ex S. Hieronymo
tradit Hildemarus:  « Ille, inquit, non accipit opprobrium
adversus proximum suum, qui nullum laesit,
neminem nocuit, neminem scandalizavit, ut ab illo
debuisset accipere opprobrium. » </p>
<p> <hi>Qui malignum diabolum aliqua suadentem sibi cum
ipsa suasione sua a conspectibus cordis sui respuens
deduxit ad nihilum.</hi> ] Hactenus viam coelestis tabernaculi
demonstravit S. Benedictus; sed quia armatum
in nostram perniciem diabolum continuas itineri
nostro insidias struere noverat (ideo enim diabolus
dicitur, qui Graece criminator, Hebraice deorsum
fluens interpretatur, ut cum Smaragdo notant Bernardus
Cassinensis et Boherius, quod ad crimina nos
provocet, et montem sanctum Dei scandere volentes
deorsum fluere efficiat), consequenter subjungit ut a
conspectibus cordis malignum respuamus, perversasque
ejus sollicitationes ad nihilum deducamus,
denegando cum contemptu consensum, ostendens
<pb n="0233B"/>
in hominis esse potestate tentanti diabolo resistere,
nec nisi volentem ab ipso superari, juxta illud S.
Caesarii <bibl>Serm. 37 in append. Serm. S. August.</bibl>:
 « Alligatus est tanquam innexus canis catenis, et
neminem potest mordere, nisi eum qui se illi mortifera
securitate conjunxerit. Latrare potest, sollicitare
potest, mordere omnino non potest, nisi volentem;
non enim cogendo, sed suadendo nocet; nec extorquet
a nobis consensum, sed petit. » </p>
<p> <hi>Et parvulos cogitatus ejus tenuit, et allisit ad</hi> <emph>23</emph> <hi>Christum.</hi> 
] Parvulos cogitatus, id est exorientes inimici
suggestiones compressit, ne forte crescentes comprimentur,
ac tandem praevaleant, juxta illud poetae: <hi>Principiis obsta, sero medicina paratur.</hi> 
 Hinc S. Hieronymus <bibl>Epist. 22</bibl>:
 « Nolo sinas cogitationem crescere;
dum parvus est hostis, interfice; nequitia, ne zizania
crescant, elidatur in semine. »  Istud argumentum
fuse tractat Petrus Damiani eo in opusculo quod de
suae congregationis institutis scripsit <bibl>Cap. 19</bibl>, ubi
<pb n="0233C"/>
inter alia haec habet:  « In primis, fili quicunque manus
ad confligendum paras cum invisibili hoste conserere,
satage mentem tuam ab omni suggestionum
obrepentium impetu pervigili custodia communire,
et sicut quisquilias, et quaeque purgamenta, quae de
operibus manuum tuarum decidunt, in ignem protinus
abjicis, ita nihilominus cogitationum motus in
Deum projice; et quoniam ignis consumens est, illi
superflua cordis tui ad consumendum trade, memorans
illud apostolicum: Omnem sollicitudinem vestram
projicientes in eum; et prophetae: Jacta cogitatum
tuum in Domino, et ipse te enutriet . . . Pone
tentationem quasi serpentem: nempe si ab ipso auditu
statim repellitur, sana sunt omnia, nihil omnino corrumpitur,
nihil eorum quae intus sunt inquinatur; si
autem semel fuerit admissus, tametsi quavis instantia
postmodum abire cogatur, de veneno tamen ejus
vel squamis necesse erit aliquid vel perexiguum
remanere: ergo sollicitus esto, ut tentationi principio
nascenti velut armatus et intrepidus occurras, et
<pb n="0233D"/>
parvulos orientium cogitationum motus ad petram,
quae est Christus, allidas, »  immensum ejus erga te
amorem saepissime meditando, et collata hominibus
beneficia revolvendo; sic enim universas inimici catervas
funditus proteres:  « Quod si lupus in te forte
repentinus insurgit, arripe petram, inquit iterum
Petrus Damiani <bibl>Opusc. 52, cap. 6</bibl>, et protinus fugit.
Quae est autem petra, nisi Christus? »  Vide S. Ambrosium,
lib. VI in Hexam., cap. 4, et Cassianum, lib. VI
Institut., cap. 13.</p>
<p> <hi>Qui timentes Dominum de bona observantia sua non
se reddunt elatos, sed ipsa in se bona, non a se posse,
sed a Domino fieri existimantes, operantem in se Dominum
magnificant.</hi> ] Quia vero non dormit neque dormitat
adversarius, et, ut optime notavit S. Bernardus <bibl>Serm. 54 in Cant.</bibl>:
 « Si non potest impedire actionem,
tentat intentionem, suadens quatenus effectum
gratiae arroges tibi; »  ideo postquam a malo declinare,
<pb n="0234A"/>
bonum facere, justitiam sectari, diabolicas suggestiones
spernere, volentem ingredi Dei tabernaculum
praecepit, caute omnino subjecit: <hi>Qui de bona
observantia non se reddunt elatos, sed ipsa in se bona,</hi> etc.
Quibus verbis tria docet: 1º de bona observantia elationem
fugere; 2º Deum, non se boni operis auctorem
agnoscere; 3º consequenter Deum in se operantem
magnificare.</p>
<p> <hi>Qui timentes Dominum de bona observantia sua non
se reddunt elatos</hi> ], seipsos magni aliquid esse existimantes,
cum tamen nihil sunt; sed potius infra omnes
sese deprimentes, ut <emph>24</emph> faciebat S. Bernardus, cujus
cum tanta esset vitae sanctimonia, quantam in eo
etiam nunc catholicus orbis miratur, ita nihilominus
de se scribebat <bibl>Epist. 250</bibl> ad alterum Bernardum
priorem Portarum:  « Clamat ad vos monstruosa
vita mea, mea aerumnosa conscientia; ego enim quaedam
chimaera mei saeculi, nec clericum gero nec laicum;
nam monachi jamdudum exui conversationem,
non habitum. »  Et S. Gregorius papa de se item ad
<pb n="0234B"/>
Anastasium episcopum Antiochenum sic scribens <bibl>Lib. I, epist. 7</bibl>:
 « Quod vero me os Domini, quod
lucernam dicitis, quod multis prodesse perhibetis,
hoc quoque mihi ad iniquitatum mearum cumulum
accedit, ut cum vindicari in me iniquitas debuit,
laudes pro vindicta recipiam. » </p>
<p> <hi>Sed ipsa in se bona non a se posse, sed a Domino
fieri existimantes.</hi> ] Ut enim egregie dicit S. Bernardus <bibl>Serm. 54 in Cant.</bibl>:
 « Quid odiosius illa voce:
Manus nostra excelsa, et non Dominus fecit haec
omnia! »  Longe aliter sentiebat, qui tamen plurimum
libero hominis arbitrio tribuit, Joannes Cassianus,
cum dicebat <bibl>Lib. XII, c. 16</bibl>:  « Non solum namque
ipsam perfectionem oportet credere nostra industria
nos vel labore possidere non posse; sed ne haec quidem
ipsa, quae illius exercemus obtentu, id est labores,
conatusque nostros, ac studia, sine divinae protectionis
auxilio, inspirationisque ejus, castigationis
atque exhortationis gratia perficere, quam scilicet
<pb n="0234C"/>
cordibus nostris, vel per alium solet, vel per semetipsum,
nos visitans, clementer infundere. »  Ubi Cassianus
quatuor agnoscit gratiarum genera: protectionis,
qua nos ab hostium insidiis tuetur; inspirationis,
qua veluti sopitam mentem interius ad bonum excitat;
castigationis, qua nostrum a terrenis omnibus
animum avertit; exhortationis, qua per sanctos doctores
ad bonum operandum accendit. Quibus si
creationis, redemptionis, conservationis beneficium,
divinumque ad omnes etiam naturales actus concursum
addideris, quo pacto jam bonae observantiae gloriam
nobis usurpare, Deo negare, praesumemus? Alias
merito nobis Apostolus inquiet: <hi>Quid habes quod non
accepisti? si autem accepisti, quid gloriaris quasi non
acceperis?</hi> Et S. Bernardus <bibl>Serm. 13 in Cant.</bibl>:
 « Quidquid hic favoris captas, quod ad Deum non
retuleris, ipsi furaris; tibi enim unde gloria, putide
pulvis, tibi unde? De vitae sanctitate? Sed Spiritus
est qui sanctificat, Spiritus dico, non tuus, sed Dei:
et si prodigiis et signis effulgeas, in manu tua fiunt,
<pb n="0234D"/>
sed virtute Dei. An blanditur popularis favor, quod
verbum bonum et forte bene deprompseris? Sed
Christus donavit os et sapientiam; nam lingua tua
quid, nisi calamus scribae? Et hoc ipsum mutuo accepisti. » 
Et antea:  « Quis credat parieti, si se dicat
parturire radium, quem suscipit per fenestram? Aut
si glorientur nubes quod imbres genuerint, quis non
irrideat? Mihi liquido constat, nec de canalibus oriri
rivos aquarum, nec de labiis vel dentibus verba prudentiae,
etsi sensus ultra corporeus non attingat. Nec
laus calami laudabilis est pictura sive scriptura, nec
gloria linguae aut labiorum sermo bonus: tempus est
ut et propheta loquatur: Numquid gloriabitur, inquit,
securis <emph>25</emph> contra eum qui secut in ea, aut exaltabitur
serra contra eum a quo trahitur? Quomodo si
elevetur virga contra elevantem se, et exaltetur baculus,
qui utique lignum est; sic contra Dominum
omnis qui gloriatur, si non in Domino glorietur. » </p>
<p>
          <pb n="0235A"/> <hi>Operantem in se Dominum magnificant.</hi> ] Id est cum
gratiarum actione omnem boni operis laudem et gloriam
in Deum remittunt, ne forte gratiarum cesset
fluctus, si non fuerit refluxus, et, ut S. Bernardi verbis
utar <note>( <hi>Serm. de Nat. B. Mar.</hi> )</note>,  « suae reddantur
origini fluenta gratiae ut uberius fluant; alioquin nisi
ad fontem redeant, exsiccantur. » </p>
<p> <hi>Illud cum propheta dicentes: Non nobis, Domine,
non nobis, sed nomini tuo da gloriam.</hi> ] Docet hic S.
Benedictus ex verbis prophetae quomodo operantem
in nobis Dominum magnificare debeamus, scilicet
omnem bonorum operum gloriam Deo ascribendo, ut
qui omnia opera nostra in nobis operatus est, omnem
inde laudem et honorem referat. « Deus solus omnia
creavit, inquit S. Bernardus <bibl>Serm. 13 in Cant.</bibl>; solus
de hoste triumphavit, solus captives liberavit, et
socium habebit in gloria? et brachium, inquit, meum
auxiliatum est mihi, torcular calcavi solus, et de gentibus
non est vir mecum. Quid ergo mihi cum victoria,
<pb n="0235B"/>
si nec fui in praelio? Impudentissime mihi arrogo
vel gloriam absque victoria, vel victoriam sine pugna. » </p>
<p> <hi>Sicut nec Paulus apostolus de praedicatione sua sibi
aliquid imputavit dicens: Gratia Dei sum id quod sum.</hi> ]
Confirmat exemplo Apostoli, quod praemiserat; ubi
quod ait Apostolum nihil sibi imputasse de praedicatione
sua, tribus modis potest intelligi: 1º de ipsa
praedicatoris dignitate, ad quam ex blasphemo et
persecutore assumptus est; 2º de exercitio ipsius
praedicationis per tot terrarum plagas Evangelium
annuntiando; 3º de ipsius praedicationis fructu, tot
Christo fidelibus acquisitis; et sic quolibet sensu nihil
sibi Paulus de praedicatione sua imputavit; nam etsi
apostolus sim, inquit, <cit>
            <quote>Apostolus quidem per voluntatem
Dei </quote>
            <bibl>I Cor. I</bibl>
          </cit>, sive, ut dicit alibi, <hi>Apostolus non
ab hominibus, neque per hominem, sed per Jesum Christum
et Deum Patrem,</hi> et si plus omnibus laboravi, <cit>
            <quote>non
ego autem, sed gratia Dei mecum </quote>
            <bibl>Gal. I</bibl>
          </cit>; denique si
tantum Domino populum acquisisse videor, <hi>Ego quidem
<pb n="0235C"/>
plantavi, Apollo rigavit, Deus autem incrementum
dedit <note>(I Cor. XV)</note>
          </hi>, et sic gratia Dei sum id quod sum.</p>
<p> <hi>Et iterum ipse dicit: Qui gloriatur in Domino glorietur.</hi> ]
Gloriari in Domino est omnem boni operis
gloriam ei attribuere, ut cum Paphnutio abbate apud
Cassianum <bibl>Collat. III, c. 15</bibl>, bona nostra demirantibus,
atque inde laude nos efferentibus dicere possimus:
 « Non liberum arbitrium, sed Dominus solvit
compeditos; non nostra virtus, sed Dominus erigit
elisos; non lectionis industria, sed Dominus illuminat
caecos, quod Graece dicitur <foreign xml:lang="greek">Κύριος σοφοῖ τυφλούς,</foreign> id est
Dominus sapientes facit caecos; non nostra cautio,
sed Dominus custodit advenas; non nostra fortitudo,
sed Dominus allevat sive suffulcit omnes qui corruunt,
etc.; »  atque ita illud S. Bernardi usurpare
licebit <bibl>Serm. 13 in Cant.</bibl>:  « Securus glorior, <emph>26</emph> si
teste conscientia de gloria Conditoris nihil mihi
usurpo; securus plane, quia jam non contra Dominum,
sed in Domino. » </p>
<p>
          <pb n="0235D"/> <hi>Unde et Dominus in Evangelio ait: Qui audit verba
mea haec, et facit ea, similabo eum viro sapienti.</hi> ] Desumpta
ex Evangelio Christi Domini verba suo S. Benedictus
adaptat proposito, dicens: Unde et Dominus
in Evangelio ait: Qui audit verba mea haec, scilicet,
qui ingreditur sine macula, etc., <hi>similabo eum viro
sapienti,</hi> nimirum Christo, qui est Patris sapientia, <hi>qui aedificavit domum suam,</hi> 
 de qua Scriptura: <hi>Sapientia
aedificavit sibi domum, excidit columnas septem;</hi> 
aedificavit, inquam, sibi domum, nempe Ecclesiam, <hi>supra petram,</hi> 
 id est super seipsum, nam petra erat
Christus. <hi>Venerunt flumina, flaverunt venti,</hi> scilicet
persecutionum per tyrannos, per haereticos, per falsos
fratres; vel prosperitatum sub principibus Christianis; <hi>impegerunt in domum illam,</hi> 
 quia non minus
prosperitate quam adversitate quatitur Ecclesia; <hi>et
non cecidit:</hi> perseverat enim usque ad consummationem
saeculi: <hi>fundata enim erat supra petram,</hi> scilicet
<pb n="0236A"/>
Christum, de quo Apostolus: <hi>Fundamentum aliud
nemo potest ponere praeter id quod positum est.</hi> </p>
<p> <hi>Haec complens Dominus.</hi> ] Id est adeo misericorditer
suaviterque nos praeveniens, ad vitam invitans, tabernaculi
viam demonstrans.</p>
<p> <hi>Exspectat quotidie his suis sanctis monitis factis nos
respondere debere,</hi> ] obedientes scilicet monitis, et ea
quae suadet impigre exsequentes, ne forte nobis cum
propheta exprobret dicens: <cit>
            <quote>Vocavi, et non erat qui
responderet; locutus sum, et non audierunt, feceruntque
malum in oculis meis, et quae nolui elegerunt </quote>
            <bibl>Isai. LXVI</bibl>
          </cit>.</p>
<p> <hi>Ideo.</hi> ] Nimirum, ut sanctis Domini monitis respondeamus
factis.</p>
<p> <hi>Nobis propter emendationem malorum hujus dies
vitae ad inducias relaxantur.</hi> ] Et qui hactenus vitiis
ac peccatis vitam deturpavimus, in posterum ingrediamur
sine macula; qui exhibuimus membra nostra
servire iniquitati ad iniquitatem, eadem exhibeamus
servire justitiae ad justitiam.</p>
<p>
          <pb n="0236B"/> <hi>Dicente Apostolo: An nescis quia patientia Dei ad
poenitentiam te adducit?</hi> ] Confirmat Apostoli verbis
quod praemiserat: propter emendationem malorum
hujus dies vitae ad inducias relaxantur. Nam, ut ait
Hildemarus,  « quod B. Benedictus vocat inducias,
Paulus dixit patientiam; et quod B. Benedictus dixit
emendationem, Paulus dicit poenitentiam; et quod
dixit relaxantur, Paulus dicit adducit. »  Igitur patientia
Dei sunt induciae, quas ad emendationem malorum
benignissime nobis concedit judex justus, fortis
et patiens; ut enim dicit S. Caesarius <cit>
            <quote/>
            <bibl>Serm. 29
in append. S. August.</bibl>
          </cit>,  « Quando nos prolixis temporibus
peccavimus, et nihil mali a Domino sustinemus,
patientia est, non negligentia; non ille perdidit
potentiam, sed nos ad poenitentiam reservavit. »  Tanta
provocati benignitate festinemus agere poenitentiam, <emph>27</emph> 
 alioquin quid in extremo positi judicio respondebimus
Deo si neglexerimus?  « Non est, inquit, S. Augustinus <bibl>Serm. 22 de Script.</bibl>,
quod in fine dicatur
<pb n="0236C"/>
Domino: Non me permisisti bene vivere, aut dilationem
correctionis non mihi dedisti, aut non ostendisti quid
appeterem, quid vitarem: videte quia tacet, videte
quia differt, videte quia blanditur, hortatur, minatur. » </p>
<p> <hi>Nam pius Dominus ait: Nolo mortem peccatoris,
sed ut convertatur, et vivat;</hi> ] sive, ut ait Petrus apostolus: <hi>Patienter agit propter vos, nolens aliquos perire,
sed omnes ad poenitentiam reverti;</hi> 
 et Paulus: <hi>Deus vult omnes homines salvos facere;</hi> 
 et item ipse
Dominus per Prophetam: <hi>In quacunque die ingemuerit
peccator, omnium iniquitatum ejus non recordabor.</hi> </p>
<p> <hi>Cum ergo interrogassemus Dominum, fratres, de
habitatore tabernaculi ejus;</hi> ] nimirum cum propheta
dicentes: <hi>Domine, quis habitabit in tabernaculo tuo?</hi> </p>
<p> <hi>Audivimus habitandi praeceptum.</hi> ] Id est, quid illud
habitare cupientibus praecipiatur, cum post interrogationem
responsum est: Qui ingreditur sine macula,
etc.</p>
<p> <hi>Sed si compleamus habitatoris officium, erimus haeredes
regni coelorum.</hi> ] Habitatoris officium potest duobus
<pb n="0236D"/>
modis intelligi: 1º pro officio jam inhabitantium,
quorum est Deo jugiter adhaerere, illum laudare,
benedicere, amare; 2º pro officio nondum quidem
inhabitantium, sed tamen habitare ardenter desiderantium,
quorum est ingredi sine macula, operari
justitiam, etc.; atque ita si compleamus habitatoris
officium, erimus haeredes regni coelorum; si secus,
minime: unde egregie S. Basilius <note>( <hi>In prooemio ad Reg.
fus.</hi> )</note>:  « Nos vero id quidem de nobis dicimus, quod
regnum coelorum exspectamus, ea vero non curamus
unde illud acquiritur . . . . . Sed quis cum sationis tempore
domi desederit, aut dormierit, tempore messis
sinum suum manipulis implevit? Quis vitem vindemiavit
quam non plantavit? Eorum sunt fructus
quorum sunt et labores; honores et coronae eorum
sunt qui certando vicerunt: quis coronabit eum qui
ne aggressus est quidem adversarium? » </p>
<p> <hi>Ergo.</hi> ] ut haeredes regni coelorum simus.</p>
<p>
          <pb n="0237A"/> <hi>Praeparanda sunt corda et corpora nostra.</hi> ] Scilicet
corda per bonam voluntatem, corpora per sanctam
exercitationem, ut exponit Bernardus Cassinensis;
vel, corda ad bene et humiliter intelligenda, corpora
videlicet cum patientia toleranda, ut habet Richardus
de S. Angelo. Vel corda propter Deum, qui corda
scrutatur; corpora propter homines, ut aedificentur,
et sic provideamus bona non solum coram Deo, sed
etiam coram hominibus, ut colligitur ex Hildemaro.
Vel denique corda et corpora, ut totos nos Deo consecremus,
qui totum se nobis consecravit, <hi>totus siquidem
mihi datus, totus in meos usus expensus est,</hi> 
inquit S. Bernardus <bibl>Serm. 3 de Circumcis., n. 4</bibl>;
ut totum demus ei qui regnum suum nostram constituit
haereditatem; nam, ut dicit Venerabilis Beda <bibl>Serm. 18 de Sanctis</bibl>:
 « Res ista, o homo, id est
regnum coelorum; aliud non quaerit pretium, nisi
teipsum: tantum valet, quantum es tu, da te, et illud
habebis. » </p>
<p> <emph>28</emph> <hi>Sanctae praeceptorum obedientiae.</hi> ] Obedientiam
<pb n="0237B"/>
vocat sanctam, quia sanctos nos efficit, sanctis similes,
sanctorumque participes.</p>
<p> <hi>Militatura.</hi> ] Militatura, inquit, ad exprimendum
obedientiae laborem.</p>
<p> <hi>Et quod minus habet in nobis natura possibile.</hi> ]
Illud <hi>quod</hi> potest hic sumi adverbialiter, ut sensus
sit: et quia ad regni coelestis consecutionem, et ad
praeparanda corda et corpora nostra sanctae praeceptorum
obedientiae militatura, in nobis natura humana
per peccatum depravata et corrupta minus
habet possibile, id est ex se nihil potest; nam, ut
observat ad hunc locum Menardus noster, <hi>minus</hi> 
apud Tullium saepe significat <hi>non.</hi> </p>
<p> <hi>Rogemus Dominum ut gratiae suae jubeat.</hi> ] Id est
velit, ut explicat Menardus, adjutorium ministrare,
quod a nobis quidem habere non possumus, sed tamen
petentibus conceditur, juxta illud: <hi>Petite et accipietis.</hi> </p>
<p> <hi>Et si fugientes gehennae poenas ad vitam perpetuam
<pb n="0237C"/>
volumus velociter pervenire.</hi> ] Duplici hic nos motivo
ad boni prosecutionem excitat: uno timoris gehennae,
altero spei vitae perpetuae consequendae; et revera
quid duri refugiet Christianus, multo minus
monachus, si perennes illas damnatorum poenas
serio meditetur, in quibus, ut loquitur Petrus Damiani <bibl>Opusc. 50, cap. 12</bibl>,
 « fit miseris mors sine
morte, finis sine fine, defectus sine defectu, quia et
mors vivit, et finis semper incipit, et deficere defectus
nescit; »  sive, ut loquitur Petrus Blesensis <bibl>Epist. 131</bibl>,
in quibus  « finis semper incipiet, mors
non morietur, nec defectus deficiet, ut damnati hominis
conditio semper in doloris materiam, et mortis
aeternae pabulum recidivet; »  de quibus denique S. Bernardus
sic exclamans ait <bibl>Serm. 42 de Divers.</bibl>:  « O
regio dura et gravis, regio extimescenda, regio fugienda,
terra oblivionis, terra afflictionis, terra miseriarum,
in qua nullus ordo, sed sempiternus horror
inhabitat: locus lethifer, in quo ignis ardens, ubi
frigus rigens, vermis immortalis, fetor intolerabilis,
<pb n="0237D"/>
mallei percutientes, tenebrae palpabiles, confusio peccatorum,
innodatio vinculorum, horribiles daemonum
facies! Totus tremo atque horreo ad memoriam
istius regionis, et concussa sunt omnia ossa mea. » 
Ex alia parte quis non assurgeret ad promissum
aeternae felicitatis praemium, in qua, ut ait S. Bernardus <bibl>Serm. 33 in Cant.</bibl>,
 « nihil formidatur, nihil
fastiditur, nihil deficit; tuta habitatio paradisus,
dulce pabulum verbum, opulentia magna nimis aeternitas; » 
de qua idem alibi S. doctor <note>( <hi>Declam. in
Evangel.</hi> )</note>:  « Oculus non vidit, nec auris audivit,
Deus, quae praeparasti diligentibus te. Pax enim est
quae exsuperat omnem sensum, pax super pacem,
indeficiens exsultatio, torrens voluptatis infinitae,
flumen laetitiae, gaudium plenum; cogita quidquid
vis, quidquid potes exopta, excedit omnem cogitatum,
desiderium omne exsuperat illa felicitas, aeternitas
illa, beatitudo illa; »  et item alibi <bibl>Serm. 31 in Cant.</bibl>:
 « Quibus apparet Deus, nihil videre desiderabilius volunt,
<pb n="0238A"/>
nihil possunt <emph>29</emph> delectabilius. Quando ergo illa
vel fastidiet aviditas, vel se subtrahet suavitas, vel
fraudabit veritas, vel deficiet aeternitas, quid si in
aeternum extenditur videndi copia pariter et voluntas,
quomodo non plena felicitas? <hi>Vide</hi> Petr. Damian.
opusc. 50, cap. 15.</p>
<p> <hi>Dum adhuc vacat, et in hoc corpore sumus.</hi> ] Id
est dum sani, rationem habentes, malum declinare.
bonumque facere valemus: nam, ut recte S. Basilius
ait <note>( <hi>In praef. ad Reg. fus.</hi> )</note>,  « Nunc tempus est acceptum,
inquit Apostolus, nunc dies salutis; hoc saeculum
resipiscentiae est, futurum vero retributionis; hoc
operationis ac studii, illud praemii; hoc patientiae,
illud consolationis; nunc adjuvat Deus a via mala
recedentes; tunc terribilis erit, et humanarum actionum
judex infallibilis. »  Ut ergo in futuro nobis
saeculo retribuat Deus, ut debitis nos absolvat tormentis,
dum tempus habemus operemur bonum.
 « O homo, qui desideras regnum Deo possidere, exclamat
S. Augustinus <bibl>Serm. 251, in append. Serm.</bibl>,
<pb n="0238B"/>
seu quivis alius, cur fecisti malum? Dum potes
emenda, dum tempus habes clama ad omnipotentem
Deum; dum datur spatium luge, dum licentia est
poeniteas; festina dum potes, dum anima versatur
in corpore; dum adhuc vivis futurum remedium require
tibi, priusquam te profundum absorbeat pelagus,
priusquam te malignus rapiat infernus, ubi
nulla datur indulgentia, ubi nullus regreditur ad
veniam. » </p>
<p> <hi>Et haec omnia per hanc lucis vitam vacat implere.</hi> ]
Lucis vita est vita monastica, quam hic intelligia
S. Patre Benedicto facile mihi persuaserim, nam et
hic monachos alloquitur. Huic vitae opponitur vita
saecularis, mera nox, de qua S. Bernardus suos alloquens <bibl>Serm. 5 in vigil. Nat. Domini</bibl>:
 « Annon
etiam cuiquam nostrum caliginosa nox erat, cum
tanquam sine Deo in hoc saeculo viveremus, cum
ambularemus post concupiscentias nostras, cum sectaremur
carnis illecebras, cum obtemperaremus de
<pb n="0238C"/>
sideriis saecularibus, cum exhiberemus membra
nostra arma iniquitatis peccato, cum serviremus
iniquitati ad iniquitatem, in quibus nunc merito erubescimus
tanquam operibus tenebrarum? » </p>
<p> <hi>Currendum et agendum modo quod in perpetuum
nobis expediat.</hi> ] Currendum, inquit, et agendum
modo, id est nunc, ut si juvenis sis, ad extremum
vitae terminum, quo prae nimiae senectutis languore
currere vix vacat, poenitentiam non differas: modo,
ut si senex, saltem vel extrema vitae tempora Deo
Optimo Maximo etiam vel minima remuneranti devoveas.
Praeclare omnino Petrus Venerabilis <cit>
            <quote/>
            <bibl>Lib. V
Ep.</bibl>
          </cit>:  « Relinquite, inquit, terrena antequam vos
ipsa relinquant; et si primas partes hostiae, hoc est
vitae vestrae, Deo noluistis offerre, saltem caudam, id
est finem dierum vestrorum, ipsi devote offerte. » 
Modo ergo si senex sis; sed <hi>modo</hi> etiam si juvenis,
ut ulterius cursum non differas, ne forte morte
praeoccupatus, quod modo licet, et potes, cum optaveris
implere non vacet. « Praeveniendus est, inquit
<pb n="0238D"/>
S. Augustinus <bibl>Serm. 154, in append.</bibl>, seu quivis
alius, dies qui praevenire consuevit: ipse se seducit
et de morte sua ludit, qui hoc cogitat: Potest mihi
indulgentia temporis subvenire; <emph>30</emph> non est hoc:
primum quia periculosissima est in ultimum diem
promissa securitas; deinde stultissimum, ut causa
quae de necessitatibus aeternis agitur, inutilitatibus
vitae deficientis committatur extremis. Odibile est
apud Deum quando homo sub fiducia poenitentiae in
senectutem reservatae liberius peccat. Credite, charissimi,
difficile est ut callida dissimulatio ordinandae
consummationis obtinere digna sit facultatem:
apud illum cordis interpretem ars non admittitur
ad salutem. »  Ita S. Augustinus <cit>
            <quote/>
            <bibl>Serm. 293, in
append.</bibl>
          </cit>, seu quivis alius, qui et alibi conversionem
ad extremum vitae curriculum differentem sic
adoritur:  « Dicit aliquis homo: Juvenis sum, facio
quod me delectat, et postea poenitentiam ago, hoc
est, percutio me gladio crudeli, et postea ad medicum
<pb n="0239A"/>
vado, et nescit quod in unius horae puncto vulnus
accipitur, et vix longo tempore ad sanitatem
pristinam revocatur, etc. » </p>
<p> <hi>Constituenda est ergo a nobis dominici schola servitii.</hi> ]
Schola secundum propriam nominis acceptionem
est locus in quo liberalibus litterarum studiis
adolescentes vacare solent. Schola etiam, ut observat
Menardus noster, est conclave in quo monachi
aliquid agunt, legunt, et dormiunt; quod probat ex
concilio Turonensi secundo can. 15 <cit>
            <quote/>
            <bibl>In not. ad conc.
Reg. cap. 15, § 2</bibl>
          </cit>:  « Nec liceat monachis cellas habere
communes, sed schola labore communi construatur,
ubi omnes jaceant, aut abbate aut praeposito
gubernante; »  ex Regula cujusdam cap. 12:
 « Focos vero in schola poenitentes, si fuerint, bini
per hebdomadas faciant: »  ex Regula S. Caesarii cap. 3:
 « De ipso tamen habitu mutando, vel lecto in schola
habendo sit in potestate prioris. »  Hic vero schola a
sancto Benedicto accipitur usurpaturque ad significandam
regulam, unde et mox eam institutionem vocat;
<pb n="0239B"/>
neque omnino insolitum est apud veteres scripta
sacra institutaque sanctorum scholas appellare; nam
et S. Hieronymus, referente Boherio, in epist. ad
Evagrium librum Exodi vocat scholam medici, ubi
leges datae a Deo populo Israel sunt descriptae; et
interrogatus apud Cassianum Joannes abbas, cur,
relicta anachoresi, coenobitarem instituta esset amplexus,
respondit,  « velut imparem se anachoreticae
disciplinae, et sublimitate tantae perfectionis indignum
ad juniorum scholas revertisse, si tamen vel
ipsorum instituta secundum professionis meritum
posset implere. » </p>
<p>Porro haec schola dicitur <hi>dominici schola servitii,</hi> 
quia tota est in ediscendo supremae majestati debito
obsequio, unde et discipulos alloquens ait: Sub uno
Domino aequalem servitutis militiam bajulamus.</p>
<p> <hi>In qua institutione nihil asperum, nihilque grave nos
constituturos speramus.</hi> ] Hic aliquem audire mihi
videor S.  P. Benedictum ita adorientem: Siccine,
sancte Pater, nihil asperum, nihilque grave vocas,
<pb n="0239C"/>
corpus castigate, delicias non amplecti, jejunium
amare, voluntatem propriam odire, usque ad impossibilia
obedire? Ubi est quod capite 58 de disciplina
suscipiendorum fratrum dictutus es: Probetur in
omni patientia; et: Praedicentur eis omnia dura et
aspera? et quae conventio inter, <hi>nihil asperum nos constituturos</hi> <emph>31</emph> 
 <hi>speramus,</hi> et <hi>praedicentur eis,</hi> non aliqua
aut multa, sed <hi>omnia dura et aspera?</hi> Sed et nunquid
jugum tuam appellas Regulam? Cui S. Pater responderet:
Est plane Regula quam propono jugum,
sed Christi, quod ipse pronuntiat et leve et suave,
quod, ut ait S. Caesarius <cit>
            <quote/>
            <bibl>In append. S. Aug. serm.
28</bibl>
          </cit>, <hi>levare consuevit, non premere, et magis nos portat
quam portetur a nobis.</hi> De quo et S. Bernardus <cit>
            <quote/>
            <bibl>Epist.
72</bibl>
          </cit>:  « Num vere leve est, quod portantem non gravat,
sed levat? Quid eo levius onere quod non solum
non onerat, sed et portat omnem cui portandum imponetur? » 
Et revera ut hic cum S. Bernardo seu
quovis alio loquar <bibl>Tract. de Charit., c. 12</bibl>:  « Quid
<pb n="0239D"/>
suavius homini, quid jucundius, quam mundum contemnere,
et se reputare saeculo celsiorem, atque in
bonae conscientiae vertice consistentem, et mundum
habere sub pedibus, nihil in eo videre, quod appetat, . . .
fallaces divitias, et honores perniciosos, et
damnabiles delicias conculcare? Quid, quaeso, tranquillius
quam suam animam sic stabilire, ut nullis motibus
carnalis concupiscentiae agitetur, carnem rore
pudicitiae tepescentem compellat ancillari, ut eam ad
exercitium militiae spiritalis promptissimam habeat
adjutricem? etc. » </p>
<p>Sed aliquas hic inserere rationes juvat, cur S.
Benedictus nihil asperum aut grave in Regula constituturum
se asserat. Prima est, quia tot ac tantis
internis animum obsequentis sibi Deus replet delectationibus,
ut nihil sit durum quod non emolliant,
nihil amarum quod in dulcedinem non convertant,
unde et si sit Regula jugum, plane <hi>computrescit jugum
<pb n="0240A"/>
a facie olei,</hi> ut cum propheta loquar, olei utique
exsultationis et laetitiae, qua fidelem Deus recreat
animam.</p>
<p>Secunda est, quod non servis, sed filiis datur, qui
non formidine, sed dilectione aguntur; qui Christo
nihil sibi carius aliquid existimant; porro ubi dilectio,
nulla vitae asperitas. « Hac postquam imbutus
fueris, scribebat olim ad Gislebertum eremitam Petrus
Venerabilis <bibl>Lib. I, ep. 20</bibl>, erit tibi cella tua
toto mundo latior, jejunium refectio, vigiliae somnus,
opus otium, labor requies; »  et Guillelmus abbas
S. Theodorici ad fratres de Monte Dei <cit>
            <quote/>
            <bibl>Cap. 8, n.
23</bibl>
          </cit>:  « Panis furfureus, et simplex aqua, et olera, et
legumina simplicia, nequaquam res delectabiles
sunt; sed in amore Christi et desiderio internae delectationis,
ventri bene morigerato gratanter ex his
satisfacere posse valde delectabile est. »  Denique S.
Bernardus <bibl>Serm. 85 in Cant.</bibl>:  « Ubi amor est,
labor non est, sed sapor » </p>
<p>Tertia est, quod etiam servis timore confictis,
<pb n="0240B"/>
salutem et vitam aeternam vere desiderantibus, novissimaque
hominis serio meditantibus, vel amarissima
dulcia evadunt; atque mitigari posse monasticae
vitae asperitatem docebat olim S. Bernardus
nepotem suum Robertum, ad eum sic scribens <cit>
            <quote/>
            <bibl>Epist.
1</bibl>
          </cit>:  « Vigilias times, et jejunia, manuumque laborem;
sed haec levia sunt meditanti poenas perpetuas:
recordatio deinde tenebrarum exteriorum facit non
horrere solitudinem. Si futuram cogitas de verbis
otiosis discussionem, non valde displicebit silentium;
fletus aeternus et stridor ille dentium ante
cordis oculos reductus pares tibi reddet mattam et
culcitram. »  Simili prorsus modo Joannes Trithemius: <emph>32</emph> 
  « Si quem terrent aspera claustri, cogites
tormenta inferni; si matutinas vigilias onerosas existimas,
scito quoniam ibi nunquam dormiunt, neque
quiescunt; si duritiam lectulorum refugis, considera
quia lectulus eorum est ignis qui non exstinguetur;
si cibi et potus parcitatem, cogita quoniam cibus illorum
vermis immortalis est, et luctus, et vae; si
<pb n="0240C"/>
expavescis custodiam claustri, memorare clausuram
inferni, quoniam non egredientur inde usque in
sempiternum, etc. » </p>
<p>Quarta est, quod consuetudine vilescunt omnia:
unde quod in malam partem aliquando scribebat S.
Bernardus <bibl>Lib. I de Consid., cap. 2</bibl>, apposite hic
ad nostrum propositum convertere possemus:  « Quid
non invertat consuetudo? quid non assiduitate duretur?
quid non usui cedat? quantis quod prae amaritudine
prius exhorrescebant, usu ipso male in
dulcedinem conversum est! Audi justum quid lamentetur
de hujuscemodi: Quae prius tangere nolebat
anima mea, nunc prae angustia cibi mei sunt.
Primum quidem tibi importabile videbitur aliquid;
processu temporis si assuescas, judicabis non adeo
grave, paulo post et leve senties, paulo post nec
senties, paulo post etiam delectabit. » </p>
<p>Quinta est, quod sic omnia temperavit aptavitque
sanctus legislator, ut et sit quod fortes cupiant, et infirmi
<pb n="0240D"/>
non refugiant; sic nimirum cuncta disposuit,
ut nullus sit qui regulam facili negotio observare non
possit. Hinc S. Petrus Damiani <bibl>Opusc. 13, cap. 17</bibl>:
 « Regula sancta, inquit, quasi ampla quaedam capax
et spatiosa domus facta est ad omnia hominum genera
capienda, pueros videlicet et senes, fortes et
debiles, deliciosos et multimoda morum inaequalitate
diversos. » </p>
<p> <hi>Sed et si quid paululum restrictius dictante aequitatis
ratione propter emendationem vitiorum et conservationem
charitatis processerit, non illico pavore perterritus
refugias viam salutis.</hi> ] Quia qui mittit manum ad
aratrum, et respicit retro, aptus non est regno coelorum;
et pavidi in lege non admittuntur ad praelium,
ne illi paveant, et alios pavere faciant. Viam vero
salutis appellat Regulam suam, quia facientibus eam
aeterna regna patebunt, juxta illud S. Fulgentii <cit>
            <quote/>
            <bibl>Lib.
de Fide, cap. 3</bibl>
          </cit>:  « Omni voventi, et reddenti quod
<pb n="0241A"/>
vovit, ipse quoque Deus reddit coelestis regni praemia,
quae promisit; »  vel, si vis, viam salutis vocat vitam
ipsam monasticam, quae est compendiosa ad coelum
via.</p>
<p> <hi>Quae non est nisi angusto initio incipienda.</hi> ] Postquam
promisit S. Benedictus nihil asperum in Regula
se constituturum, ne forte insolitae vitae asperitas a
sancto proposito delicatos tirones deterreret, si praeter
conceptam spem disciplinae monasticae rigor nonnihil
difficultatis facesseret, hos adversus solitas
novitiorum tentationes praemunit, aliquid molestiae
conversionis initio experturos asserens, cujus exemplo
forte permotus Guillelmus abbas S. Theoderici,
inter caetera instituendi novitii documenta istud praescripsit <bibl>Ad fratres de Monte Dei, cap. 7</bibl>:
 « Praemuniendus
est assidue contra tentationes acrius in solitarium
novitium desaevientes, <emph>33</emph> cum servum Dei
gratis Deo servientem non cessent sollicitare vitia
mercede oblatae delectationis, diabolo suggerente,
carne concupiscente, saeculo concupiscenda ingerente. » 
<pb n="0241B"/>
Nos etiam operae pretium fore existimamus,
si in gratiam novitiorum, difficultatum tentationumque
quas initio conversionis experiri solent, causas
ob oculos posuerimus, ut ipsi adversus eas se praemuniant,
si forte aliquando insurrexerint: hae autem
considerari possunt aut ex parte religionis, aut ex
parte diaboli, aut ex parte saeculi.</p>
<p>Ex parte religionis assuetos saeculi deliciis novitios
terret vitae regularis austeritas, quia, ut dicit S. Augustinus <bibl>Serm. 196 in append.</bibl>,
seu quivis alius,
 « Non sine violentia fieri potest ut de abundantia et
deliciis ad famem et sitim, ad abstinentiam et crucem
transeat, ut somno prius atque otio amicam carnem
contritione vigiliisque conficiat; non, inquam, sine
violentia fieri potest ut unusquisque iracundiam patientia,
superbiam humilitate commutet, amore paupertatis
divitiarum ac sufficientiae affluentiam superet,
vinolentiam sobrietate, luxuriam castitate condemnet,
et homo subito in virum perfectum transformetur,
<pb n="0241C"/>
et quodammodo alter credatur ex altero: » 
quae tamen omnia praecipiunt exiguntque
sacrae religionis leges. Hinc S. Bernardus <cit>
            <quote/>
            <bibl>Serm. 33
in Cant.</bibl>
          </cit>:  « Primordia, inquit, nostrae conversionis,
juxta communis quidem experientiae rationem, primus
exagitat timor, quem intrantibus statim horror vitae
ingerit arctioris, et insuetae austeritas disciplinae; » 
et alibi <bibl>Serm. 93 de Divers.</bibl>:  « Cum aliqui simplices
ad conversionem veniunt, severitatem Regulae
expavescunt. Si fiat eis sermo de mundi contemptu,
de virtutum vitiorumque conflictu, si anxietas vigilandi,
assiduitas orandi, parcimonia jejunandi ab
ipsis requiritur, dicunt conquerendo inter se: Quid
est hoc? quis tot et tanta implere sufficiat? »  Hinc
denique Petrus Blesensis ad R. Clericum, qui religionis
voverat ingressum, scribens:  « Quia te, inquit,
mundi voluptatibus hactenus immersisti, importabilia
tibi videntur ciborum mutatio, vestimentorum
asperitas, jugum obedientiae, censura silentii,
regularitas morum, austeritas disciplinae. » </p>
<p>
          <pb n="0241D"/>Ex parte diaboli longe fortior sustinenda est pugna:
 « Quemadmodum enim latrones, verba loquor
Chrysostomi <bibl>Homil. 1 ad pop. Ant.</bibl>, non ubi fenum,
et paleae, et calamus; sed ubi aurum, et argentum,
ibi fodiunt, et continuo vigilant; sic et diabolus
his maxime instat, qui spiritalia attingunt negotia;
ibi insidiae ubi virtus. »  At licet omnes omnino monachos
impugnet diabolica versutia, multo tamen
magis furit in noviter conversos, quos adolescentes
delicatosque a se defecisse dolet:  « Nequam hostes,
inquit Petrus Venerabilis agens de novitiis Cluniacensis
monasterii <bibl>Lib. I Mir., cap. 15</bibl>, quamvis
universis generaliter insidiarentur, noviter tamen
conversis amplius infesti instabant. Dolebant quidem
veteranorum profectibus invidentes, sed tironum
superaddita conversione, quasi recenti suscepto
vulnere, acrius indignabantur, et, velut longi temporis
desperatione, prioris praedae spolia postponentes,
<pb n="0242A"/>
contra ea quae ab oculis rapiebantur longe vehementius
accendebantur; hinc adversus <emph>34</emph> novitios bella
valida commovebant, hinc tentamentorum diversis
telis armati, totis eis conatibus insistebant. »  Sic
nimirum egredientem ex Aegypto Dei populum Pharao,
vera daemonis figura, vehementius excandescens
persequebatur, et Satanas ipse exiens ab homine
quem ab infantia tenuerat, gravius affligendo discerpebat.
Sed lubet omnes hostis versuti technas ob
oculos ponere; qua in re prae omnibus hic audiendus
est S. Joannes Climacus graphice nobis eas repraesentans
his verbis <bibl>Grad. 2</bibl>:  « Suggerunt nobis
daemones post rerum humanarum abdicationem, ut
beatos praedicemus eos qui in egentes sunt benigni,
nosque miseros dictitare, quod hujusmodi omni virtute
destituti sumus. Consilium autem hostium est,
ut nos per demissionis speciem aut ad profanum saeculi
vitam retrahant, aut in religione perseverantes
ad desperationis laqueum adigant; »  et alibi <cit>
            <quote/>
            <bibl>Grad.
3</bibl>
          </cit>:  « Nec te iste dolus et astus latronum illorum
<pb n="0242B"/>
lateat; suggerunt enim nobis ne ab hominum turbis
secedamus, quod magnum gloriae praemium simus
relaturi, si feminam contemplati ab illa tamen nos
abstinemus. »  Et sub finem ejusdem gradus:  « Per
insomnia cacodaemones nos perturbare conantur, dum
nobis domesticorum imagines repraesentant, et vel
lamentantes exhibent, vel morituros, vel causa nostra
afflictos, et incommodis mactatos exhibent. »  Ita
plane referente S. Athanasio <bibl>in Vit. S. Antonii, c. 4</bibl> 
S. Antonium tentabat:  « Si quo modo posset ab arrepto
eum instituto detrahere, immittebatque ei memoriam
possessionum, sororis defensionem, generis
nobilitatem, amorem rerum, fluxam saeculi gloriam,
escae variam delectationem, et reliqua vitae remissioris
blandimenta, postremo virtutis arduum finem, et
maximum perveniendi laborem, nec non et corporis
fragilitatem suggerebat, et aetatis spatia prolixa, etc. » <hi>Vide</hi> 
 Anonym. Ratisponensem, tom. IV Analectorum,
et librum de Doctrina S. Stephani Grandimontensis.</p>
<p>
          <pb n="0242C"/>His plane non cedit quod ex parte saeculi certamen
procedit: hinc amici, illinc cognati, isthinc fratres
parentesque infirmum adhuc in bono proposito tironem
aggrediuntur, modisque omnibus revocare conantur,
quorum insultus egregie admodum, et more
suo eloquenter describit S. Hieronymus ad Heliodorum
his verbis <bibl>Epist. 1</bibl>:  « Neque vero nescio qua redicas
nunc compede praepediri: non est nobis ferreum
pectus, nec dura praecordia; non ex silice natos Hyrcanae
nutriere tigres; et nos per ista transivimus.
Nunc tibi blandis vidua soror haeret lacertis; nunc
illi cum quibus adolevisti vernulae aiunt: Cui nos
servituros relinquis? Nunc gerula quondam jam anus,
et nutritius secundus post naturalem pietatem pater
clamitat: Morituros exspecta paulisper, et sepeli.
Forsitan et laxis uberum pellibus mater arata rugis
fronte antiquum referens mammae lallare congeminet:
dicant si volunt et grammatici: In te omnis
domus inclinata recumbit. Facile rumpit haec vincula
<pb n="0242D"/>
amor Dei, et gehennae timor. »  Tales fuere olim, cum
fugit ad monasterium, S. Blaitmaici principis, et
postea abbatis Hiiensis et martyris labores; nam, ut
scribit Walfridus Strabus ejus vitam metrice referens:
<l> <emph>35</emph> Fama ut forte volans patris pervenit ad aures,</l>
<l>Hinc stupor atque dolor mentem cinxere parentis.</l> 
<l>Subtractum dolet haeredem, mittitque senatum,</l>
<l>Agmina, praetores, populum, praecepta, maniplos;</l>
<l>Duxque comesque ibant, properanter episcopus astat,</l>
<l>Abbatumque cohors, vicini carne propinqui;</l>
<l>Hoc solum nitente manu, si qualibet arte</l>
<l>Efficerent reducem vitata pericula mentem</l>
<l>Corde subire alio. O talis quam caeca voluntas!</l>
        </p>
<p>Talia fuerunt, eruntque in futurum multorum aliorum
certamina; sed, ut aiebat praefatus S. Hieronymus
ad suum Heliodorum:  « Licet parvulus e collo
pendeat nepos, licet sparso crine et scissis vestibus
<pb n="0243A"/>
ubera quibus te nutrierat mater ostendat; licet in limine
pater jaceat, per calcatum perge patrem, siccis
oculis ad vexillum crucis evola: solum pietatis genus
est in hac re esse crudelem. »  Hujusmodi crudelitate
agebatur S. Columbanus <cit>
            <quote/>
            <bibl>Jonas in Vit. S. Col. n.
8, saec. II Bened.</bibl>
          </cit> cum obstanti matri, et limini ostii
inhaerenti, postularet ut se ad monasterium ire sineret,
illaque ejulans et pavimento prostrata denegaret
se permissuram:  « Ille enim limen matremque
transiliens, poposcit matrem ne moerore solveretur,
dicens se nunquam deinceps in hac vita videndum. » 
Ad hujusmodi crudelitatem nos etiam hortatur propheta
cum dicit: <hi>Obliviscere populum tuum et domum
patris tui, et concupiscet Rex decorem tuum;</hi> ad quod
attendens S. Hieronymus exclamat <cit>
            <quote/>
            <bibl>Epist. 10, ad
Furiam</bibl>
          </cit>:  « Grande praemium parentis obliti: <hi>Et
concupiscet Rex decorem tuum.</hi> » </p>
<p> <hi>Processu vero conversationis, et fidei, dilatato corde,
inenarrabili dilectionis dulcedine curritur via mandatorum
Dei,</hi> ] juxta illud Spiritus sancti in Proverbiis
<pb n="0243B"/> <bibl>Cap. IV</bibl>:
 <hi>Ducam te per semitas aequitatis, quas cum
ingressus fueris, non arctabuntur gressus tui, et currens
non habebis offendiculum;</hi> et Ecclesiastici VI: <hi>In opere ipsius (sapientiae) exiguum laborabis, et cito
edes de generationibus illius;</hi> 
 et apud Apostolum: <cit>
            <quote>Omnis autem disciplina in praesenti quidem videtur
non esse gaudii, sed moeroris; postea autem fructum
pacatissimum exercitatis per eam reddet justitiae 
 </quote>
            <bibl>Heb.
XII</bibl>
          </cit>. Sed lubet hic sancti Benedicti textum excutere: <hi>Processu,</hi> 
 inquit, <hi>conversationis et fidei.</hi> Haec verba
duplicem sensum sortiri possunt: nam primo <hi>processu
conversationis</hi> ita potest intelligi, ac si diceretur,
successu temporis, usu ac exercitio, bonaque
regularis observantiae consuetudine facilia reperies
quae difficilia, latissima quae prius videbantur angusta.
 « Nuditatem pedum, inquit Petrus Damiani <bibl>Opusc. 15, cap. 21</bibl>,
et exiguitatem vestium, lecti
duritiam, ciborum asperitatem, aquae potum, et caetera
hujusmodi incipientes quidem non sine quadam
formidine perhorrescimus; perseverantes autem, et
<pb n="0243C"/>
longanimiter insistentes, faciliora et tolerabiliora deputamus:
asperitatem quippe frequentia mitigat, rigorem
consuetudo commendat. »  Et Petrus Blesensis
ad Alexandrum novitium scribens <bibl>Epist. 137</bibl>:
 « Non te deterreant conversationis primitiae, <emph>36</emph> 
novum obedientiae jugum, inconsuetus ordinis rigor,
et austeritas disciplinae: quidquid asperum nunc videtur,
obedientia sibi convertet ad lucrum; quae nunc
amariora sunt, usu mediante dulcescent; his enim
qui de tenebris progrediuntur ad lumen lux imprimis
molesta est, donec oculi lumini assuescant. »  Eadem
ratione Robertum nepotem excitabat S. Bernardus <bibl>Epist. 1</bibl>:
 « Subito procedenti de umbra ad solem,
de otio ad laborem, grave cernitur omne quod incipit;
sed postquam ab his dissuescere, et ad illa paulisper
assuescere coeperit, usus tollit difficultatem,
invenitque facile esse quod impossibile ante putavit.
Solent etiam fortissimi milites audita buccina ante
congressum trepidare; at ubi ad praelium ventum
<pb n="0243D"/>
fuerit, spes victoriae, timor ne vincantur intrepidos
reddit. »  Denique idem docet Glossa Ordinaria cum
moraliter explicans Elisaei miraculum quo per modicam
farinulae immissionem amarum ex coloquintide
pulmentum dulcorasse dicitur,  « Per hoc, inquit, significatur
quod hominibus delicate nutritis in saeculo
vita religiosa videtur amara in principio; sed sicut
pulmentum per immissionem farinae factum fuit sapidum,
sic per Dei gratiam et bonam assuefactionem
vita religiosa, quae prius dura videbatur, non solum
portabitur, sed etiam suavis efficitur. »  Unde et S.
Bernardus ad Hugonem novitium scribens ait <cit>
            <quote/>
            <bibl>Epist.
351</bibl>
          </cit>:  « Non aetatem teneram ordinis asperitas terreat;
memento quod asperior carduus pannum facit leviorem,
conversatio conscientiam, aderit Christi suavitas,
et prophetae faribula pulmentum incomestibile
condietur. » </p>
<p>Altero sensu <hi>processu conversationis,</hi> id est virtutis,
<pb n="0244A"/>
sive cum nonnihil in virtute profeceris; atque ita
exponit Smaragdus:  « Processu inquit, dicit conversationis
augmentum virtutum, et profectum animae,
in quibus monachus quotidie augmentari debet,
et crescere. »  Et quidem recte, neque enim solus
exercitiorum regularium usus, virtute deficiente,
tollet religionis difficultatem, quam potius augebit
languor et tepiditas. Processu ergo virtutis nihil
difficultatis senties, levia videbuntur omnia, cunctasque
cacodaemonum artes dissipabis, qui et timidi
longe fugientia te, ut egregia hac similitudine docet
S. Bernardus <bibl>Serm. 60 in Cant.</bibl>:  « Aiunt florescentibus
vineis omne reptile venenatum cedere loco, nec
ullatenus novorum ferre odorem florum: quod volo
attendant novitii nostri, et fiducialiter agant, cogitantes
qualem spiritum acceperunt, cujus primitias
daemones non sustinent. »  Hae nimirum primitiae sunt
virtutum flores, quos in novitio perhorrescit ac refugit
hostis antiquus.</p>
<p>
          <pb n="0244B"/> <hi>Dilatato corde.</hi> ] Id est cum ipsa delectabit justitia;
nam, ut ait S. Augustinus <bibl>In psal. CXVIII</bibl>, <hi>cordis dilatatio
est justitiae delectatio.</hi> Dilatatur autem hoc
modo cor monachi, cum Deo totus adhaerens, unus
fit cum eo spiritus, et habitantem in se per gratiam
possidet Creatorem. Quidni enim dilataretur, quem
Deus magnus, infinitus, immensus inhabitat?</p>
<p> <hi>Inenarrabili dilectionis dulcedine.</hi> Dilectionis, ait,
dulcedine, quia, <hi>ubi amor est, ibi non labor, sed sapor
est,</hi> ut loquitur <emph>37</emph> S. Bernardus; et quidem <hi>inenarrabili,</hi> 
quod eam liceat experiri, sed a nullo possit
exprimi: hac dulcedine recreatus propheta totus in
stupore psallebat: <hi>Quam magna multitudo dulcedinis
tuae, Domine, quam abscondisti timentibus te!</hi> hac dulcedine,
 « hoc musto inflammantur, et hoc praeclaro
poculo quotidie inebriantur etiam corda fidelium et
animae convertentium, dicebat olim S. Augustinus <bibl>In append. Serm. S. August. serm. 182</bibl>,
seu quivis
alius; quod frequenter fieri videmus, quando pro
desiderio salutis suae parentes et patriam fugiunt,
<pb n="0244C"/>
exeunt nullo compellente de terra et cognatione sua,
et mortui huic mundo alios spiritaliter animarum
inquirunt parentes, et liberi sub jugo veniunt, et
paulo ante elati atque sublimes humilia affectant,
superba fastidiunt, et cupiunt esse quod ante despexerant,
et odisse incipiunt quod fuerant: praesentium
hospites, futurorum appetitores, aeternam illam patriam
contempta temporalium falsitate suspirant. Hoc
itaque musto spiritales animae inebriatae et penitus
commutatae abstinentiam delicis, vigilias dulcibus
somnis, paupertatem dividiis anteponunt, arduum
contra vitia laborem jocundissimam computant voluptatem,
dulcescunt eis vitia, et quae prius fuerant
pretiosa vilescunt, diligunt inimicos, et benefaciunt
his qui se oderunt, non convincuntur indignantibus,
non irritantur opprobriis, non franguntur injuriis;
prorsus horum nihil sentiunt propter fervorem Spiritus
sancti. »  Tanta est amoris divini suavitas, vis,
potentia, ex qua etiam sequitur.</p>
<p>
          <pb n="0244D"/> <hi>Ut ab ipsius magisterio nunquam discedentes, in ejus
doctrina usque ad mortem in monasterio perseverantes.</hi> ]
Quia nihil prodest bene incoepisse, nisi in bono
ad mortem usque perseveremus: unde apud Cassianum
Pinufius abbas juvenem quem in monasterio
susceperat instituens, ait <bibl>Lib. IV Instit., cap. 37</bibl>:
 « Bene coepisse nihil proderit, nec pleno fervore
renuntiationis arripuisse principia, si haec congruus
etiam finis similiter non commendaverit atque concluserit,
Christique humilitas atque paupertas, quam
nunc coram ipso professus es, usque ad extremum
vitae quemadmodum arrepta est a te non fuerit custodita. » </p>
<p> <hi>Passionibus Christi per patientiam participemur.</hi> ] Id
est cum Christo simul patiamur; ubi ostendit S. Pater
proprium monachorum esse pati et crucem ferre:
si enim <hi>tota vita Christiani, si secundum Evangelium
vivat, crux est et martyrium,</hi> quanto magis monachi
<pb n="0245A"/>
cujus singularis scopus est abnegare semetipsum, et
omnes mortificare cordis voluntates?</p>
<p> <hi>Ut et regni ejus mereamur esse consortes.</hi> ] Quia si
compatimur, et conregnabimus, et si socii fuerimus
passionum, simul et consolationis erimus. O consolatio!
 « Multi multa patiuntur propter pecuniam perituram,
et tu non vis pati propter vitam mansuram!
aiebat olim S. Augustinus. Sic recusas laborare pro
Dei promissis, quasi non laborares pro cupiditatibus
<pb n="0246A"/>
tuis! Quanta patiuntur pro sua iniquitate latrones!
quanta patiuntur pro suis sceleribus perditi, pro sua <emph>38</emph> 
 nequitia luxuriosi, pro sua avaritia negotiatores
mare transmeantes, ventis, tempestatibus corpus et
animam permittentes, sua relinquentes, ignota quaerentes! » 
Et nos pro aeterna felicitate, ut cum Christo
in perpetuum regnemus, non patiemur? Ergo sequamur
Christum, ut ipsum aliquando consequamur.
Amen.
</p>
      </div>

<div>
        <head>CAPUT PRIMUM. <hi>De generibus vel vita monachorum.</hi> </head>

<pb n="0245"/>
<p>
          <pb n="0245A"/>Monachorum quatuor esse genera manifestum est.
Primum coenobitarum: hoc est monasteriale, militans
sub regula vel abbate. Deinde, secundum genus
est anachoretarum, id est eremitarum, horum qui
non conversionis fervore novitio, sed monasterii
<pb n="0245B"/>
probatione diuturna, didicerunt contra diabolum
multorum solatio jam docti pugnare: et bene instructi
fraterna ex acie ad singularem pugnam eremi,
securi jam sine consolatione alterius, sola manu vel
brachio, contra vitia carnis vel cogitationum, Deo
auxiliante, sufficiunt pugnare.</p>
<p>Tertium vero monachorum teterrimum genus est
sarabaitarum, qui nulla regula approbati, experientia
magistri, sicut aurum fornacis; sed in plumbi natura
molliti, adhuc operibus servantes saeculo fidem,
mentiri Deo per tonsuram noscuntur. Qui bini, aut
<pb n="0246A"/>
terni, aut certe singuli, sine pastore, non dominicis,
sed suis inclusi ovilibus, pro lege eis est desideriorum
voluptas: cum quidquid putaverint vel elegerint, hoc
dicunt sanctum; et quod noluerint, hoc putant non
licere.</p>
<p>
          <pb n="0246B"/>Quartum vero genus est monachorum quod nominatur
gyrovagum, qui tota vita sua per diversas
provincias ternis aut quaternis diebus per diversorum
cellas hospitantur, semper vagi, et nunquam stabiles,
et propriis voluptatibus, et gulae illecebris servientes,
et per omnia deteriores sarabaitis. De quorum
omnium miserrima conversatione melius est silere
quam loqui. His ergo omissis, ad coenobitarum <emph>39</emph> 
fortissimum genus disponendum, adjuvante Domino,
veniamus.</p>
</div>

<div>
        <head>COMMENTARIUS.</head>

<pb n="0245"/>
<p>
          <pb n="0245C"/> <hi>Monachorum.</hi> ] Monachus dicitur ille qui segregatus
ab omni hominum frequentia, in solitudine poenitentiae
lacrymis vacat, et Deo totus adhaerens, unus
cum eo spiritus efficitur, ut vel ipsa nominis ejus
etymologia indicat: nam monachus a verbo graeco <foreign xml:lang="greek">μόνος,</foreign>
 id est <hi>unus,</hi> dicitur; hinc canon ille concilii
Nicaeni a Gratiano citatus:  « Placuit omnibus residentibus
in sancta Nicaena synodo ut monachorum conversatio
et vita secundum etymologiam nominis ab
omnibus discrepet ( <hi>Monachus</hi> enim Graece, Latine <hi>singularis</hi> 
 dicitur): unde monachum per omnia singulariter
agere oportet. »  Et S. Hieronymus ad Heliodorum
scribens <bibl>Epist. I</bibl>:  « Interpretare vocabulum
monachi, hoc est tuum; quid facis in turba, qui
solus es? »  et ad Rusticum monachum <bibl>Epist. 4</bibl>:
 « Quid desideramus urbium frequentiam, qui de singularitate
censemur? »  et ad Paulinum <bibl>Epist. 13</bibl>:
 « Si cupis esse quod diceris, id est solus, quid facis
in urbibus, quae utique non sunt solorum habitacula,
sed multorum? »  Ex Eugenio etiam papa, a praefato
<pb n="0245D"/>
Gratiano citato, monachus idem est quod <hi>unus tristis:</hi> 
 « Agnoscat, inquit, nomen suum; <foreign xml:lang="greek">μόνος</foreign> enim Graece,.
Latine est <hi>unus;</hi> <foreign xml:lang="greek">ἄχος</foreign> Graece, Latine <hi>tristis</hi> sonat:
Inde dicitur, id est <hi>unus tristis.</hi> Sedeat ergo tristis,
et officio vacet. »  Cui interpretationi alludit
S. Hieronymus adversus Vigilantium haec scribens:
 « Monachus non docentis, sed plangentis officium
habet, qui vel se, vel mundum lugeat, et Domini pavidus
praestoletur adventum. »  Aliter etymologiam
monachi deducit auctor lib. de Ecclesiastica Hierarchia <bibl>Cap. 6</bibl>,
nimirum a verbo Graeco <foreign xml:lang="greek">μόνας,</foreign> id est <hi>unitas,</hi> 
  « quod ex pura servitute Dei, abdicata rerum
<pb n="0246C"/>
temporalium diversitate, debeat cum eo quod unum
est unum fieri, et ad sacram unitatem aggregari. » 
Simili modo et sanctus Augustinus in psalmum CXXXII,
ubi arguens Donatistas:  « Merito, infit, illis displicet
nomen monachorum, quia illi nolunt habitare in
unum cum fratribus, sed sequentes Donatum, Christum
dimiserunt. »  Alias monachorum etymologias et
appellationes videsis apud Menardum in notis ad
conc. Regul. capite tertio, § 1, et apud Haeftenum
lib. III Disquis. monast., tract. 1 integro.</p>
<p> <hi>Quatuor esse genera manifestum est.</hi> ] Scilicet coenobitarum,
anachoretarum, sarabaitarum, et gyrovagorum;
ex quibus tria priora agnoscit S. Hieronymus
ad Eustochium scribens <bibl>Epist. 22</bibl>; quartum
enim ejus tempore nondum exortum fuerat. Eadem
etiam videtur indicasse S. Joannes Climacus
cum dixit <bibl>Grad. 1</bibl>:  « Triplex omnino est omnis
religiosae vitae ratio: ut vel solus et solitarius decertando
vivas, vel <emph>40</emph> cum uno alterove sodali, vel ut
in coenobio cum pluribus per patientiam conquiescas.
<pb n="0246D"/>
Primo enim denotat anachoretas, qui soli; secundo
sarabaitas, qui bini aut terni; tertio coenobitas, qui
cum pluribus degunt. Sed et apud Cassianum abbas
Piamon eadem tria monachorum genera in Aegypto
exstitisse testatur <bibl>Collat. 18, cap. 4</bibl>: quorum duo
sunt optima, inquit, tertium vero tepidum et omni
modis evitandum. »  Quartum addit ejusdem collationis
cap. 8 suis temporibus exortum, eorum nempe
 « qui in primordiis fervore quodam brevi coenobii
perfectionem videntur expetere, sed continuo tepefacti, 
dum pristinos mores ac vitia resecare contemnunt,
nec jugum humilitatis ac patientiae diutius sustinere
<pb n="0247A"/>
contenti sunt, subdique seniorum imperio dedignantur,
separatas expetunt cellas, ac solitarii
sedere desiderant, ut ita scilicet a nemine lacessiti,
patientes, mansueti, ac humiles possint ab hominibus
testimari. »  Quos etiam perperam cum gyrovagis
confundit Alardus Gazaeus explicans hunc Cassiani
locum; nam gyrovagi semper vagi, nunquam
stabiles existunt; hi vero cellas expetunt, et solitarie
sedere desiderant. Propius ad sarabaitas accedere
dixeris, a quibus in hoc tantum discrepare videntur,
quod sarabaitae nulla unquam regula approbati, experientia
magistri dicuntur; hi vero prius in monasterio,
cujus excussere jugum, vixerunt</p>
<p>At vero S. Isidorus eremitas ab anachoretis distinguens,
sex recenset monachorum genera, coenobitarum,
eremitarum, anachoretarum, eorum qui
anachoretarum imagine sibi blandiuntur, quos modo
describebat Cassianus, circellionum (hi sunt gyrovagi),
et sarabaitarum.</p>
<p>Septimum genus addit S. Valerius citatus a S. Benedicto
<pb n="0247B"/>
Anianensi in Concordia Regularum <cit>
            <quote/>
            <bibl>Cap. 3,
§ 7</bibl>
          </cit>, eorum qui ex famulitio et servitio monasterii,
tondebantur inviti ab abbatibus, paucis tunc ad conversionem
accedentibus: quo in genere recenseri
possent ii quos quidam Mediani monasterii abbas
 « circuiens civitates, quoscunque invenire potuit,
qui volebant monachari, secum adduxit, et eos tonsuratos
non corde, sed habitu tantum monachavit, » 
ut scribit Richerus in Vita S. Hidulfi cap. 18.</p>
<p>Octavum hic subjungere possemus, eorum qui, ut
dicit S. Fructuosus in Regula monastica communi
cap. 1,  « ob metum gehennae in suis sibi domibus
monasteria componere solent, et cum uxoribus, filiis,
et servis, atque vicinis cum sacramenti conditione
in unum se copulare, et in suis sibi, ut diximus,
villis ex martyrum nomine ecclesias consecrare, et
eas falso nomine monasteria nuncupare. Nos tamen
haec non dicimus monasteria, sed animarum perditionem,
et ecclesiae subversionem. »  De quibus omnibus
<pb n="0247C"/>
si coenobitas et anachoretas exceperis, melius
est silere quam loqui, nam reliquos non tam monachos
quam monachorum larvas et monstra verius
dixeris, unde etiam S. Augustinus duo tantum monachorum
genera assignat.</p>
<p> <hi>Primum coenobitarum,</hi> ] a communi vita, quam
profitentur, <emph>41</emph> sic dictorum; nam Graece <foreign xml:lang="greek">κοίνος,</foreign> Latine <hi>communis</hi> 
 exprimitur, et <foreign xml:lang="greek">βίος</foreign> <hi>vita.</hi> </p>
<p>Primum inter monachorum genera dicitur coenobitarum
genus, sive institutione, sive utilitate, sive
naturali rerum ordine.</p>
<p>Primum institutione, ut pote quod a primis Ecclesiae
temporibus sumpsisse dicitur exordium; nam, ut
tradit apud Cassianum abbas Piamon <cit>
            <quote/>
            <bibl>Collat. 18,
c. 5</bibl>
          </cit>,  « talis tunc erat omnis Ecclesia, quales nunc
perpaucos in coenobiis invenire difficile est; sed cum
post apostolorum excessum tepescere coepisset multitudo
credentium, . . . . hi quibus adhuc erat apostolicus
fervor, memores pristinae illius perfectionis,
<pb n="0247D"/>
discedentes a civitatibus suis, illorumque consortio
qui sibi vel Ecclesiae Dei remissionis vitae negligentiam
illicitam esse credebant, in locis suburbanis ac
secretioribus commanere, et ea quae ab apostolis per
universum corpus Ecclesiae generaliter meminerant
instituta privatim exercere coeperunt; atque ita coaluit
ista, quam diximus, discipulorum qui se ab illorum
contagio sequestraverant, disciplina; qui paulatim
tempore procedente segregati a credentium turbis,
ab eo quod a conjugiis abstinerent, et a parentum
se consortio mundique istius conversatione
discernerent, monachi sive monazontes, singularis
ac solitariae vitae districtione nominati sunt; unde
consequens fuit ut ex communione consortii coenobitae,
cellaeque ac diversoria eorum coenobia vocarentur.
Istud ergo fuit antiquissimum monachorum
genus, quod non modo tempore, sed etiam gratia
primum est, quodque per annos plurimos solum inviolabile
usque ad abbatis Pauli vel Antonii duravit
<pb n="0248A"/>
aetatem. »  Quanquam huic Cassiani sententiae non
subscribent, qui S. Pachomium primum coenobitarum
patrem faciunt. Sed Turrecremata <cit>
            <quote/>
            <bibl>Tract. 8 in
Reg. S. Bened.</bibl>
          </cit> altius repetens coenobitarum cunas,
a cuneis prophetarum exordium sumpsisse asserit, probatque
hac S. Hieronymi auctoritate: <hi>Filii prophetarum
quos monachos legimus,</hi> etc.</p>
<p>Secundo coenobitae primi sunt utilitate, nam vita
communis, ut postea demonstrabimus, praestat anachoresi,
quae quo sublimior, eo periculosior.</p>
<p>Tertio naturali etiam rerum ordine primum est
genus coenobitarum, quia non nisi prius in coenobio
probatos recipit eremus.</p>
<p> <hi>Hoc est monasteriale.</hi> ] Videtur hic S.  P. Benedictus
cum coenobiis monasteria confundere: nonnihil tamen
inter utrumque discriminis affert apud Cassianum
abbas Piamon <bibl>Collat. 18, c. 10</bibl>:  « Licet, inquit,
a nonnullis soleant indifferenter monasteria pro
coenobiis appellari, tamen hoc inter est, quod monasterium
nomen est diversorii, nihil amplius quam
<pb n="0248B"/>
locum, id est habitaculum significans monachorum;
coenobium vero etiam professionis ipsius qualitatem
disciplinamque designat: et monasterium potest
etiam unius monachi habitatio nominari; coenobium
autem appellari non potest, nisi ubi plurimorum cohabitantium
degit unita communio. »  Et sane monasterii
vocem ad solam unius monachi habitationem
designandam frequenter usurpari in <emph>42</emph> sanctorum
Patrum Vitis constat: unde S. Athanasius in Vita S.
Antonii <bibl>Cap. 21</bibl>:  « Erant, inquit, in monte monasteria
tanquam tabernacula; »  et Rufinus refert <bibl>Lib. II de Vit. Pat., c. 23</bibl> 
 fratres congregatos  « sub
una die monasterium construxisse. »  Quod de coenobio
quis credat? Et ibidem cuidam saeculo nuntium
remittere cupienti, et requirenti ab abbate Ammonio
cellulam vacantem:  « Tunc ille, inquit: Ego inquiram,
sed donec inveniam hic esto in hoc monasterio, . . . . 
et relinquens ei omnia pariter cum monasterio,
ipse procul ab eo parvissimam cellulam reperit
<pb n="0248C"/>
atque in ea se constituit, fratrique qui nuper advenerat,
nec intelligenti, ex integro cum omnibus quae
in eo fuerant, cessit monasterio. »  Eodem sensu
monasterii vocem usurpat S. Nilus in Hist. caedis SS.
Patrum in Sina, cap. 9 apud. Boll. 13 Januar.</p>
<p> <hi>Militans sub regula, vel abbate.</hi> ] Particula <hi>vel</hi> bifariam
potest hic sumi disjunctive et copulative: disjunctive,
quia, ut ait Bernardus Cassinensis,  « quando
monachi non super se habent abbates, sed praepositos,
et decanos, et priores; militant tamen sub regula,
sed sequuntur regulam secundum praepositorum
imperia. »  Et Hildemarus:  « Forte, inquit,
quod B. Benedictus plenus fuit spiritu prophetiae,
et vidit spiritu prophetiae istud tempus, in quo sunt
multa monasteria sine abbatibus regularibus, ideoque
posuit: <hi>Militans sub regula vel abbate,</hi> »  fatetur
tamen uterque particulam <hi>vel</hi> hic sumi posse copulative
pro <hi>et,</hi> quo sensu etiam eam capiunt reliqui interpretes
communiter; et sic nomine abbatis intelligitur
<pb n="0248D"/>
quicunque superior quocunque nominetur vocabulo,
sive praepositus, sive decanus, sive prior.</p>
<p> <hi>Deinde secundum genus est anachoretarum.</hi> ] Anachoretae,
quorum principes Paulum et Antonium fecerunt
S. Hieronymus et Cassianus, et quorum in
Veteri Testamento Elias et Elisaeus, in Novo autem
Testamento Joannes Baptista aliquas nobis exhibuerunt
umbras,  « hi sunt qui habitant per deserta, » 
inquit S. Hieronymus <bibl>Epist. 22</bibl>; sive, ut ait apud
Cassianum abbas Piamon <bibl>Collat. 18, cap. 4</bibl>, qui
 « prius in coenobiis instituti, jamque actuali conversatione
perfecti, solitudinis elegere secreta; »  qui
 « nequaquam contenti hac victoria qua inter homines
occultas insidias diaboli conculcaverunt, aperto
certamine ac manifesto conflictu daemonibus congredi
cupientes, vastos eremi recessus penetrare
non timent; »  unde et anachoretarum nomen acceperunt;
 « ab eo enim quod procul ab hominibus recesserunt
nuncupantur, »  ut dicit S. Hieronymus
<pb n="0249A"/> <bibl>Epist. 22</bibl>;
 <foreign xml:lang="greek">ἀναχωρεῖν</foreign> enim Graece Latine <hi>secedere</hi> 
redditur; quamquam aliam hujus vocis etymologiam
deducunt Boherius et Trithemius. Hi nimirum dictos
volunt anachoretas ab <foreign xml:lang="greek">ἀνὰ</foreign> <hi>sursum</hi> et <foreign xml:lang="greek">χόρος</foreign> <hi>chorus,</hi> 
eo quod supernarum rerum contemplationi praecipue
deputentur, et  « ad coelestium spirituum chorum respirare
debeant, »  ut loquitur Trithemius. Unde et
apud Cassianum abbas Joannes:  « Eremitae, inquit,
perfectio est exutam mentem a curis habere terrenis,
eumque, quantum humana fragilitas sinit, vivere cum
Christo. »  Addit Boherius <emph>43</emph> dictos fuisse anachoretas
tanquam angentes cor suum ad Dominum jejuniis
et abstinentiis; cui interpretationi satis congruit
quod de anachoretis scribit Severus Sulpicius <cit>
            <quote/>
            <bibl>Lib. I
Dial., c. 9</bibl>
          </cit>:  « Habitant plerique in eremo sine ullis
tabernaculis, quos anachoretas vocant: vivunt herbarum
radicibus, nullo unquam certo loco consistunt,
ne ab hominibus frequententur; quas nox
coegerit, sedes habent. » </p>
<p> <hi>Id est eremitarum.</hi> ] Cum eremitis anachoretas
<pb n="0249B"/>
confundit S.  P. Benedictus; aliquod tamen inter
utrosque discrimen constituit S. Isidorus <cit>
            <quote/>
            <bibl>Lib. II de
Div. Offic., c. 15</bibl>
          </cit>. Vult nempe eremitas eos esse
 « qui, procul ab hominibus recedentes, deserta loca
et vastas solitudines sequi et habitare perhibentur,
etc. »  Anachoretas autem illos  « qui, jam coenobiali
conversatione perfecti, includunt semetipsos
procul ab hominum conspectu remoti. »  Verius tamen
utrosque non nisi unum monachorum genus efficere
dixeris; nam et quos hic describit S. Isidorus
eremitas, hos S. Hieronymus, Severus Sulpicius, et
Cassianus anachoretas appellant. Nec tamen inficias
ibo quin duas tresve in species hoc monachorum
genus dividi possit; nam, ut dicit B. Petrus Damiani <bibl>Opusc. 15, c. 52</bibl>,
 « eremitarum ordo bipartitus est,
quorum videlicet alii cellulas incolunt, alii passim
per eremi deserta gradientes, certas aedes habere
contemnunt. Sed qui per eremum spatiando discurrunt,
anachoretae; qui vero cellulis contenti sunt,
<pb n="0249C"/>
usitato vocabulo eremitae dicuntur, quibus nomen
commune factum est speciale. »  Atque hi etiam postremi
in duplici exstitere differentia: ut enim observat
Menardus <bibl>In not. ad conc. Regul., c. 3, § 6</bibl>,
 « quidam infra monasterii septa in cellis includebantur,
ut patet ex Justiniani Novella 5: <hi>Nisi quidam
illorum in contemplatione et perfectione degentes,
vitam remotam habeant in hospitio, quos vocare anachoretas,
id est discedentes; et hesychastas, id est
quiescentes consueverunt;</hi> ubi hospitium sumitur pro
cella, ibi enim agitur de iis qui in monasteriis includuntur.
Id etiam planum est ex canone 41 sextae synodi,
quae ait hujusmodi inclusos <foreign xml:lang="greek">ἀναχωρητικὴν παιδοτριβεῖσθαι
διαγωγὴν,</foreign>
id est anachoreticam exercere
vitam. Quidam vero extra monasterii septa inclusi
erant, de quibus hoc capite agit S. Isidorus. » </p>
<p>Porro a primo reclusionis genere exclusae non fuerunt
ipsae mulieres, quas in virorum monasteriis inclusas
vixisse non raro reperimus apud auctores.
Talis erat apud Meldos Otgerii ducis Carmentriacensis
<pb n="0249D"/>
soror <hi>
            <note>(Saec. IV Bened. part. I, p. 659)</note> nomine
Gibelina amoris Dei gratia</hi> saeculo XI reclusa in Faroniano
monasterio, ex Fulcoudi abbatis Notitia de
praefato Otgerio. Talis apud Virodunum S. Popponis
mater B. Adelwiif <bibl>Apud Boll. 25 Jan.</bibl>, quae cum,
imposito sibi velo, coenobiticam primum vitam professa
esset,  « apud S. Vitonum succedente etiam
tempore <hi>solitaria esse</hi> coepit, ibique reclusa cursum
vitae, diabolo cum virium suarum copiis triumphato,
in pace peregit, ut de ea scribit Everhelmus in Vita
S. Popponis n. 18. Talis denique apud S. Gallum
sancta Wiborada <bibl>Saec. V Bened</bibl>, quae quadriennio
primum juxta ecclesiam S. Georgii inclusa, postea
ad S. Gallum ab episcopo vocata, ibidem ad finem
usque vitae, quam martyrio absolvit, perseveravit,
 « quam <emph>44</emph> episcopus cum paucis prosecutus, et
benedicens clausulam obseravit, »  attestante Hartmanno
monacho S. Galli in ejus Vita II. 15. Porro
<pb n="0250A"/>
hujusmodi reclusae sub regimine et disciplina abbatis
monasterii vivebant, ut probat noster Mabillonius in
observationibus praeviis ad Vitam S. Wiboradae.
Quae lex viros perinde ac mulieres aeque constringebat,
qui sive intra, sive extra monasterium inclusi,
aut alias solitarie viverent, proprio tamen
monasterii unde egressi fuerant, abbati subjecti remanebant,
ut inter alia colligitur ex Vita S. Ayberti
monachi Crispiniensis n. 1 <bibl>Boll. 7 April.</bibl>, qui, accepta
a Lamberto abbate licentia,  « reclusionem ingressus
est, in qua, quandiu vixit, sub imperio Crispiniensis
abbatis Domino militavit. »  Qui autem
perpetuae reclusioni haud erant addicti, hi certis
temporibus ad suum monasterium accedere solebant,
cujus rei luculentum habemus exemplum
Adhegrini Cluniacensis monachi apud Joannem monachum
in Vita S. Odonis <bibl>Lib. I, n. 22, saec. V Bened.</bibl>,
qui ex licentia abbatis per triginta et amplius
annos in eremo degens,  « dominicis tantum diebus,
aut praecipuis festivitatibus ad monasterium S. Petri,
<pb n="0250B"/>
quod Cluniacum dicitur, quia duobus fere millibus
prope est, descendere consueverat. »  Denique
perpetuo reclusis solitariorum regulam scripsit Grimlaicus,
in cujus cap. 15 agit de modo et ordine recludendi
solitarii.</p>
<p> <hi>Horum qui non conversionis fervore novitio.</hi> ] Quod
 « est dicere, inquit Hildemarus, non tantum vadunt
ad eremum quando incidit illis cogitatio eundi ad
eremum; »  neque enim omni credendum est vento,
aut omnis ex Deo spiritus est, nam et Satanas nonnunquam
in angelum lucis se transformans, multa
quibus exsequendis impares sumus, sub pietatis specie
suadere conatur. Vel conversionis fervore novitio,
id est non initio conversionis, quo tempore fervere
solent monachi, talis quippe fervor valde suspectus
est et mutationi obnoxius, nec anachoreticae
vitae idonei solent esse incipientes: unde et in Vitis
Patrum legitur <bibl>Lib. V, libello 10, n. 110</bibl>, quod
 « quidam frater renuntians saeculo, et accipiens habitum
<pb n="0250C"/>
monachi, statim reclusit se dicens: Solitarius
esse volo. Audientes autem vicini seniores venerunt,
et ejecerunt eum, et fecerunt circuire cellas fratrum,
et poenitentiam coram singulis agere, et dicere:
Ignoscite mihi, quia non sum solitarius, sed adhuc
initium monachi nuper assumpsi. » </p>
<p> <hi>Sed monasterii probatione diuturna.</hi> ] Hoc nimirum
exigebat priscorum monachorum disciplina, ut in
eremo non admitterent, nisi diu probatos in coenobio:
 « De ludo monasteriorum hujusmodi volumus
egredi milites, quos eremi dura rudimenta non terreant, » 
inquit S. Hieronymus ad Rusticum monachum
scribens <bibl>Epist. 4</bibl>. Idem docet apud Cassianum
abbas Piamon supra citatus. Idem statutum legitur
in concilio Veneto anno 465, can. 7; in concilio
Toletano VII, can. 5; in sexta synodo canone 41.
Idem videre est in Vita S. Euthymii abbatis n. 89,
tom. II Monumentorum Eccles. Graecae, et in Vita
S. Theodosii Coenobiarchae, cap. 2, apud Boll.
XI Januar. Et certe, ut pulchre quidam <emph>45</emph> dixit,
<pb n="0250D"/>
sicut flos fructum, ita vita coenobitica anachoreticam
praecedere debet.</p>
<p>Sed quaeret aliquis quanta et qualis fuerit isthaec
in coenobio probatio, quam diuturnam solum indefinite
praescribit S. Benedictus? S. Isidorus in libro
de Ecclesiasticis Officiis rem determinat his verbis:
 « Sed isti examinatione coenobiorum probati in omnibus
disciplinis monasterii per <hi>triginta annos</hi> ad
hanc contemplationem per obedientiam eliguntur. » 
At vero Franciscus Georgius in libro de Harmonia
mundi loquens de Rachele et Lia uxoribus Jacob,
probationis tempus ad annos decem et octo, aut viginti
ad summum restringit. « Pro Rachele, inquit,
suspirat et servit Jacob, et tamen primo Liae conjungitur,
eo quod spiritalis homo pro quiete et visione,
quae est in contemplatione, suspirat, pro qua
subiit jugum servitutis Dei; nihilominus ut Liae et
vitae activae conjungatur, primo necesse est antequam
<pb n="0251A"/>
quam deveniat ad perfectionem contemplativam. Ideo
Patres illi antiqui decreverunt ne quis admitteretur
ad vitam solitariam et contemplativam, nisi exercitatus
per decem et octo vel viginti annos in operibus
charitatis et serviliis monasterii. »  Ex quo loco suspicari
licet scriptorum incuria apud Isidorum irrepsisse
mendum, et pro 20 positum fuisse 30; nam et
Possevinus lib. V Bibliot., cap. 57, citans hunc Isidori
locum, absolute legit viginti. Illud etiam prolixum
temporis spatium ad quadriennium reducit sexta
synodus, edito hoc canone:  « Qui sive in urbibus,
sive in vicis in clausuris solitarie volunt vivere,
prius ingrediuntur monasterium, et ea perdiscant
quae ad hanc anachoreticam conversationem requiruntur.
Triennium integrum coenobii praeposito in timore
Dei subjaceant, et postquam in omnibus, uti
decet, obedientiam expleverint, examinentur a praesule,
utrum sponte sua et ex toto corde propositum
hoc amplecti desiderent, et sic professionem hujus
instituti faciant, nec sic tamen statim includantur,
<pb n="0251B"/>
sed annum adhuc extra clausam permaneant, ut eorum
intentio certius innotescat <bibl>Cap. 41</bibl>. » </p>
<p>Hujus instituti rationem familiari, sed tamen apta
similitudine hanc reddit S. Joannes Climacus <cit>
            <quote/>
            <bibl>Grad.
IV</bibl>
          </cit>:  « Ut periculum tironi imperito militique gregario
seipsum duello committere, sic viro religioso
ante capta experimenta, et multam in edomandis
animi affectibus exercitationem, plena periculi alea
est in solitudinem secedere; ut enim ille de vita, sic
iste de salute aeterna periclitatur. »  Eodem argumento
utebatur S. Theodosius Coenobiarcha <cit>
            <quote/>
            <bibl>In ejus Vit.
cap. 2; Boll. 11 jan.</bibl>
          </cit>. Adde quod anachoresis in jugi
rerum coelestium contemplatione consistit, ad quam,
nisi praevia in coenobiis activa vita, perveniri non
potest, ut docet inter alios apud Cassianum abbas
Nesteros collat. 14, c. 2; et in Regula Solitariorum
Grimlaicus his verbis:  « Ad fastigium contemplativae
vitae quisquis conatur ascendere, semetipsum
debet prius per multa experimenta in activa vita
<pb n="0251C"/>
probare. »  Jam vero quia non omnes qui in coenobiis
conversantur etiam multo tempore, ideo meliores
evadunt, aut anachoreticae vitae <emph>46</emph> judicantur idonei,
nunc videndum est qui et quales ad eam e coenobiis
transferendi sunt, id quod indicat S. Benedictus
cum addit:</p>
<p> <hi>Didicerunt contra diabolum multorum solatio jam
docti pugnare</hi> ]. Quod perinde est ac si diceret, qui
vitiis omnibus superatis, virtutibus cunctis quantum
patitur humana fragilitas imbuti, jam diabolum non
timent; tales enim contra diabolum didicerunt pugnare,
et revera tales requirit cremus:  « De ludo
monasteriorum hujusmodi volumus ingredi milites,
quos eremi dura rudimenta non terreant, inquit S.
Hieronymus <bibl>Epist. 4</bibl>, qui specimen conversationis
suae multo tempore dederint, qui omnium fuerint minimi,
ut primi omnium fierent, quos nec esuries aliquando,
nec saturitas superaverit, qui paupertate
laetantur, quorum habitus, sermo, vultus, incessus,
doctrina virtutum est: »  et Cassianus <cit>
            <quote/>
            <bibl>Lib. V Instit.,
<pb n="0251D"/>
c. 36</bibl>
          </cit>:  « Qui in coenobiis primum diutissime commorantes,
omnique patientiae ac discretionis regula
diligenter edocti, humilitatis pariter ac nuditatis virtute
possessa, atque ad purum vitiorum universitate
consumpta, durissimis daemonum praeliis congressuri
penetrant eremi profunda secreta; »  et alibi <bibl>Lib. VIII Inst. c. 17</bibl>:
 « Eremum perfectos omnique
vitio purgatos oportet expetere, et excoctis ad purum
in congregatione fratrum vitiis, non pusillanimitatis
perfugio, sed divinae contemplationis obtentu
et desiderio intuitus sublimioris intrare, qui non nisi
in solitudine a perfectis solummodo poterit apprehendi. » 
At omnium luculentissime S. Joannes Climacus <bibl>Grad. 27</bibl>:
 « Signa et argumenta, seu exercitationes 
eorum qui non sine causa solitudinem sequuntur,
haec sunt: meus nullis perturbationum
fluctibus agitata, cogitationes cassae, raptus in Deum,
suppliciorum aeternorum praesens semper memoria,
<pb n="0252A"/>
mortis instantis consideratio, inexpetibile orandi studium,
custodia sui inexpugnabilis, veneris exstinctio,
appetitionum ignorantia, mundi mors, nullum cibi
desiderium, fons discretionis, lacrymarum facultas,
loquacitatis exterminatio, et si quid hoc genus est,
quod turbis est ingratum et infestum. »  Et ante haec:
 « Nemo irae et elationi animi, et simulationi, seu hypocrisi
(et aliis hujusmodi vitiis) obnoxius audeat in
solitudinem vestigium ponere. »  Et iterum rationem
reddens:  « Qui morbis animi laborat, et tamen vitam
solitariam audet aggredi, perinde facit ac qui in
alto mari ex navi desilit in fluctus, et in tabula existimat
se sine periculo in portum evasurum; »  et quia,
ut ait Cassianus, solitudo  « eorum qui minus emendati
sunt, vitia non solum servare, verum etiam
exaggerare consuevit. »  Sed de his satis.</p>
<p>Notanda sunt autem sancti Benedicti verba: <hi>Multorum
solatio;</hi> non dicit eximii alicujus Patris, aut
singularis alterius socii adjutorio, sed <hi>multorum,</hi> inquit, <hi>solatio</hi> 
 jam docti: quia, ut dicebat apud Cassianum
<pb n="0252B"/>
S. Antonius <bibl>Lib. V Inst. c. 4</bibl>:  « Qui post
coenobitale propositum fastigia nititur sublimioris
perfectionis attingere, et apprehenso discretionis
examine proprio jam potens est stare judicio, atque
ad arcem anachoreseos pervenire, minime debet ab
uno quamvis summo universa virtutum genera expetere <emph>47;</emph> 
 alius enim scientiae floribus exornatur,
 « Iter discretionis ratione robustius communitur, alter
patientiae gravitate fundatur, alius humilitatis, etc.; » 
ex quibus inferebat  « monachum spiritalia mella condere
cupientem, velut apem prudentissimam, debere
unamquamque virtutem ab his qui eam familiarius
possident deflorare, et in sui pectoris vase recondere. » </p>
<p> <hi>Et bene instructi fraterna ex acie ad singularem
pugnam eremi,</hi> etc.] Ex hoc ergo loco constat quod
diximus in prologo, et coenobiticam et anachoreticam
vitam perpetuam esse militiam, cum hoc tamen discrimine,
quod ista periculosior sit, illa facilior et
<pb n="0252C"/>
tutior; quod quidem discrimen eleganter describit
Petrus Venerabilis ad Gislebertum eremitam sic scribens <bibl>Lib. I, epist. 20</bibl>:
 « Claustralium communiter
viventium cohabitatio castrorum ad pugnam ordinatorum
multitudini videtur comparari, ubi quisque
tanto securius adversus adversarium dimicat, quanto
sibi vicinius adjutorium de commilitonis dextra sperat;
in illo enim praelio non solum de sua quilibet
praeliator virtute praesumit, sed etiam de aliorum
dextera laevaque compugnantium viribus quandoque
magis quam de suis confidit: laborant ibi singuli, et
saluti suae insidiantes perimere, et coadjutores modis
omnibus defensare; nec minus intelligunt in morte
sociorum periculum, quam in vita inimicorum sentiunt
detrimentum. At solitudinis singulare certamen
tanto periculosius agitur quanto serius alienum auxilium
dimicans praestolatur; quodque periculo accrescit,
non, ut in acie fieri solet, multi contra multos:
nec, ut in duello, unus contra unum, sed inusitato
praeliandi more solus contra plurimos, et numero, et
<pb n="0252D"/>
virtute praestantes dubia sub sorte contendit. » </p>
<p>Ex hoc etiam sanctae Regulae testimonio infert B.
Petrus Damiani S. Benedictum non modo permisisse,
sed et suasisse suis anachoresim; nam postquam
praedicta S. Regulae verba retulit, ita concludit <cit>
            <quote/>
            <bibl>Lib.
VI, ep. 12</bibl>
          </cit>:  « Ex quibus manifeste colligitur quia
doctor almificus de monasterio fratrem quemlibet ad
eremum conscendere non modo non prohibuit, verum
insuper monuit et docuit, insuper etiam quibusdam
persuasionibus incitavit: auctoritatem quippe dat,
ut diuturna prius frater probatione discat in monasterio
qualiter in eremo contra callidi tentatoris argumenta
confligat . . . In illis itaque S. Regulae verbis,
quae supra posuimus, perspicue declaratur quia S.
Benedictus, dum in monasterio hominem ponit, ad
eremum dirigit; hic quidem collocat, sed illuc cohortatus
invitat, etc. »  Quae fuse prosequitur. Et
sane Camaldulensis ordo, et ipse sub Regula S. Benedicti
<pb n="0253A"/>
militans, suos habet eremitas, quin etiam
hodie in monte Serrato multae visuntur anachoretarum
cellulae quae a Benedictinis inhabitantur; sed
et multos olim in monte Vosago anachoretas ex
nostris egisse colligimus ex Vita S. Pauli episcopi
Virodunensis, II. 2, ubi haec leguntur <bibl>Saec. II Bened.</bibl>:
 « Domino praeduce tandem eremum quae Vosegus nominatur,
Christi servus . . . . ingreditur. Hujus eremi
solitudinem plurimi anachoretarum cellulis divisi <emph>48</emph> 
feruntur inhabitasse, praeter sabbatum et dominicam,
mutuis visibus et alloquiis disjuncti, nisi quos aut
corporalis infirmitas, vel animae salutis causa visitari
per aliquos coegisset: quorum optabilem conversationem
Paulus . . . . adipisci satagebat. » </p>
<p>Ad eremum tamen nullus secedebat, nisi praevia
abbatis licentia, fratrumque accedente consensu;
utrumque enim requirebatur, ut multis posset exemplis
probari. Luculentum nobis exhibet Vita S. Bavonis
confessoris <bibl>Saec. II Bened.</bibl>, qui veniens ad Frorbertum0
abbatem,  « petiit eum sibimet humiliter cellulum,
<pb n="0253B"/>
in qua familiariter Domini misericordiam pro
facinoribus suis deprecaretur largiri. Ut vero pius
pater monasterii ejus petitionem audivit, cum gaudio
eum suscepit, et ejusdem fratribus monasterii juxta
praeceptum pii Patris Benedicti convocata omni congregatione
ejus patefecit preces, »  cujus votis fratres
annuerunt. Similiter S. Baronius <bibl>Saec. II Ben.</bibl>  « sui
Patrem coenobii sedulis deposcere coepit precibus, ut
ejus permissu Gallicum genitale solum sibi liceret
deserere . . . . sicque demum anachoreticam vitam ducere.
Post plurimam tandem indesinentemque petitionis
suae instantiam, ejus pastor cum omni grege,
licet inviti suo satisfecere desiderio. »  Ita etiam S.
Cuthberius referente Beda <bibl>In ejus Vita, cap. 17</bibl>:
 « Postquam in monasterio multa annorum curricula
explevit, tandem diu concupita, quaesita, et petita
solitudinis secreta, comitante praefati abbatis sui simul
et fratrum gratia, multum laetabundus adiit. »  Et
S. Madalgisilus <bibl>In append. ad saec. IV</bibl>  « cupiens
<pb n="0253C"/>
arctiorem remotamque arripere vivendi formulam,
cum magna humilitate expetiit, ut sibi liceret remotum
et quietum locum perquirere . . . . quique quod
devote expetiit, gratuita fratrum benignitas ei cum
magna dulcedine concessit, »  ut scribit Hariulfus in
ejus Vita, II. 5. Denique S. Wilfridus episcopus Eboracencis,
et abbas Ripensis Celino praeposito petendae
eremi concessurus licentiam, rem prius fratribus
retulit, ut auctor est Eddius in ejus Vita, n. 60. Et
sane aequum videtur ut qui de consensu fratrum in
monasterio solent admitti, ab eo haudquaquam recedant
nisi accedente totius congregationis benevola
concessione: apud veteres tamen solum abbatis consensum
satis fuisse probari posset ex Severo Sulpicio,
cujus haec verba <bibl>Lib. I Dial., c. 5</bibl>:  « Haud
procul ab eremo Nilo contigua multa sunt monasteria:
habitant in uno loco plerumque conteni . . . . Ex
his si qui majorem virtutem mente conceperint, ut
acturi solitariam vitam se ad eremum conferant, non
nisi permittente abbate discedunt. »  Unus e nostris,
<pb n="0253D"/>
S. Tillo monachus Solemmacensis, absque abbatis
aut fratrum voluntate <hi>clandestino discessu monasterium
deseruit,</hi> et eremum petiit.</p>
<p> <hi>Tertium vero monachorum teterrimum genus.</hi> ] Nigris
coloribus tertium monachorum genus depingit S. Benedictus,
unde et illud vocat <hi>teterrimum,</hi> id est  « nigerrimum,
obscurissimum, horribile, agreste, vel
ferum, »  inquit Smaragdus. Eodem modo S. Hieronymus <bibl>Epist. 22</bibl>:
 « Tertium genus est quod Remohoth
dicunt teterrimum atque neglectum. »  Et
apud Cassianum abbas Piamon <bibl>Collat. 18, cap. 7</bibl>:
 « Emersit post haec illud teterrimum et infidele monachorum
genus, vel potius <emph>49</emph> noxia illa plantatio rediviva
concrevit, quae per Ananiam et Saphiram in
exordio Ecclesiae apostoli Petri severitate succisa
est. »  Ubi quod ait ab Anania et Saphira originem
duxisse, idem asserunt S. Isidorus lib. II de Eccles.
Off., c. 15; et Venerabilis Beda in cap. V Act.</p>
<p>
          <pb n="0254A"/> <hi>Est sarabaitarum.</hi> ] Qui  « ab eo quod semetipsos
a coenobiorum congregationibus sequestrarent, ac
sigillatim suas curarent necessitates, Aegyptiacae
linguae proprietate, sarabaitae nuncupati sunt. » 
inquit Cassianus <bibl>Coll. 18, c. 7</bibl>; cui concinere videtur
illa lectio quam ex Apologia Henrici IV imperatoris,
ubi hic locus citatur, profert Menardus:
 « Sarabaitarum, id est sibi viventium; »  et Smaragdus:
 « Sarabaitae autem interpretantur renuitae, eo
quod majorum exempla et virtutem sequi renuant: » 
Hinc S. Odo abbas Cluniacensis <bibl>Collat. 3, n. 22</bibl>:
 « Nos miseri, aiebat; non sumus monachi, ut falso
nominamur; sed sarabaitae, id est renuitae, qui jugum
regularis disciplinae renuimus; »  et Bernardus Cassinensis:
 « Sarabaitae quasi renuitae dicuntur, quoniam
gloriam sanctam respuentes militare renuunt
sub pastore » </p>
<p> <hi>Qui nulla regula approbati.</hi> ] Ut pote qui nullam
approbant, sed potius ne arguantur eam fugiunt, ut
tradit Boherius.</p>
<p>
          <pb n="0254B"/> <hi>Experientia magistri.</hi> ] Nam et ipsi sine pastore
vivunt, in quo omnem coenobitarum, qui sub regula
et abbate militant, disciplinam abjicere noscuntur;
unde Cassianus eorum mores apprime describens:
 « Coenobiorum, inquit, nullatenus expetunt disciplinam,
nec seniorum subduntur arbitrio, aut eorum
traditionibus instituti suas discunt vincere voluntates,
nec ullam sanae discretionis regulam legitima eruditione
suscipiunt. » </p>
<p> <hi>Velut aurum fornacis,</hi> ] id est monasterii, in quo
coenobitae igne observantiae regularis probantur, ut
inde puriores evadant.</p>
<p> <hi>Sed in plumbi natura molliti.</hi> ] Sarabaitas plumbo
similes facit, quod applicatum igni non modo mollescit,
sed et totum effluit; quia simul ac vel parvae difficultatis
ignem sentiunt, omnino resolvuntur, et in
vanas effluunt voluptates, unde et pro lege eis est desideriorum
voluptas.</p>
<p> <hi>Adhuc operibus servantes saeculo fidem.</hi> ] Quem in
<pb n="0254C"/>
locum Smaragdus:  « Quid est enim adhuc operibus
servare saeculo fidem, nisi ea facere monachum suae
egit in saeculo adhuc in saeculari habitu positus?
Saeculo fidem servat, quia ejus voluntatem facere non
cessat; fidem saeculo servat, qu a se nec desiderio,
nec opere ab illo separat; sed tantum per tonsuram
et religionis habitum Dei sese mentitur filium; in
habitu enim et religione exterius a nescientibus
Domino videtur esse mentitus. »  Quae egregie competunt
sarabaitis, qui non aliter ac in saeculo vivunt.</p>
<p> <hi>Mentiri Deo per tonsuram noscuntur.</hi> ] Quia, ut dicit
apud Cassianum abbas Piamon,  « ad publicum
tantummodo, id est ad hominum faciem renuntiantes,
aut in suis domiciliis sub privilegio hujus nominis
(scilicet monachi) iisdem obstricti occupationibus
perseverant, <emph>50</emph> aut construentes sibi cellulas,
casque monasteria nuncupantes, suo in eis jure ac
libertate consistunt, nequaquam evangelicis praeceptionibus
succumbentes, ut nulla scilicet quotidiani
<pb n="0254D"/>
victus sollicitudine, nullis rei familiaris distentionibus
occupentur. » </p>
<p> <hi>Qui bini aut terni aut certe singuli.</hi> ] Similiter
S. Hieronymus <bibl>Epist. 22</bibl>:  « Hi bini, vel terni, nec
multo plures simul habitant; »  et apud Cassianum
abbas Piamon:  « Illi autem qui districtionem, ut
diximus, declinantes, bini vel terni in cellulis commorantur, » 
etc.: in hoc aliquam anachoreticae et
coenobiticae vitae speciem prae se ferentes, neutram
autem in rei veritate tenentes: non primam, propter
societatem, quam respuit anachoresis; non secundum,
defectu multitudinis, quam, ut vere et religiose
exerceatur, exigit coenobitica vita.</p>
<p>His autem sarabaitarum latibulis haud multum absimiles
sunt cellae extra coenobia, seu prioratus, aut praepositurae,
in quibus duo tresve fratres, sine ordine,
sine disciplina conversantur, quasque ideo <hi>Synagogas
Satanae</hi> nuncupat S. Bernardus ad Guarinum abbatem
<pb n="0255A"/>
scribens <bibl>Epist. 254</bibl>, quemque quod eas destrueret,
magnopere commendat. Et merito quidem; nam, ut
dicit Joannes de Turrecremata <cit>
            <quote/>
            <bibl>Tract. 13 in Reg.
S. Bened.</bibl>
          </cit>,  « in parvis prioratibus religio annihilatur;
ibi enim vitio proprietatis appropinquatur,
meritum obedientiae minuitur, continentia facile periclitatur.
Qui solus est in prioratu, vel cum uno
socio, ut frequenter, fere est proprietarius, quae habet
pro majore parte habens sibi. Obedientia ipsius
minus meretur, cui nullus aliquid jubet, et ideo facit
quod facere libet. Continentia etiam facile periclitatur,
quia opportunitas precandi habetur. »  Hinc
salubris illa cujusdam diaconi admonitio ad S. Leobinum
monachum et postea episcopum Carnotensem <bibl>In ejus Vit. saec. I Bened.</bibl>:
 « Praemoneo ne parvae
te socies cellulae, quia dum singuli praeponere sibi
cupiunt, nulli obedientia ministratur. »  Cui periculo
ut obviarent congregati in concilio Aquisgranensi
abbates, sanxerunt <bibl>Can. 44</bibl> ut in hujusmodi cellis
 « abbas provideat ne minus de monachis ibi habitare
<pb n="0255B"/>
permittat quam sex. »  Quem canonum extendere
visus est Petrus Venerabilis cum statuit,  « ut, ubicunque
facultas loci permiserit, exceptis decanis,
duodecim fratres constituantur, addito tertio decimo
priore, plenumque ordinem teneant; »  et Cistercienses,
cum definierunt <bibl>Stat. 41</bibl> ut  « duodecim
monachi cum abbate decimo tertio ad coenobia nova
mittantur. »  Ita in eorum Institutis cap. 12, et in Institutionibus
dist. 1, cap. 6, quod confirmant in libro
Antiquarum definitionum, dist. 3, cap. 3, ubi statuunt,
 « ut minora monasteria tam monachorum
quem monialium, in quibus non possunt congrue
sustentari saltem tredecim monachi, vel moniales,
ibidem assidue residentes, ut per omnia possint communia
statuta ordinis observare, Patres abbates conjungant,
et uniant aliis de consilio fundatorum, et capituti
generalis. »  Et Fulienses in suis Constitutionibus <bibl>Cap. I</bibl>:
 « Ut teterrimum genus monachorum, quod
dicitur sarabaitarum, in hac congregatione vitetur,
<pb n="0255C"/>
statuimus, ut posthac nullum monasterium congregationi
oblatum recipiatur aut exstruatur, quod redditus <emph>51</emph> 
 ad tredecim aut duodecim minimum fratres
alendos non habeat, aut habiturum probabiliter
speretur »  Similiter et Carthusienses in nova statutorum
collectione <bibl>Parte II, c. 21, n. 3</bibl>:  « Quia ex levi
et indiscreta receptione domorum novarum, minus
sufficienter dotatarum . . . . multa scandala et vituperia
nostro novimus ordini provenisse, et deteriora
in posterum, nisi salubre remedium apponatur, non
immerito lormidamus; statuimus ut nulla domus recipiatur
de caetero, nisi prius pro sustentatione prioris
ac duodecim monachorum, ac pro aliis oneribus
portandis, dotetur sufficientibus redditibus vel possessionibus
assignatis. »  Hunc numerum quem minimum
hic determinant, pro majori assignant statuta Guigonis
his verbis <bibl>Cap. 78</bibl>:  « Numerum habitatorum
hujus eremi monachorum quidem tredecim est, non
quod semper tot simus; nunc enim non sumus tot,
sed quod tot, si Deus miserit, suscipere instituimus.
<pb n="0255D"/>
Sed et si talis aliquis unus, cujus utilitas et honestas
videatur vix posse recuperari, misericordiam postulaverit,
addetur et quartus decimus, si tamen facultas
domus tolerare posse putabitur. »  Idem habent
antiqua Carthusiensium statuta, cap. 25. Et certe scribit
Hildemarus duodecim in deserto sufficere monachos,
quamvis in civitatibus minime. Turrecremata
vero <bibl>In cap. 17 Reg. S. Bened.</bibl> congregationem non
esse dicendam, ubi minus quam duodecim monachi
habitant. Caeterum concilium Epaonense vetat <cit>
            <quote/>
            <bibl>Cap.
10</bibl>
          </cit>  « cellas novas aut congregatiunculas monachorum
absque episcopi notitia institui. » </p>
<p>Porro si tantum sit periculum ubi tres quatuorve
soli habitant monachi, quanto majus ubi solus aliquis
sine socio, sine teste, sine priore, suis relictus
voluntatibus conversatur? Plane existimari vix potest:
quare, ut huic malo remedium aliquod afferrent
summi pontifices, Gregorius IX in bulla ad monachos
<pb n="0256A"/>
Benedictinos, quae exstat apud Matthaeum Parisium, et
nominatim in alia ad Cluniacenses, quam non multo
post renovavit Nicolaus IV. decernit ut  « nec in prioratu
aliquo unus solus monachus commoretur; sed
ei qui solus est unus vel plures socii adjungantur, si
loci suppeditant facultates: alioquin monachus revocetur
ad claustrum, proviso quod in eo divina celebrentur
honeste; »  et iterum post eos Benedictus XII
in sua Constitutione:  « Ordinamus etiam et volumus,
Lateranensis concilii de monachis singulis per villas,
vel oppida, et parochiales ecclesias non ponendis,
et supradictam Clementis praedecessoris editam
in concilio Viennensi constitutionem, ne ipsi singuli
monachi in singulis sibi commissis administrationibus
vel prioratibus habitare praesumant, firmiter
observari. »  Idem habet concilium Londonense anno
1200. Idem constitutiones Richardi episcopi Sarum
anno 1217, et Constitutiones Richardi Dunelmensis
episcopi anno 1220, apud Spelmannum tom. II
Conc. Angl.</p>
<p>
          <pb n="0256B"/> <hi>Sine Pastore.</hi> ] Eo utique qui dicit: <hi>Ego sum Pastor
bonus,</hi> a quo se carnaliter vivendo segregant. Vel
sine pastore,  « id est sine abbate, qui in monasterio
Christi vicem videtur agere, qui dicit: <hi>Ego sum Pastor
bonus,</hi> »  inquit Smaragdus, ut pote cujus imperia
et auctoritatem <emph>52</emph> refugiunt <hi>suo arbitratu ac ditione
viventes,</hi> ut loquitur S. Hieronymus <bibl>Epist. 22</bibl>.</p>
<p> <hi>Non dominicis, sed suis inclusi ovilibus.</hi> ] Quem in
locum Smaragdus:  « Domini ovilia sanctorum monachorum
sunt monasteria, qui recte a summo Pastore
Christo reguntur, et in loco pascuae collocantur. »  At
nimis angusta sunt haec immensae sarabaitarum mentis
instabilitati: ideo non dominicis se patiuntur includi
ovilibus, sed, ut ait S. Hieronymus,  « habitant
quamplurimum in urbibus et castellis. »  Nam, quod
ait auctor Sermonum ad Fratres in eremo <bibl>Serm. 21</bibl>,
eos habitare in cavernis seu petrarum foraminibus,
gratis confictum videtur. « Tales fuerunt, inquit, illi
sarabaitae, de quibus tertio scripsit nobis Pater Hieronymus,
<pb n="0256C"/>
quorum genus est omni affectu vitandum.
Ipsi denique in Aegypto erant in foraminibus petrarum
habitantes, induti porcorum et boum pellibus,
tantum cincti funibus, palmarum spinas ad calcaria
portantes ad cingulum ligatas, discalceati et sanguine
cruentati, cavernas exeuntes ad festum Coenopaegiae
pergebant Hierosolymam, et Sancta sanctorum
intrantes paupertatem et abstinentiam praedicabant
animi affectu servare: barbas postmodum in
conspectu hominum sine redemptione evellere festinabant,
et sic acquisita fama et lucro, ad propria
remeabant, solitarie gaudentes, et epulantes supra
id quod explicare possumus. »  Sane nullum tunc temporis
erat Hierosolymis templum Judaeorum, nec
aliquid horum reperitur apud Hieronymum aut Cassianum
qui sarabaitarum mores satis accurate descripserunt.
Idem tamen pene de verbo ad verbum
videre est in antiquis Lectionibus Celii Rhodigini
lib. XXVII, cap. 6.</p>
<p> <hi>Pro lege eis est desideriorum voluptas.</hi> ] Ideo pastorem
<pb n="0256D"/>
habere refugiunt, ut liberius quod libuerit impleant,
 « non contenti abbatis cura atque imperio
gubernari, inquit apud Cassianum abbas Piamon,
sed hoc praecipue procurantes, ut absoluti a seniorum
jugo, exercendi voluntates suas, et procedendi,
vel quo placuerit evagandi, agendive quod libitum
fuerit habeant libertatem. »  Ex quo sequitur quod ait
S. Hieronymus:  « Inter hos saepe sunt jurgia, quia
suo viventes cibo non patiuntur se alicui esse subjectos:
revera solent certare jejuniis, et rem secreti
victoriae faciunt. Apud hos affectata sunt omnia,
laxae manicae, caligae follicantes, vestis crassior, crebra
suspiria, visitatio virginum, detractio clericorum,
et si quando dies festus venerit, saturantur
usque ad vomitum. » </p>
<p> <hi>Cum quidquid putaverint vel elegerint, hoc putant
sanctum, et quod noluerint, hoc putant non licere.</hi> Notanter S. Benedictus ait <hi>quidquid elegerint,</hi> non
<pb n="0257A"/>
quidquid eis praecipitur: in quo iterum discrepant a
coenobitis, quorum est alieno parere imperio; non
quod placuerit eligere. Sed miseri non advertunt
quod ait abbas Piamon apud Cassianum: <hi>Hos arbitrii
sui tepor vivos ad inferna demergit.</hi> </p>
<p> <hi>Quartum vero genus est monachorum quod nominatur</hi> <emph>53</emph> <hi>gyrovagum.</hi> ] Hi sunt quos ementito eremitarum
nomine, nigris vestibus indutos, capite comatos,
urbes obeuntes, cum saecularibus ac mulieribus
conversantes, in monasteria retrudi, aut in
solitudinem abigi praecepit sexta synodus can. 42:
quos S. Isidorus <hi>
            <note>(S. Isid. lib. II de Eccl. Off. c. 15)</note> Circilliones,</hi> 
 S. Augustinus <hi>
            <note>(Aug. in ps. CXXXII)</note> Circelliones</hi> 
et <hi>Circumcelliones,</hi> Bernardus Cassinensis <hi>Circumcellariones</hi> 
 appellant, eo quod cellas semper
vagi et nunquam stabiles circumirent; de quibus
Synesius episcopus:  « Vagantur quidam apud nos
vacantivi. Hi certam quidem nullam legem habere
volunt, qui quam habebant antea reliquerunt, eo
vagantes ubi majus compendium est. » </p>
<p>
          <pb n="0257B"/> <hi>Qui tota vita sua per diversas provincias,</hi> ] id est
per diversas regiones diversaque regna; neque enim
eos capere possunt angustissimi coenobiorum carceres;
imo minus lata sunt spatiosissima solitudinis
loca: nec una ad vagandum provincia contenti, per
diversas discurrunt, ut verissime cum Bernardo
Cassinensi, de toto mundo claustrum sibi fecisse diceres.
At vero quis eorum artes sic vagando, sic discurrendo
explicet? Juvat hic Augustinum graphice
omnino eas depingentem proferre <cit>
            <quote/>
            <bibl>Lib. de Opere
monach., c. 28</bibl>
          </cit>:  « Tam multos, inquit, hypocritas
sub habitu monachorum usquequaque dispersit, hostis
scilicet humani generis, circumeuntes provincias,
nusquam missos, nusquam fixos, nusquam
stantes, nusquam sedentes. Alii membra martyrum,
si tamen martyrum, venditant; alii fimbrias et phylacteria
sua magnificant; alii parentes aut consanguineos
suos in illa vel illa regione se audisse vivere,
et ad eos pergere mentiuntur; et omnes petunt,
<pb n="0257C"/>
omnes exigunt, aut sumptus lucrosae egestatis, aut
simulatae pretium sanctitatis. » </p>
<p> <hi>Per diversorum cellas.</hi> ] Cellae vocabulum diversimode
potest accipi: 1º Pro eo omni in quo aliquid
reconditur et absconditur; nam cella dicitur a celando.
2º Pro secretiori aliquo templi loco, in quem ingredi
non cuilibet fas erat, ut pote ubi Dei sedes existebat.
Sic Varro <bibl>Lib. IV de Ling. Lat.</bibl>:  « Et ideo,
inquit, in aedibus sacris ante <hi>cellam,</hi> ubi sedes Dei
sunt, Graeci dicunt <foreign xml:lang="greek">πρόδομον. » </foreign> 3º Pro loco in quo
dormire solent monachi, sicut in Regula S.  P. Benedicti,
cap. 22: <hi>Candela in eadem cella ardeat usque
mane.</hi> 4º Pro cubiculis monachorum, quae singula
singulis assignata fuisse, etiam apud veteres constat
ex Justiniani novella 5 de Monachis; unde conc.
Turonense secundum:  « Nec cellas eis liceat habere
communes, ubi bini maneant, sed singulares jaceant. » 
5º Pro parvis anachoretarum habitaculis, quia ibi
remoti ab omni hominum commercio absconditi latent,
ut Deo revelent vias suas. 6º Pro monasterio
<pb n="0257D"/>
sive coenobio, unde Scholasticam sororem suam alloquens
S. Benedictus,  « manere, inquit, extra cellam
nullatenus possum; »  et S. Gregorius, lib. I, ep.
54:  « Oratorium B. Mariae, quod nuper in <hi>cella</hi> 
fratrum aedificatum est, ubi Marinianus abbas praeesse
cognoscitur. 7º Tandem pro parvo monasterio, quod
majori subest, et vulgo prioratus seu praepositura
nuncupatur, de quibus est canon 44 concilii <emph>54</emph> Aquisgranensis:
Ut abbatibus liceat habere <hi>cellas,</hi> in
quibus aut monachi sint aut canonici, et abbas provideat
ne minus de monachis habitare permittat
quam sex. »  Hic vero cellae vocabulum potest intelligi
tribus posterioribus acceptionibus; certum est
enim gyrovagos illos et anachoretas visitasse, et coenobitas,
sive in majoribus monasteriis, sive in minoribus
egissent, quin et urbes circuivisse patet ex
can. 42 sextae synodi.</p>
<p> <hi>Ternis aut quaternis diebus hospitantur,</hi> ] id est
<pb n="0258A"/>
quandiu laute, ut hospites pertractantur, ut exponit
Boherius. Sciunt nimirum eam esse monasteriorum
consuetudinem, ut hospites aliquantis post adventum
diebus, humanius et solito lautius excipiantur; quibus
evolutis ad communem fratrum vivendi rationem
rediguntur, ut de Nitriensibus narrat Palladius, apud
quos  « prope ecclesiam positum est xenodochium, in
quo venientem hospitem toto tempore accipiunt,
etiamsi biennium aut triennium voluerit manere,
donec velit sponte sua recedere, permittentes ei una
hebdomada manere in otio, aliis deinceps diebus occupant
eum in operibus, aut in horto, aut in pistrino,
aut in coquina. »  Quandiu ergo in otio remanere
permittuntur, quandiu lautioribus cibis excipiuntur,
tandiu hospitantur: at ubi ad communem coenobii
disciplinam sunt cogendi, valefaciunt,  « et mox de
vicinis monachis aut monasterii positione interrogant:
ubi cum inde levaverint, ponant vel applicent
velut lassi, »  ut loquitur Magister in Regula cap. 1.</p>
<p> <hi>Semper vagi et nunquam stabiles,</hi> ] sive, ut dicit
<pb n="0258B"/>
S. Basilius <bibl>In Constit. monast. c. 9</bibl>,  « instabiles
locum mutant identidem, modo ad hos, modo ad illos
fratres se conferunt, et irrequieto acti impetu se
in circumlustrandis assidue monasteriis occupant: » 
quorum mens non magis corpore stabilis aut firma
subsistit, sed, ut ait iterum S. Basilius <bibl>Ibid.</bibl>. « horum
volucris animus continenter flabris veluti quibusdam
pulsatur, horum consilia assimilia vespertilionum
volatibus sunt; quippe qui in directum nunquam
feruntur, sed tortuoso et incerto volatu huc
illucque temere pererrant ac circumaguntur. »  Ac de
his maxime intelligenda videntur illa S. Hildegardis
in Regulam S. Benedicti verba:  « Ante tempora B.
 P. Benedicti nulla certa regula monachi confirmati,
diversa incertitudine ac instabilitate hac et illac
vagabantur, certo magisterio et certa locatione carentes;
quapropter ipse vitia instabilitatis morum
illorum describens, ut vita eorum a fidelibus monachis
devitetur, monet. » </p>
<p> <hi>Et propriis voluptatibus, et gulae illecebris servientes.</hi> ]
<pb n="0258C"/> <hi>Propriis voluptatibus,</hi> 
 ut pote qui  « per simulationem
charitatis carnis libidinibus obsequuntur, »  ut
ait S. Basilius <bibl>In Constit. monast. c. 9</bibl>. <hi>Et gulae illecebris:</hi> 
ideo enim semper discurrunt, nec plus
ternis quaternisve diebus in monasteriis hospitantur,
quia sic  « pro hospitum adventu, inquit Regula
Magistri <bibl>Cap. 1</bibl>, a diversis volunt quotidie
noviter suscipi, et pro gaudio supervenientium
exquisita sibi pulmentaria apparari, et animantia <emph>55</emph> 
 pullorum sibi curant quotidie a diversis hospitibus
pro adventu cultello occidi . . . per occasionem
itineris intestinas suas latiori coena vel prandio
inquinatas infinitis poculis magis quam pedes fomentari
desiderant; et post exinanitam a famelico
hospite mensam, et miculas ipsas panis post viam
detersas, sitim suam sine verecundia hospiti ingerentes,
si calix his casu defuerit, rogatur hospes in ipsa
patella ut misceat; et postquam ex utraque parte nimietate
cibi et potus percalcati usque ad vomitum
<pb n="0258D"/>
fuerint, totum laboriosae viae imputant quod gula lucravit . . .
Ideoque magis eligunt ambulare, et noviter
per diversos hospites mutatos, et varias refectiones,
ut per occasionem sitientis viae repropinata pocula
sumant. Hoc ergo agunt, ut gulae suae magis quotidie
peregrinari videantur quam animae. »  Hactenus Magister,
quae gyrovago cuidam Philippo nomine exprobrat
S. Isidorus Pelusiota <bibl>Lib. I, ep. 41</bibl>:  « Loca
subinde commutans pingurorem potius, ut videtur,
mensam, quam firmiorem ac solidiorem eruditionem
quaerens. » </p>
<p>Circa sanctae Regulae textum obiter hic notandum
est, S. Patrem non simpliciter dicere gyrovagos gulae
servire; sed gulae <hi>illecebris:</hi> dicitur autem  « illecebra,
inquit Hildemarus, eo quod illiciat in aliud peccatum:
verbi gratia, ex gula nascitur saturitas, ex
nimia saturitate aliquando fornicatio. »  Hac ergo loquendi
ratione S. Benedictus indicat soli gulae, nisi
<pb n="0259A"/>
aliis etiam vitiis subjaceamus, servire nos non posse.
Unde et S. Gregorius:  « De ventris ingluvie inepta
laetitia, scurrilitas, immunditia, multiloquium, hebetudo
sensus circa intelligentiam propagatur. » </p>
<p> <hi>Et per omnia deteriores sarabaitis,</hi> ] quia, ut dicit
Hildemarus,  « sarabaitae sibi cellas aedificant; gyrovagi
vero non aedificant cellas, sed discurrunt per diversa
loca: sarabaitae, quamvis malt, tamen labore
manuum suarum vivunt; gyrovagi labore aliorum:
illi non dant aliis malum exemplum; isti vero, quia
currunt per diversa loca, ideo exempla mala tribuunt:
illi quia in uno loco stant, non vident bona exempla;
isti quia vadunt, vident bona exempla, et nolunt illa
imitari: sarabaitae multa nescientes agunt; isti vero
scientes malum esse discurrere per loca propter gulam,
et tamen non emendantur. » </p>
<p> <hi>De quorum omnium,</hi> ] scilicet gyrovagorum, de quibus
hic sermo est.</p>
<p> <hi>Miserrima conversatione.</hi> ] Miserrimam vocat gyrovagorum
<pb n="0259B"/>
conversationem, ut pote  « quorum in animis
nihil firmitatis, ut loquitur S. Basilius <cit>
            <quote/>
            <bibl>Const. monast.
c. 9</bibl>
          </cit>, nihil solidi, nihil quod disciplinae conveniat
ordinis, nihil denique prudentiae inest aut gravitatis:
contraque summa curiositas, morum perversitas, levitas,
inconsiderantia, dolus, hypocrisis, mendacis
et veteratoriae orationis plenissima ostentatio in his
redundat; In enim et lingua rudes sunt, et ventre
intemperantes. » </p>
<p> <hi>Melius est silere quam loqui,</hi> ] ne forte aliis veniat <emph>56</emph> 
 in exemplum. Si ergo silentio obtegenda est miserrima
gyrovagorum conversatio, quanto magis fugienda!
Sane devitandos imprimis eos suadet S. Basilius
in loco a nobis toties citato: imo expellendos
ejiciendosque cum ad nos veniunt auctor est S. Joannes
Climacus in Scalae gradu 27, ubi sic loquitur:
 « Notavi ego daemones saepe vagabundos solitarios,
et qui nullo consilio solitudinem sunt ingressi, excitare,
ut ad veros et justos anachoretas saepius adeant,
<pb n="0259C"/>
et pugiles Christi per illos errones vel modicum a studiis
pietatis impediant. Hos tu vagones, bone vir, observa,
nec recusa hosce inertes pie contristare; fortasse
enim ex tristitia hac circumcursare et vagari
desinent. » </p>
<p> <hi>His ergo omissis,</hi> ] scilicet sarabaitis, gyrovagis,
imo et anachoretis.</p>
<p> <hi>Ad coenobitarum fortissimum genus disponendum adjuvante
Domino veniamus.</hi> ] Coenobiticam igitur vitam
aliis omnibus anteponit. Et sane tutiorem utilioremque
omnibus eam praedicant quotquot de rebus asceticis
scripsere doctores et magistri. Et quidem quod
sarabaitas gyrovagosque attinet, nemo non videt iis
longe praeferendos esse coenobitas. De anachoretis
major apparet difficultas: enim vero cum ex coenobitica
ad eremiticam translationem non modo permittat,
sed et suadeat S. Benedictus, ut ex S. Petro
Damiani superius vidimus, consequenter inferendum
videtur, etiam anachoresim vitae coenobiticae praecellere:
qui enim ex perfecta ad minus perfectam vitam
<pb n="0259D"/>
transitum persuasisset?</p>
<p>Respondet Bernardus Cassinensis S. Benedictum
non persuasisse, sed tantum permisisse e coenobio
ad eremum transmigrationem. Deinde licet ex naturae
suae conditione perfectior videatur anachoresis, ut
pote quae in jugi Dei contemplatione tota versatur,
communiter tamen loquendo tanquam magis periculosa,
minus secura, minusque utilis, vitae communi,
quae in monasterio exercetur, postponenda est. Atque
ita docere solent omnes SS. doctores, multis quidem
fulti rationibus, quas hic in gratiam coenobitarum
deducere non erit fortassis otiosum.</p>
<p>Primo. Quia dominicum illud de nihil cogitando
de crastino praeceptum in coenobio facillime, in solitudine
vero nunquam adimpletur; imo ad necessaria
corporis exquirenda et praeparanda vix sibi sufficit
anachoreta:  « Nemo quod corporis quidem necessitatem
attinet sibi ipsi sufficiens est, inquit S.
<pb n="0260A"/>
Basilius <bibl>Reg. fus. c. 7</bibl>, sed ad necessariorum subministrationem
alii aliorum opera indigent. » </p>
<p>Secundo. Propriam coenobita non sequitur voluntatem,
sed ad illius exemplum qui pro nobis factus
est obediens usque ad mortem, humiliter abbati subjectus
in omnibus obtemperat: at vero eremita cum
supra se neminem habeat cui subjiciatur, neminem
imperantem cui obsequatur, obedientiae merito privatur.
Quas quidem duas rationes tanti faciebat abbas
Joannes, ut eas omnibus deserti utilitatibus anteferret,
uti ipse testatur apud Cassianum <cit>
            <quote/>
            <bibl>Collat. 19,
cap. 6</bibl>
          </cit> sic loquens:  « Si mihi in coenobio constituto
ab illa puritate cordis aliquid fuerit imminutum, <emph>57</emph> 
ero solius evangelici praecepti compensatione contentus,
quod certum est omnibus illis eremi fructibus
non posse postponi, ut scilicet de crastino nihil
cogitem, et usque ad finem subjectus abbati illum
atiquatenus videar aemulari de quo dicitur: Humiliavit
semetipsum factus obediens usque ad mortem, merearque
illius verbum humiliter dicere, quia non veni
<pb n="0260B"/>
facere voluntatem meam, sed voluntatem ejus qui
misit me Patris. »  Et S. Cuthbertus et ipse anachoreticam
vitam ducens, teste Venerabili Beda in ejus
Vita <bibl>Saec. II Bened.</bibl>, c. 22,  « hoc quoque fratribus
solebat intimare, ne conversationem ejus quasi singulariter
celsam mirarentur, quia contemptis saecularibus
curis securus vivere mallet; sed jure, inquit, est
coenobitarum vita miranda, qui abbatis per omnia
subjiciuntur imperiis, ad ejus arbitrium cuncta vigilandi,
orandi, jejunandi, atque operandi tempora
moderantur, quorum plurimos novi parvitatem meam
longe et munditia mentis et culmine gratiae prophetalis
anteire. » </p>
<p>Tertio. « Dilectionis Christi ratio, inquit S. Basilius <bibl>Regul. fus. cap. 7</bibl>,
non permittit ut quisque quod
suum est spectet; dilectio enim, inquit, non quaerit
quae sua sunt: at solitaria vita unicum scopum habet,
ut quisque quod suum est quaerat. » </p>
<p>Quarto. Facilius in eremo cadit monachus quam
<pb n="0260C"/>
in coenobio; libentius enim ad solitarium accedit cum
omni daemonum caterva tentator, eumque omni alieno
destitutum auxilio facili superat negotio. Hac potissimum
ratione sanctimonialem quamdam ab eremo
deterret S. Bernardus, ad hanc ejus objectionem sic
respondens <bibl>Epist. 115</bibl>:  « An non mihi mea pudicit a
tutior erit in eremo, ubi in pace cum paucis, aut sola
conversans soli placeam cui me probavi? Nequaquam:
nam volenti perperam agere, et desertum abundantiam
habet, et nemus umbram, et silentium solitudo;
malum quippe, quod nemo videt, nemo arguit; ubi
autem non timetur reprehensor, securius accedit tentator,
licentius perpetratur iniquitas. In conventu vero
bona, si qua facis, nemo prohibet; malum vero facere
si vis, non licet; mox etenim a pluribus comperitur,
arguitur, emendatur. »  Accedit quod jam notavit
Petrus Venerabilis <bibl>Lib. I epist. 20</bibl>:  « Non enim ut in
acie fieri solet, multi contra multos, nec ut in duello
unus contra unum, sed inusitato praeliandi more
solus contra plurimos et numero et virtute praestantes
<pb n="0260D"/>
dubia sub sorte contendit »  anachoreta. Hac ratione
Victorianus abbas Assanensis in Hispania <cit>
            <quote/>
            <bibl>In ejus
Vita, n. 19, Boll. 12 Januar.</bibl>
          </cit>, cum quosdam videret
monachos, qui  « foris vitam solitariam degebant in
diversis oratoriis cellisque, eos ad coenobium revocavit,
certamque eis vivendi regulam ac normam praescripsit,
bonum esse praedicans et jucundum habitare
fratres in unum, ubi sit cor unum et anima una;
necessarium esse junctis viribus adversus antiquum
et vafrum hostem pugnare, plurimumque momenti
afferre spiritalibus athletis, si mutuo sese exhortationibus
et exemplis ad strenue dimicandum excitent,
magnas quidem hostis vires esse, sed multum eas
debilitari plurium simul repugnantium virtute, non
facile expugnari fidelium castra quae sunt charitate
vallata. » </p>
<p> <emph>58</emph> Quinto. Tardius a peccato resurgit eremita,
1º quia multis obnoxius vitiis, ea non agnoscit;
<pb n="0261A"/>
2º quia licet ea cognosceret, non tamen facile emendaret,
cum a quo reprehendatur habeat neminem:
 « In solitudine, inquit iterum S. Basilius <cit>
            <quote/>
            <bibl>Reg. fus.
c. 7</bibl>
          </cit>, et illud accedit, quod non facile defectum et erratum
suum agnoscit, qui solus est, cum non habeat
a quo in mansuetudine, et affectu misericordiae arguatur,
et corrigatur; reprehensio enim saepe etiamsi
ab inimico fiat, emendationis desiderium affert
viro bono. »  At vero  « qui inter multos peccat, a
peccato facile abducitur per condemnationem, quae
a pluribus concorditer infertur, magis veretur, ut
competat illi illud Pauli: sufficit illi qui hujusmodi
est increpatio quae fit a pluribus. » </p>
<p>Sexto. « Mandata Dei a pluribus unitis facilius perficiuntur,
ab uno autem non ita; dum enim is unum
exsequitur, aliud impeditur; dum infirmos visitat, a
susceptione hospitum retrahitur <bibl>S. Basil. ibid.</bibl>. » </p>
<p>Septimo. « Qui solus est spiritualia dona recipere
non valet, sed secundum proportionem fidei, quae
in unoquoque est, et subministrationis spiritus, quae
<pb n="0261B"/>
est in vitae communicatione, cujusque proprium donum
commune fit eis qui una conversantur; nam alii
datur sermo sapientiae, alii vero sermo scientiae, alii
fides, etc., quorum quodque non magis qui accipit,
sui ipsius, quam aliorum gratia habet; ut necesse
sit in vita communi Spiritus sancti operationem, quae
in unoquoque, est ad omnes pertingere. Qui igitur
separatus vivit unum aliquod donum habet, idque
per otium in seipso defossum inutile reddit . . . . qui
vero multorum in convictu constitutus est, et proprio
dono fruitur, licet communicando illud multiplicet,
etiam quae aliorum sunt velut propria lucrifacit <bibl>Ibid.</bibl>.
» </p>
<p>Octavo. « Utilior est vita communis ad conservationem
eorum donorum quae a Deo donata sunt, » 
infit iterum S. Basilius <bibl>Ibid.</bibl>. At vero in solitudine
non modo gratuita dona, sed virtutes multo labore
in coenobio acquisitas facillime deperdit, cujus rei
periculum fecerat S. Bernardus cum diceret <cit>
            <quote/>
            <bibl>Serm.
<pb n="0261C"/>
64 in Cant.</bibl>
          </cit>:  « Quantos ex monasteriis spiritu ferventes
eremi solitudo suscepit, et aut tepefactos evomuit,
aut tenuit contra eremi legem non modo remissos,
sed etiam dissolutos; sicque apparuit vulpeculam
affuisse ubi tanta facta est vastatio vineae,
id est vitae et conscientiae hominis detrimentum: cogitabat
si solus degeret multo se copiosiores fructus
spiritus percepturum, quippe qui in communi vita
tantum spiritalis gratiae fuisset expertus; et bona
visa est sua cogitatio sibi, sed rei exitus indicavit
magis eamdem illi cogitationem vulpem demolientem
fuisse. »  Et ante ipsum S. Joannes Climacus <cit>
            <quote/>
            <bibl>Grad.
4</bibl>
          </cit>:  « Animadverti alios per obedientiae disciplinam
perfectos, cura praesidis ad promptum peccatorum
lugendorum sensum, ad miram mansuetudinem, continentiam,
diligentiam, invictam constantiam,
et ardorem spiritus redactos; quibus insidiantes
cacodaemones persuadere student aptos jam
illos esse ad solitudinem, per quam ad supremum virtutis
et apathiae gradum possint eniti, atque infelices
<pb n="0261D"/>
isti sic delusi, fida portus religiosi <emph>59</emph> statione relicta,
in altum solitudinis pelagus abrepti, ingruente tempestate,
gubernatorum ope destituti, impuri demum
salsique maris hausti fluctibus, miserandum in modum
perierunt. » </p>
<p>Nono. Inter caetera praesertim superbiae obnoxius
est solitarius:  « In solitudine, inquit S. Hieronymus <bibl>Epist. 4</bibl>,
facile obrepit superbia, si parumper jejunaverit,
hominemque non viderit, putat se alicujus
esse momenti, oblitusque unde et quo venerit, intus
corde, lingua foris vagatur; »  et S. Basilius <cit>
            <quote/>
            <bibl>Reg.
fus. c. 7</bibl>
          </cit>:  « Periculosa est vita solitaria, quod solitarius
sibi ipsi complacet; cum enum neminem habeat
qui opus ejus probare queat, ad mandati divini
perfectionem se pervenisse putat. » </p>
<p>Decimo. Vix unquam eremita ad summum perfectionis
apicem ascendisse potest, quia, ut dicit S.
Basilius <bibl>Ibid.</bibl>,  « solitarius quantum in bonis operibus
<pb n="0262A"/>
promoveat non intelligit, cum omnis illi in mandatis
Dei operandi materia sublata sit; ubi enim
animi humilitatem ostendet, cum neminem habeat
quo se humiliorem possit exhibere? etc. » </p>
<p>Undecimo. Nullum est solitudinis exercitium quod
in coenobio implere non possis: unde Petrus Blesensis
in libro contra depravatorem:  « Habebas in
claustro secretum solitudinis, locum poenitentiae,
pacem animae, contemplationis arcanum, gaudium in
Spiritu sancto, consilium in haesitatione, in tentatione
remedium, in omnibus efficax beneficium medicinae.
Ibi virtutum schola est, summus ibi modestiae
usus, morum regularitas, legendi libertas, fraternitatis
affectio, omnium communicatio, disciplinae vigor,
lex obedientiae, vinculum charitatis, et mutua obsequela. » </p>
<p>Duodecimo. Tandem copiosior in coelo merces
coenobitae servatur, ut discimus ex visione cujusdam
Patris, quam refert Rufinus his verbis <cit>
            <quote/>
            <bibl>Lib. III de
<pb n="0262B"/>
Vit. Pat. n. 141</bibl>
          </cit>:  « Quidam ex Patribus in exstasi
positus vidit quatuor ordines ante Deum: et primus
quidem erat hominum infirmantium, et gratias agentium
Deo; secundus vero erat eorum qui hospitalitatem
sectantur, et in hoc stant et ministrant; tertius
vero illorum qui solitudinem sectantur, et non
vident homines; quartus vero illorum qui propter
Deum et obedientiam solliciti et subjecti sunt Patribus.
Erat ergo tribus illis ordinibus hic ordo superior,
qui obedientiam exhibebat, et utebatur torque
aurea, et majorem gloriam prae caeteris possidebat.
Dixit autem senex ei qui sibi hoc in exstasi demonstrabat:
Quare hic ordo quartus majorem caeteris
gloriam habet? Ille autem respondit ei dicens: Quia
omnes isti alii habent aliquam requiem adimplendo
quamvis in bonis operibus voluntates suas. Obediens
autem propriam voluntatem relinquens pendet in
Patris voluntate jubentis, et ideo majorem prae caeteris
gloriam est sortitus. » </p>
<p>
          <pb n="0262C"/>His atque aliis hujusmodi rationibus convicti
asceticae vitae magistri, anachoresi non modo non
inferiorem, sed et longe utiliorem vitam coenobiticam
praedicarunt; unde et abbas Joannes apud Cassianum <bibl>Coll. 19, c. 3</bibl> 
 cum viginti annos in solitudine exegisset,
ad coenobium libens et gaudens reversus est:
S.  P. Benedictus et multi alii ab anachoresi incoeperunt, <emph>60</emph> 
 in coenobio vitae finem fecerunt; eosque
qui ita agerent plurimum commendat S. Joannes
Climacus, uti testantur haec ejus verba <bibl>Grad. 4</bibl>:
 « Quisquis in solitudine versatus suam ipsius imbecillitatem
coepit recognoscere, indeque ad coenobium
demigrans seipsum ultro obedientiae auctorat et
addicit, hic caecus ante, repente sine labore coepit
Christum respicere. »  Quapropter cum SS. Patres e
coenobio ad eremum transmigrare permittunt aut
suadent, non id omnibus indifferenter, etiam iis qui
aliquantum in via virtutis profecisse videntur; sed
illis duntaxat qui ad tantum perfectionis gradum
ascenderunt, ut de eorum casu timendi nulla vel
<pb n="0262D"/>
levissima appareat umbra, permissum esse asserendum
est: alioquin si vitiis obnoxii secreta solitudinis
expeterent, non modo non permittendi, sed et si jam
petiissent revocandi ad monasterium forent. Sic S.
Joannes Climacus narrat, quod cum aliquando quosdam
inviseret anachoretas, aliquosque irae obnoxios
reperisset:  « His ego, inquit, pie suasi ut e
solitudine ad monasteria migrarent, ne ex hominibus
in daemones verterentur; »  et S. Isidorus, qui, ut
supra vidimus in lib. II de Divinis Officiis, cap. 15,
nullum ante permittit ad eremum transire quam
viginti minimum annos in monasterio cum fratribus
exegerit, in Regula sua omnem prorsus reclusionem
excludit:  « Nullus, inquit <bibl>Cap. 5</bibl>, separatam cellulam
a coetu remotus expetet, in qua sub studio reclusionis,
aut latenti vitio serviat, et maxime vanae
gloriae, aut mundialis opinionis famae; nam plerique
proinde reclusi latere volunt, ut pateant, ut qui viles
<pb n="0263A"/>
erant aut ignorabantur, foris positi sciantur, atque
honorentur inclusi; nam revera omnis qui propter
<pb n="0264A"/>
vitae quidem a turbis discedit, quanto magis a publico
separatur, tanto minus latet. » 
</p>
      </div>

<div>
        <head>CAPUT II. <hi>Qualis debeat esse abbas.</hi> </head>

<pb n="0263"/>
<p>
          <pb n="0263A"/>Abbas qui praeesse dignus est monasterio, semper
meminere debet quod dicitur, et nomen Majoris
factis implere. Christi enim agere vices in monasterio
creditur, quando ipsius vocatur praenomine, dicente
Apostolo: <cit>
            <quote>Accepistis spiritum adoptionis filiorum, in
quo clamamus, Abba, Pater </quote>
            <bibl>Rom. I</bibl>
          </cit>. Ideoque abbas
nihil extra praeceptum Domini (quod absit) debet
aut docere, aut constituere, vel jubere: sed jussio
ejus vel doctrina, fermentum divinae justitiae in
discipulorum mentibus conspergatur.</p>
<p> <emph>61</emph> Memor sit semper abbas, quia doctrinae suae
vel discipulorum obedientiae, utrarumque rerum in
tremenda judicio Dei facienda erit discussio. Sciatque
abbas culpae pastoris incumbere quidquid in ovibus
<pb n="0263B"/>
paterfamilias utilitatis minus potuerit invenire. Tantum
 iterum liber erit, ut si inquieto vel inobedienti
gregi pastoris fuerit omnis diligentia attributa, et
morbidis earum actibus universa fuerit cura exhibita,
pastor earum in judicio Domini absolutus, dicat
cum Propheta Domino: <cit>
            <quote>Justitiam tuam non abscondi
in corde meo, veritatem tuam et salutare tuum dixi </quote>
            <bibl>Ps. XXXIX</bibl>
          </cit>:
ipsi autem contemnentes spreverunt me.
Et tunc demum inobedientibus curae suae ovibus poena
sit eis praevalens ipsa mors.</p>
<p>Ergo cum aliquis suscipit nomen abbatis, duplici
debet doctrina suis praeesse discipulis; id est omnia
bona et sancta factis amplius quam verbis ostendat;
ut capacibus discipulis mandata Domini verbis proponat: 
duris vero corde et simplicioribus, factis
suis divina praecepta demonstret. Omnia vero quae
<pb n="0263C"/>
discipulis docuerit esse contraria, in suis factis indicet
non agenda, ne aliis praedicans ipse reprobus inveniatur <bibl>I Cor. IX</bibl>,
nequando dicat illi Deus peccanti: <cit>
            <quote>Quare
tu enarras justitias meas, et assumis testamentum meum
per os tuum? Tu vero odisti disciplinam, et projecisti
sermones meos post te </quote>
            <bibl>Psal. XLIX</bibl>
          </cit>. Et qui in fratris tui
oculo festucam videbas, in tuo trabem non vidisti <bibl>Matth. VII</bibl>.</p>
<p>Non ab eo persona in monasterio discernatur. Non
unus plus ametur quam alius, nisi quem in bonis
actibus aut obedientia invenerit meliorem. Non praeponatur
ingenuus ex servitio convertenti, nisi alia
rationabilis causa existat. Quod si ita justitia dictante
abbati visum fuerit, et de cujuslibet ordine id faciat;
sin alias, propria teneant loca: quia sive servus,
sive liber <bibl>I Cor. XII</bibl>, omnes in Christo unum sumus:
<pb n="0264A"/>
et sub uno Domino aequalem servitutis militiam
bajulamus: <cit>
            <quote>quia non est personarum acceptio apud
Deum </quote>
            <bibl>Act. X</bibl>
          </cit>. Solummodo in hac parte apud ipsum
discernimur, si meliores ab aliis in operibus bonis et
humiles inveniamur. Ergo aequalis sit ab eo omnibus
charitas: una praebeatur in omnibus, secundum
merita, disciplina. In doctrina namque sua abbas
apostolicam <emph>62</emph> debet illam semper formam servare,
in qua dicit: <hi>Argue, obsecra, increpa <note>(I Tim. IV)</note>
          </hi>, id
est, miscens temporibus tempora, terroribus blandimenta:
dirum magistri, pium patris ostendat affectum:
id est indisciplinatos et inquietos debet durius
arguere; obedientes autem, et mites, et patientes,
ut in melius proficiant, obsecrare; negligentes autem
<pb n="0264B"/>
et contemnentes, ut increpet et corripiat, admonemus.</p>
<p>Neque dissimulet peccata delinquentium: sed mox
ut coeperint oriri, radicitus ea, ut praevalet, amputet,
memor periculi Heli sacerdotis de Silo <bibl>I Reg. II</bibl>.
Et honestiores quidem atque intelligibiles animos,
prima vel secunda admonitione verbis corripiat; improbos
autem et duros corde, ac superbos, vel in
obedientes, verberum vel corporis castigatione in ipso
initio peccati coerceat, sciens scriptum: <hi>Stultus verbis
non corrigitur.</hi> Et iterum: <cit>
            <quote>Percute filium tuum virga,
et liberabis animam ejus a morte </quote>
            <bibl>Prov. XXIII</bibl>
          </cit>. Meminere
debet semper abbas quod est, meminere quod
dicitur, et scire quia cui plus committitur, plus ab
eo exigitur. Sciatque quam difficilem et arduam rem
<pb n="0264C"/>
suscepit regere animas et multorum servire moribus.
Et alium quidem blandimentis, alium vero increpationibus,
alium suasionibus, et secundum uniuscujusque
qualitatem vel intelligentiam, ita se omnibus
conformet et aptet, ut non solum detrimenta gregis
sibi commissi non patiatur, verum in augmentatione
boni gregis gaudeat.</p>
<p>Ante omnia, ne dissimulans aut parvipendens
salutem animarum sibi commissarum, plus gerat
sollicitudinem de rebus transitoriis, et terrenis, atque
caducis; sed semper cogitet quia animas suscepit
regendas, de quibus et rationem redditurus est; et ne
causetur de minore forte substantia, meminerit scriptum: <cit>
            <quote>Primum quaerite regnum Dei et justitiam ejus:
et haec omnia adjicientur vobis 
 </quote>
            <bibl>Matth. VI</bibl>
          </cit>. Et iterum: <cit>
            <quote>Nihil deest timentibus eum 
 </quote>
            <bibl>Psal. XXXIII</bibl>
          </cit>.</p>
<p>Sciatque quia qui suscipit animas regendas paret
<pb n="0265A"/>
se ad rationem reddendam. Et quantum sub cura sua
fratrum se habere scierit numerum, agnoscat pro
certo quia in die judicii ipsarum omnium animarum
redditurus est Domino rationem, sine dubio addita
et suae animae: et ita semper timens <emph>63</emph> futuram
<pb n="0266A"/>
discussionem pastoris de creditis ovibus, cum de
alienis ratiociniis cavet, redditur de suis sollicitus;
et cum de admonitionibus suis emendationem aliis
subministrat ipse efficitur a vitiis emendatus.</p>
</div>

<div>
        <head>COMMENTARIUS</head>

<pb n="0265"/>
<p>
          <pb n="0265A"/> <hi>Abbas qui praeesse dignus est monasterio.</hi> ] Abbatis
nomine S. Benedictus vocat eum qui fratribus in
monasterio praeficitur: quo nomine etiam, ut notat
Boherius,  « aliquoties appellantur sacerdotes, quandoque
praelati: »  imo etiam ipsi coenobiorum antiquiores
aut solitudinis incolae, licet nullis praesint
monachis, ut passim videre est in Vitis Patrum; atque
ita S. Paulus primus eremita <hi>abbas Paulus</hi> dicitur.
<pb n="0265B"/>
Est autem <hi>abbas</hi> vox Hebraea, quae Latine <hi>pater</hi> significat:
 « Si quaeris quid sit abba, inquit S. Augustinus <bibl>Serm. 156 de Script.</bibl>,
respondetur tibi: Pater,
abba enim Hebraice pater dicitur. » </p>
<p> <hi>Semper meminere debet quod dicitur.</hi> ] Ut nominis
significationi respondeat vita consimilis; et sicut Pater
vocatur, patrem revera erga inferiores se exhibeat,
 « paterno more filios, id est monachos suos
nutriat, paterno more diligat, et cum necesse fuerit
paterno more castiget, arguat, obsecret, etc., »  sicuti
loquitur Smaragdus.</p>
<p> <hi>Et nomen majoris factis implere.</hi> ] Ut enim ait
S. Gregorius,  « tanto debet actionem populi actio
transcendere praesulis, quantum distat a grege vita
pastoris: oportet namque ut metiri se sollicite studeat,
quanta tenendae rectitudinis necessitate constringitur
sub cujus aestimatione populus grex vocatur.
Sit ergo necesse est cogitatione mundus, actione
praecipuus, discretus in silentio, utilis in verbo,
<pb n="0265C"/>
singulis compassione proximus, prae cunctis contemplatione
suspensus, bene agentibus per humilitatem
socius, etc.: »  quae fusius sequentibus capitibus
prosequitur, quaeque ultima verba pene iisdem terminis
repetit in libro I Registri, cap. 24.</p>
<p> <hi>Christi enim agere vices in monasterio creditur.</hi> ] Id
est Christi personam exhibere, seu ejus potestatem
in subditos habere, et auctoritatem exercere;  « quia,
inquit Richardus de S. Angelo, quando in abbates
eliguntur, vocantur a Deo tanquam Aaron, et postquam
sunt vocati, recipiunt potestatem et vicem
Christi a papa, qui gerit vicem veri Dei. » </p>
<p> <hi>Quando ipsius vocantur praenomine.</hi> ] Id est eodem
quo Christus vocatur nomine, nempe abbatis et patris.
Non dixit simpliciter <hi>nomine;</hi> sed <hi>praenomine,</hi> 
quod onus nominis, seu dignitatem significat, ut
exponit Bernardus Cassinensis.</p>
<p> <emph>64</emph> <hi>Dicente Apostolo.</hi> ] Paulo scilicet, qui semper
intelligendus venit, quoties solum <hi>Apostolus,</hi> aut <hi>Magnus Apostolus,</hi> 
 sine addito inter legendum occurrit:
<pb n="0265D"/>
 « Quis loquitur? inquit Petrus Venerabilis <cit>
            <quote/>
            <bibl>Lib.
VI, ep. 24</bibl>
          </cit>: Magnus Apostolus. Si interroges quis
magnus? Respondeo, non est interrogandum. Ubi
Apostolus Magnus additur, Paulus intelligitur.]</p>
<p> <hi>Accepistis Spiritum adoptionis filiorum, in quo clamamus:
Abba, Pater.</hi> ] Cum pater et abbas eamdem
sortiantur nominis significationem, quaeritur cur
utrumque posuerit Apostolus, cum alterutrum haud
dubium sufficere posset. Respondet Hildemarus:
 « Abbas Hebraica et Syriaca lingua est: Graeca vero
et Latina pater dicitur. Quia cognovit B. Paulus gentes
suas epistolas esse lecturas, ideo dicit: Abba, Pater,
ut unaquaeque gens haberet hoc nomen, quod est
Pater. »  Forte etiam, quia Christus utrumque sua
in passione usurpaverat, cum orans ad Patrem dixit:
Abba, Pater; nimirum locutus est Graece et Hebraice;
quia non est distinctio Judaei et Graeci apud
eum.</p>
<p>
          <pb n="0266A"/> <hi>Ideoque.</hi> ] Si vicem Domini in monasterio abbas
agere creditur.</p>
<p> <hi>Nihil extra praeceptum Domini.</hi> ] Id est contra,
ultra, vel praeter praeceptum Domini, quod divinis
continetur in Scripturis, in Regula, in vitis, et
scriptis SS. Patrum.</p>
<p> <hi>Debet aut docere.</hi> ] Verbo vel exemplo; quia duplici
debet doctrina suis praeesse discipulis.</p>
<p>
          <pb n="0266B"/> <hi>Aut constituere.</hi> ] Id est statuta aut decreta sancire.</p>
<p> <hi>Vel jubere.</hi> ] Id est imperare. Quae tria posuit S.
Pater,  « quia, ut dicit Bernardus Cassinensis, in
istis tribus quasi tota pendet potestas abbatis, ut
doceat sana, constituat justa, jubeat licita, possibilia
et honesta. » </p>
<p> <hi>Sed jussio ejus, vel doctrina fermentum divinae justitiae
in discipulorum mentibus conspergatur.</hi> ] Fermentum
aliquando in bonam, aliquando in malam partem
sumitur; quia licet corrumpat farinae massam,
eam tamen corrumpendo sapidam reddit. Tunc ergo
fermentum divinae justitiae in mentibus discipulorum
abbatis doctrina conspergitur, cum divinam justitiam
sapidam, suavem, et delectabilem discipulis reddit:
vel si fermentum sumatur pro charitate, et dilectione
Dei, ut nonnullis placet, doctrina et jussio
abbatis divinae justitiae fermentum fit, cum divinam
justitiam dura licet imperantem amabilem facit.</p>
<p>
          <pb n="0266C"/> <hi>Memor sit semper abbas quia doctrinae suae, vel
discipulorum obedientiae, utrarumque rerum in judicio
Dei facienda erit discussio.</hi> ] Ne contra praeceptum
Domini abbas aliquid praesumat, hunc sapienter
omnino S. Pater admonuit, ut memor sit
semper quia doctrinae suae, vel discipulorum obedientiae,
simul in tremendo Dei judicio facienda erit
discussio: quae quidem verba, ut ait Smaragdus,
non indigent expositione, sed potius abbatibus et
monachis fortissimum incutiunt <emph>65</emph> pavorem. Tria
nihilominus hic inquirit Hildemarus. Primum est,
cum abbatis doctrinae simul et discipulorum obedientiae
facienda erit discussio, cur solum abbatem, et
non simul discipulos monuit esse memores futurae
discussionis. Dixit enim: <hi>memor sit semper abbas,</hi> 
nec addidit, <hi>et monachi.</hi> Respondet idem Hildemarus:
 « Dixit solummodo abbatem memorem esse, ut
ille sollicitus sit de doctrina sua, et discipulos reddat
sollicitos de obedientia sua. Altero vero modo
idcirco dixit abbatem solummodo memorem esse
<pb n="0266D"/>
debere, eo quod ille tam de doctrina sua quam de
obedientia discipulorum suorum redditurus est rationem
Deo in die judicii, et propterea dixit obedientia
discipulorum utrum sit perfecta, an imperfecta
obedientia, sicut tota doctrina abbatis si plus fuerit,
an minor illa doctrina, quam debet. » </p>
<p>Secundum est cur <hi>semper?</hi> Respondetque:  « Quia
voluit S. Benedictus ut nunquam a corde abbatis
discussio ista recedat. »  Hinc tanta S. Patris sollicitudo
extremi judicii in memoriam abbatis revocandi,
ut vix unquam de eo loquatur in Regula, quin illud
ejus menti intimet, et revera nihil ita praesumptionem
abbatis coercere, eumque intra sui limites officii continere
potest, sicut jugis memoria futurae discussionis.
Praeclare admodum Xistus philosophus <cit>
            <quote/>
            <bibl>Citatur
a Boherio in I comm.</bibl>
          </cit> in libro Sententiarum Moralium
ait:  « Cum praees omnibus, memento quia et tibi
praeest Deus; et judicare homines scito, quia et judicaberis
<pb n="0267A"/>
a Deo: majus periculum judicantis quam
ejus qui judicatur. » </p>
<p>Tertium est cur dixerit <hi>tremendo;</hi> satis fuisset
enim dicere: <hi>In die judicii?</hi> Et respondet:  « Ideo
dixit, tremendo, ut timorem incuteret legentibus
hanc legem. »  Et quia revera tremendum erit et terribile
illud judicium:  « Quid enim tam pavendum,
inquit S. Bernardus <bibl>Serm. 8 in psal. XC</bibl>, tam plenum
anxietatis, et vehementissimae sollicitudinis
excogitari potest, quam judicandum astare illi tam
terrifico tribunali, et incertam adhuc exspectare sub
districto judice sententiam? »  Et S. Hieronymus <bibl>Lib. II cont. Pelag.</bibl>:
 « Quis intrepidus vadit ad judicium
Dei, habens conscientiam peccatorum? »  Sane
de seipso S. doctor loquens ait <bibl>In Matth.</bibl>:  « Quoties
diem illum considero, toto corpore contremisco. » 
Si ergo sanctus et justus pavebit, impius et
peccator ubi parebunt?</p>
<p> <hi>Sciatque abbas culpae pastoris incumbere quidquid
<pb n="0267B"/>
in ovibus paterfamilias utilitatis minus potuerit invenire.</hi> ]
In quem locum Hildemarus:  « Ac si diceret,
inquit, sicut paterfamilias inquirit diligenter pastorem
ovium suarum de negligentiis earum, inquirit
quare mortua est ovis mea, quare lupus rapuit illam? . . .
Quod si pastor illi potuerit mittere rationem
de infirma, vel mortua ove, tunc liberabitur; si vero
non potuerit, poenae subjacebit. Ita et Dominus faciet
cum abbate. Paterfamilias est Dominus; pastor vero
est abbas; oves autem intelliguntur monachi; tempus
quo missurus est rationem abbas, intelligitur
vita futura, in qua debet abbas mittere rationem de
negligentiis monachorum suorum. » </p>
<p> <emph>66</emph> Quod autem dicit: <hi>quidquid in ovibus,</hi> etc.,  « Id est
non solum de spiritali negligentia, verum etiam de
temporali eorum necessitate missurus erit rationem, » 
inquit iterum Hildemarus; et revera qui dicit, <hi>quidquid,</hi> 
omnino nihil omittit, nec minus abbas suis
temporalia providere tenetur, quam spiritalia, cum
vix ista sine illis valeant exercere.</p>
<p>
          <pb n="0267C"/> <hi>Utilitatis minus potuerit invenire.</hi> ] Terribilis plane
sententia; si enim culpae pastoris incumbat quidquid
in ovibus minus utilitatis paterfamilias invenerit,
quid si aegras, quid si mortuas, aut a voraci lupi
dente discerptas repererit? Pellem haud dubium pro
pelle reddet. Scriptum est, quia filius non portabit
iniquitatem patris; at pater profecto portabit iniquitatem
filii. « Hinc est quod cum Israeliticus ille
populus initiatus esset Beelphegor in deserto, inquit
Petrus Damiani <bibl>Lib. IV, ep. 15</bibl>, et in scorta Moab
turpiter corruisset; iratus furore Dominus adversus
Israel dixit ad Moysen: Tolle cunctos principes populi,
et suspende eos in patibulis contra solem, ut
avertatur furor meus ab Israel. Quid est quod populus
in luxuriae voraginem labitur, et in eorum praepositos
vindicatur? Subditi delinquunt, et principes
in patibulis suspenduntur; scilicet alius est qui peccat,
alius ille qui vapulat. Cur hoc, nisi quia culpae
subditorum in praepositorum redundant opprobrium,
<pb n="0267D"/>
et quod ab ovibus erratur, negligentiae pastoris ascribitur?
Et vide quam formidolosa sit conditio praesidentium,
ut non modo pro suis, sed et pro subditorum
puniantur offensis. »  Attendant ergo pastores
omnesque animarum rectores saluberrimam Gregorii
Magni ad Columbum episcopum scribentis admonitionem <bibl>Lib. II Regist., cap. 33</bibl>:
 « Studeamus cor nostrum
terrenorum pastorum imitatione succendere,
qui hiemales noctes imbribus geluque constricti ducunt
saepe pervigiles, ne vel una ovis, et non forte
utilis pereat; quam etsi insidiator ore voraci momorderit,
quomodo satagunt? quibus cordis anhelant
aestibus? in quas voces, ut eruant captum pecus
angustia stimulante prosiliunt, ne a gregis domino
quidquid per incuriam perdiderint exigatur? Vigilemus
ergo ne quid pereat, et si captum forte quid
fuerit, vocibus divinorum eloquiorum ad gregem Dominicum
reducamus, ut ille qui Pastor pastorum est.
<pb n="0268A"/>
vigilasse circa gregem suum suo dignetur judicio
comprobare. » </p>
<p> <hi>Tantum iterum liber erit,</hi> etc.] Quem modo deterruit
periculo futurae discussionis ac rationis de subditorum
delictis reddendae, hunc jam, ne despondeat animo,
consolatur dicens: Tantum iterum liber erit, ut si
inquieto et inobedienti gregi pastoris fuerit omnis diligentia
attributa, et morbidis earum actibus universa
fuerit cura exhibita; alludens ad illa prophetae verba: <cit>
            <quote>Si autem annuntiante te ad impium ut a viis suis convertatur,
et a via sua non fuerit conversus, ipse in iniquitate
sua morietur; porro tu animam tuam liberasti </quote>
            <bibl>Ezech. XXXIII</bibl>
          </cit>.
Tantum ergo liber, id est inculpatus
erit, si inquieto, id est <hi>improbo, et ingrato, et impatienti,</hi> 
ut explicat Boherius; sive in bono proposito non <emph>67</emph> 
 permanenti; quemadmodum enim dicit Bernardus
Cassinensis,  « quies mentis est illa firmitas boni propositi
in qua monachus perseveranter intelligit, et
quiescit. »  Vel etiam inquieto, id est vagari atque
huc et illuc extra claustrum discurrere quaerenti.
<pb n="0268B"/>
Nam, ut hic observant commentatores Smaragdus,
Hildemarus, et Bernardus Cassinensis, duplex est
inquietudo: una mentis, quam in instabilitate, et in
non perseverantia in bono proposito constituit Bernardus
Cassinensis; corporis altera, quae in perpetuo
intra vel extra monasterium discursu potest reponi.
Si ergo inquieto et inobedienti gregi pastoris fuerit
omnis diligentia attributa; <hi>omnis,</hi> inquit, voce universali
utens:  « ut spiritalem et corporalem diligentiam
plene notet, »  ait Bernardus Cassinensis et ante
eum Hildemarus; utramque enim erga fratres exhibere
tenetur abbas: spiritalem, ut de virtute in virtutem
proficiant, quantum in se est exhortationibus,
increpationibus, bonis exemplis efficiendo; corporalem,
victum et vestitum sufficientem et honestum
providende, loca vitae solitariae apta ad constructionem
monasterii seligendo, ipsas monasterii officinas regulariter
aedificando, omnia denique sic disponendo, ut
nullus sit fratribus murmurii locus. Hanc expositionem
<pb n="0268C"/>
sequitur in primo commentario Petrus Boherius,
licet eam in secundo reprobet his verbis:
 « Quidam exponunt hic diligentiam in spiritalibus et
temporalibus, propter universale <hi>omnis,</hi> quod non
placet, quoniam de spiritali animarum cura hoc caput
loquitur. Et nota plane quod haec duo universalia
signa, <hi>omnis</hi> scilicet et <hi>universa,</hi> animum praesidentis
excitant ad diligentiam. » </p>
<p> <hi>Et morbidis eorum actibus.</hi> ] Id est negligentibus,
nam  « morbidi actus sunt opera negligenter facta et
caetera vitia, »  ut loquitur Hildemarus. Sive, ut dicit
Bernardus Cassinensis,  « actus morbidi sunt illi qui
ex mente procedunt infirma. » </p>
<p> <hi>Universa fuerit cura exhibita.</hi> ] Quae idem sonant ac
praecedentia verba: <hi>Omnis diligentia attributa:</hi> quae
tamen S. Benedictus  « replicavit causa exaggerationis
verborum, »  inquit Hildemarus. Porro recte dixit <hi>universa cura,</hi> 
 non <hi>curatio;</hi> quia, ut notat apposite
Bernardus Cassinensis,  « Virtus curandi aegrum non
semper est in medico, ut aeger relevetur; et ideo
<pb n="0268D"/>
dixit universa cura, non curatio; nam Deus, qui
curam commisit abbati, sibi curationem reservavit,
etc. » </p>
<p> <hi>Pastor earum in judicio Dei absolutus.</hi> ] A sententia
nimirum quae debetur damnatis, aut a negligentiis
monachorum liberatus, ut exponit Bernardus Cassinensis. <hi>Dicat,</hi> 
 id est dicet, <hi>cum propheta Domino:
Justitiam tuam non abscondi in corde, veritatem et salutare
tuum dixi.</hi> Justitiam hic, secundum Hildemarum
et Bernardum Cassinensem, sumit pro generali
virtute, quae ad omnes virtutes attinet; quamvis et
pro speciali virtute etiam sumi posse iste asserat.
Porro S.  P. Benedictus, juxta eumdem Bernardum,
 « tria hic dicit, justitiam non abscondere, veritatem
proferre, et salutare dicere. Justitiam abscondit, qui
terrores sacrae Scripturae, et comminationes praedicando
subditis <emph>68</emph> non ostendit . . . . . Dicit veritatem,
qui promissa regna coelestia virtuosis et bene agentibus
<pb n="0269A"/>
infallibiliter adipiscenda praedicat et docet. Salutare
etiam dicit, qui promissam salutem docet adipiscere.
Intellige hic de salutari, in quo continetur
ipse Salvator Dominus Jesus Christus, de quo Psalmista, <hi>salutare tuum da nobis,</hi> 
 etc. » </p>
<p> <hi>Ipsi autem contemnentes spreverunt me.</hi> ] Id est doctrinam
meam.</p>
<p> <hi>Et tunc demum inobedientibus curae suae ovibus.</hi> ]
Haec verba duobus modis intelligi possunt: 1º <hi>Inobedientibus
curae suae ovibus,</hi> id est quae factis non
respondent curae quam exhibet; 2º <hi>curae suae ovibus,</hi> 
id est ovibus quae sunt sub cura ejus.</p>
<p> <hi>Poena sit eis.</hi> ] Id est erit eis. Haec phrasis est Hebraica,
per quam redundat saepe pronomen <hi>is,</hi> ut <hi>cujus
participatio ejus in idipsum.</hi> </p>
<p> <hi>Praevalens ipsa mors.</hi> ] Id est <hi>divina vindicta,</hi> ut exponit
Richardus de S. Angelo; et haec perpetua, quae
dicitur <hi>praevalens,</hi> id est <hi>ultra iniquitates eorum poenalitates
valens,</hi> inquit Bernardus Cassinensis. Unus
est Boherius qui in utraque expositione locum hunc
<pb n="0269B"/>
non de aeterna, sed temporali morte intelligendum
putat. Sic enim ad praefata S. Benedicti verba:  « Ego,
inquit <bibl>In I comment.</bibl>, credo quod magister vult dicere
quod praevalet mors temporalis inobedientibus,
quam poena aeterna, ut fiat tractus post verbum <hi>sit
eis.</hi> »  Quae quidem expositio non videtur omnino abjicienda,
quia, ut dicit idem Boherius,  « quanto plus
haec vita prolongatur eis, tanto plus poena aeterna
crescit, et melius eis est mors festina, quam contra
bonum obedientiae perdurare. »  Alii tamen communiter
interpretes mortem hic aeternam intelligunt. Et
sane S.  P. Benedictus hic loqui videtur de poena in
futuro judicio retribuenda, quae mortem temporalem
supponit, et quam sequitur aeterna. Quidquid sit,
certum est inobedientes monachos utramque, et
temporalem, et aeternam mortem promereri, ut pote
qui abbatem ejusque doctrinam contemnendo, non
hominem sed Deum ipsum spernunt. Ipse enim dicit
doctoribus: <hi>Qui vos spernit me spernit;</hi> et per prophetam:
<pb n="0269C"/> <hi>Nolunt te audire, quia nolunt audire me.</hi> 
 In
quae verba S. Bernardus <bibl>Serm. 42 in Cant.</bibl>:  « Vides,
inquit, quae majestas contemnitur? non te putes me
solum sprevisse; Dominus locutus est, et dixit prophetae,
dixit et Apostolis: <hi>Qui vos spernit,</hi> ait, <hi>me
spernit.</hi> Non sum apostolus, non sum propheta; et
prophetae tamen, et apostoli vice fungor, et quibus
non aequor meritis, eorum implicor et curis, etsi ad
meam confusionem, etsi ad grande periculum mihi,
super cathedram Moysi sedeo, cujus tamen non vindico
mihi vitam, nec experior gratiam. » </p>
<p> <hi>Ergo cum aliquis suscipit nomen abbatis, aupaci
debet doctrina suis praeesse discipulis.</hi> ] Hoc est verbo
clarere debet et exemplo, utrumque enim in
abbate atque in omni praelato requirit imprimis
S. Isidorus <bibl>Lib. III de Sum. Bono</bibl>:  « Tam doctrina
quam vita clarere debet ecclesiasticus doctor,
nam doctrina sine vita arrogantem reddit;
vita sine doctrina inutilem facit. »  Hinc plane <emph>69</emph> 
Exodi XXVIII, sacerdoti jubetur portare superhumerale
<pb n="0269D"/>
et rationale ad invicem connexa atque conjuncta.
Id quod exponens S. Bruno Signiensis episcopus,
ait <bibl>Comm. in Exod.</bibl>:  « Dicamus quid significet quod
sic alterutrum junguntur, ut a se separari non valeant;
tunc enim rationale et superhumerale sibi junguntur,
quando pontificis praedicatio et operatio bene
simul conveniunt; sicut per rationale doctrina et
praedicatio, ita per superhumerale onus et operatio
designatur. Si enim episcopus bene docet, et male
operatur; aut si econtra bene operatur, et male docet,
ejus superhumerale et rationale non junguntur. » 
Porro quod ille de episcopo, id de abbate et quocunque
alio praelato asserendum est. Unde S. Bernardus
ad Balduinum abbatem scribens <bibl>Epist. 201</bibl>:
 « In his duobus mandatis, inquit, verbi scilicet et
exempli summam tui officii ac conscientiae securitatem
pendere intellige. »  Et certe, ut optime arguit
S. Hieronymus:  « Sancta rusticitas solum sibi prodest;
<pb n="0270A"/>
et quantum aedificat exemplo et vitae merito
Ecclesiam Christi, tantum nocet, si destruentibus non
resistat; et innocens absque sermone conversatio,
quantum exemplo prodest, tantum silentio nocet;
nam latratu canum, et baculo pastorum deterrenda
est rabies luporum. »  Et econtra  « nihil est turpius
quam si bonum quod quisque praedicat, explere opere
negligat, »  inquit S. Isidorus <cit>
            <quote/>
            <bibl>Lib. III de Sum. Bono,
c. 36</bibl>
          </cit>. Quapropter apud Rufinum abbas Poemen dicebat <bibl>Lib. III de Vit. Pat. n. 183</bibl>:
 « Homo qui alios
docet, et non facit ea quae docet, similis est fonti
alto, qui omnium res lavat, et omnes satiat potu,
seipsum autem lavare non potest, sed habet et immunditias,
et sordes limorum. »  Ex quibus patet
quam merito celebratum saeculo VII concilium Aurelianense
statuerit,  « ut si quis abbas cautus in regimine,
et humilis, et castus, sobriusque, misericors,
et discretus non fuerit, ac divina praecepta verbis et
exemplis non ostenderit, ab episcopo in cujus consistit
territorio, et a vicinis abbatibus, et caeteris Dominum
<pb n="0270B"/>
timentibus a suo arceatur honore, etiamsi
omnis congregatio vitiis suis consentiens abbatem
eum habere voluerit. » </p>
<p> <hi>Id est omnia bona et sancta factis amplius quam
verbis ostendat.</hi> ] Quod ita exponit Hildemarus: Utrumque
vult S. Benedictus, id est doctrinam verborum
et operum; sed quia sunt multi qui non possunt
utrumque peragere, id est doctrinam verborum et
operum, idcirco dixit: Factis amplius; ac si diceret:
Utrumque debet peragere; sed quamvis utroque modo
debet praeesse, tamen magis factis, etc. »  Recte omnino
Sapiens: Longum iter est per praecepta, breve
et efficax per exempla; et S. Gregorius <cit>
            <quote/>
            <bibl>Lib. II Pastor.,
cap. 3</bibl>
          </cit>:  « Sit rector ratione praecipuus, et viam
vitae subditis vivendo denuntiet, et grex, qui pastoris
vocem moresque sequitur, per exempla melius quam
per verba gradiatur; »  et alibi <bibl>Lib. I Reg., cap. 24</bibl>:
 « Qui loci necessitate exigitur summa dicere, hac
eadem necessitate exigitur summa monstrare; illa
<pb n="0270C"/>
namque vox libentius auditorum cor penetrat, quam
dicentis vita commendat; quia quod loquendo praecipit,
ostendendo adjuvat, ut fiat; hinc enim per prophetam
dicitur: Super montem excelsum ascende tu
qui evangelizas <emph>70</emph> Sion. »  Et S. Basilius agens de
monasterii praeposito <bibl>Reg. fus. c. 43</bibl>:  « Animi humilitatem
ita debet ex charitate Christi custodire, ut
etiamsi ipse taceat, operum exemplum quovis sermone
potentius ad doctrinam fratrum sit expositum. » 
Talem se exhibuit Christus Dominus, de quo legimus
quia coepit facere et docere; talem se exhibuit et
Apostolus, qui dicebat: Imitatores mei estote; tales
requirebat praelatos, cum ad Timotheum scribebat: <hi>In omnibus teipsum praebe exemplum bonorum operum
in doctrina, in integritate, in gravitate.</hi> </p>
<p> <hi>Ut capacibus discipulis.</hi> ] Id est  « memoriosis, accommodatis,
intelligibilibus, qui ea quae a magistris
audiunt, velociter capiunt, et memoriter retinent, et
operibus complent, »  inquit Smaragdus.</p>
<p> <hi>Mandata Domini verbis proponat.</hi> ] Talibus enim,
<pb n="0270D"/>
qui suapte ad Deum feruntur, verba sufficiunt.</p>
<p> <hi>Duris vero corde.</hi> ] Id est  « contumacibus, rigidis,
et incorrigibilibus, »  ut exponit iterum Smaragdus.</p>
<p> <hi>Et simplicioribus.</hi> ] Id est  « illitteratis, et pene nullam
in Scripturis divinis vel memoriam, vel intelligentiam
habentibus, »  uti prosequitur idem Smaragdus.</p>
<p> <hi>Factis suis divina praecepta demonstret.</hi> ] Praecepta
hic documenta seu consilia intelligit,  « quia non semper
praeceptum hic, vel in Evangelio positum vim
habet necessitatis, »  inquit Boherius. Duris ergo
corde non sola verba sufficiunt, sed operibus insuper
sunt cogendi, juxta illud Petri Damiani <bibl>Opusc. 15</bibl>:
 « Ad perfectionis culmen praecepta quidem movent,
sed exempla compellunt. » </p>
<p> <hi>Omnia vero quae discipulis docuerit esse contraria in
suis factis indicet non agenda.</hi> ] Malo namque exemplo
perversos negligentesque in malo confirmaret, et bonos
<pb n="0271A"/>
facili negotio perverteret; imo utrosque, ut verius
loquar, vere occideret:  « Sanae et crassae oves
perpaucae sunt, inquit S. Augustinus <cit>
            <quote/>
            <bibl>Lib. de Pastor.,
c. 4</bibl>
          </cit>, id est solidae in cibo veritatis utentes pascuis
bene de munere Dei; sed mali illi pastores non parcunt
talibus: parum est quod illas languentes, et infirmas,
et errantes, et perditas non curant; etiam
istas fortes et pingues necant, quantum in ipsis est;
et illi vivunt de misericordia Dei, tamen quantum ad
malos pastores attinet, occidunt. Quomodo, inquis,
occidunt? Male vivendo, malum exemplum praebendo . . . .
Attendendo enim ovis etiam fortis plerumque
praeposito suo male viventi, si declinet oculos suos a
regulis Domini, et intendit in hominem, incipit dicere
in corde suo: Si praepositus meus sic vivit, ego
quis sum, qui non faciam quod ille facit? etc. »  Quae
fuse prosequitur S. doctor ostendens malum pastorem
etiamsi ovem ab incoepto bono opere non avertat,
tamen vere censendum esse homicidam.</p>
<p> <hi>Ne aliis praedicans ipse reprobus inveniatur.</hi> ] Quae
<pb n="0271B"/>
verba duplicem sortiri possunt expositionem: 1º Ne
forte reprobus inveniatur, id est reprehensibilis, alienus
a Deo, ab ejus proinde gloria <emph>71</emph> aeternaque felicitate
excludendus; 2º ne forte reprobus inveniatur,
id est ne forte ejus doctrina a discipulis reprobetur;
nam, ut dicit S. Augustinus <cit>
            <quote/>
            <bibl>Libro IV de Doctr. Christ.,
cap. 27</bibl>
          </cit>,  « abundant qui malae suae vitae defensionem
ex ipsis suis praepositis et doctoribus quaerunt,
respondentes corde suo, aut etiam si ad hoc erumpant
ore suo, atque dicentes: Quod mihi praecipis cur
ipse non facis? Ita fit ut eum non obedienter audiant,
qui se ipse non audit, et Dei verbum, quod eis praedicatur,
simul cum ipso praedicatore contemnunt. » 
Hinc S. Hieronymus ad Nepotianum scribens:  « Non
confundant, inquit, opera sermonem tuum, ne cum
in ecclesia loqueris, tacitus quisque respondeat: Cur
haec quae dicis ipse non facis? »  Concinit Cassianus
in libro de Spiritu irae <bibl>Lib. VIII Instit., cap. 5</bibl>, ubi
sic loquitur. « Oportet illum qui alterius vulneri
<pb n="0271C"/>
mederi cupit, omni languoris morbo alienum sanumque
subsistere, ne illud evangelicum dicatur ei: <hi>Medice, prius cura teipsum,</hi> 
 ac videns festucam in
oculo fratris sui, trabem in oculo suo non videat. » 
Et S. Caesarius in Regula ad sanctimoniales <bibl>Cap. 7</bibl> 
 « Abstinentiam, quam lingua praedicat, proximae
fauces, vel vicinus stomachus sentiat, ne forsitan
subditae audientes tacitis cogitationibus dicant: O
quam pulchre abstinentiam praedicat plenus venter! » 
Denique S. Bernardus ad Balduinum abbatem scribens <bibl>Epist. 201</bibl>,
postquam illum hortatus est ut
quod aliis onus portandum imponit, prior ipse portet,
rationem reddens ait:  « Alioquin subsannabit te
sapiens, ut pote pigrum illum cui labor sit manum
porrigere ad os: arguet te et Apostolus dicens: Tu
qui alios doces teipsum non doces; sed et notaberis
vitio Pharisaeorum, qui alligant onera gravia et importabilia,
et imponunt ea in humeros hominum,
digito autem suo nolunt ea movere. Sermo quidem
vivus et efficax exemplum est operis, facile faciens
<pb n="0271D"/>
suadibile, quod dicitur, dum monstrat factibile quod
suadetur. »  His omnibus accedit quod scribit Petrus
Damiani <bibl>Opusc. 15, cap. 27</bibl>:  « Optime vigilias praedicat,
qui post longum psalmodiae decursum signum
excitandis fratribus pulsat; eloquentissime dum tacemus
silentium commendamus; fructuose de extremitate
vestium disputat, qui se pannorum conscissione
deformat; indumentorum vero juxta divitem nitore
conspicuus frustra cum Joanne pilos praedicat camelorum;
ultor injuriae patientiam non suadet; qui
cumulandis pecuniarum quaestibus inardescit, ignem
avaritiae in alieno pectore non exstinguit; qui crebra
vagatione raptatur, de remorandi censura frivolus
disputator habetur; qui autem cellulam perpetuus
incolit, ad stabilitatis praeconium de toto corpore
linguam facit, et cum os taceat, muta membra melius,
quia et simplicius, clamant. » </p>
<p>Hac potissimum ratione quotquot scripsere vitae
<pb n="0272A"/>
coenobiticae leges, omnia irreprehensibilem
abbatem, qui imponendam aliis regulam primus
adimpleret, voluerunt. Hac ratione Orientalis Regula
ita orditur <bibl>Reg. Orient. cap. 1</bibl>:  « Ut neque seniores
in regendis fratribus inaniter laborent, neque disciplina
juniorum vacillet, quae abbatis conversatione
stabilia firma sit, oportet abbatem irreprehensibilem
esse, severum, patientem, <emph>72</emph> jejunum, pium, humilem,
ut doctoris et Patris locum impleat, seipsum
praebens formam bonorum operum. »  Hac ratione S.
Fructuosus Bracarensis episcopus inter alias abbatis
dotes:  « Tanta, inquit <bibl>Cap. 20</bibl>, debet sermonis et
vitae consonantia esse, ut id quod docet verbis, confirmet
operibus sedulis, et bis acuto praecedens gladio,
quidquid alios informat verbo, ipse gerat studio,
ut nec sermonem operatio destruat, nec econtra
operationem bonam sermo inconveniens frangat. » <hi>Vide</hi> 
 S. Caesarii epistolam ad Oratoriam Abbatissam.</p>
<p>Si vero priori sensu ista S. Benedicti verba: <hi>ne
forte aliis praedicans ipse reprobus inveniatur,</hi> summantur,
<pb n="0272B"/>
quasi diceret: ne forte alios sua praedicatione
conversos ad aeternam felicitatem perducens, ipse ab
ea rejiciatur, alludere videtur ad illud Christi Domini: <hi>Qui solverit unum de mandatis istis minimis et
docuerit sic homines, minimus vocabitur in regnum
coelorum,</hi> 
 id est nullus, juxta SS. Patrum expositionem.</p>
<p> <hi>Nequando dicat illi Deus peccanti.</hi> ] Id est dicenti et
non facienti, ut loquuntur commentatores; scienti
enim bonum, et non facienti peccatum est illi.</p>
<p> <hi>Quare tu enarras justitias meas?</hi> ] Id est virtutem,
viamque vitae ostendis, et praedicas.</p>
<p> <hi>Et assumis testamentum meum per os tuum.</hi> ] Testamentum
Dei sunt verba sacrae Scripturae, quae in
Vetus et Novum Testamentum dividitur, quae ideo
testamentum dicitur, quia testis est mentis seu voluntatis
divinae.</p>
<p> <hi>Tu vero odisti disciplinam.</hi> ] Id est regularem observantiam;
quia, ut dicit Smaragdus,  « Praelatus sanctam
<pb n="0272C"/>
disciplinam odit, quando secundum regularia
praecepta vivere contemnit. »  Vel odisti disciplinam,
id est Christi doctrinam, quemadmodum exponit
Boherius, cui concinit Hildemarus:  « Disciplina est
omnium mandatorum Dei custodia. »  Vel disciplinam,
id est correctionem, quae a Deo infligitur, juxta
Trithemium hunc Regulae locum ita exponentem:
 « Que suos subditos propter eorum excessus corrigit,
et tamen vult ut patientes sint; sed quam cito
ipsum a Deo propter sua peccata corripi contigerit,
non solum non patiens non est, sed etiam contra
Deum murmurat; hic talis absque dubio disciplinam
odit, et sermones Christi projicit post se, quia non
vult videre vitam suam quasi malam, sed se reputat
justum. »  Addit Trithemius:  « Secundo disciplinam
odit praelatus, quando a subditis dedignatur avisari. » </p>
<p> <hi>Et projecisti sermones meos post te.</hi> ]  « Post se sermones
Domini projicit praelatus quando quae de divinis
Scripturis subditis praedicat, implere ipse dissimulat, » 
infit Smaragdus. Vel etiam: Projecisti
<pb n="0272D"/>
sermones meos post te, idem est ac odisti disciplinam,
ut modo exponebat Trithemius:  « quod enim
diligimus, inquit Bernardus Cassinensis, ante oculos
mentis frequenter habemus, juxta illud: Ubi amor,
ibi oculus; quod vero odimus, libenter a nobis projicimus. » </p>
<p> <hi>Et qui in fratris tui oculo festucam videbas, in</hi> <emph>73</emph> <hi>tuo
trabem non vidisti.</hi> ] Id est, qui minima in fratre videbas,
et increpabas peccata, in te crimina non solum
non puniebas, sed nec ab aliis videri patiebaris,
cum potius in alios benignus, in te rigidus esse
debuisses. Audi salutare S. Joannis Chrysostomi
monitum <bibl>Homil. 43 in Matth.</bibl>:  « Circa vitam tuam
esto austerus, circa alios benignus; audiant te homines
parva mandantem, et magna facientem. » </p>
<p> <hi>Non ab eo persona in monasterio discernatur.</hi> ] Scilicet
 « an sit antiquus vel juvenis, servus et liber, » 
inquit in commentario Boherius; sive, ut habet in
<pb n="0273A"/>
secundo,  « an sit parvus et magnus, senex vel juvenis,
vicinus vel advena, clericus vel laicus; »  Christi
enim vices in monasterio agere creditur, apud quem
non est personarum acceptio, sed in omni gente in
iis qui timent illum, acceptum est illi. Hinc S. Jacobus
apostolus in Epistola <bibl>Cap. II</bibl> ait:  « Fratres,
nolite in personarum acceptione habere fidem Domini
nostri Jesu Christi gloriae; etenim si introierit in
conventum vestrum vir aureum annulum habens in
veste candida, introierit autem pauper in sordido habitu;
et intendatis in eum qui indutus est veste praeclara,
et dixeritis ei: Tu sede hic bene; pauperi
autem dicatis: Tu sta illic, aut sede sub scabello
pedum meorum; nonne judicatis apud vosmetipsos,
et facti estis judices cogitationum noxiarum? »  Quod
quantum sit malum, indicat S. Ambrosius super
Malachiam scribens in haec verba:  « Inter omnia peccata
sacerdotum maximum est, quod non causas, sed
personas considerant, et despecto justo paupere,
injustos divites honorant. »  Ex quibus liquet quam
<pb n="0273B"/>
merito jure S.  P. Benedictus vetuerit, ne personas
in monasterio abbas discernat aut accipiat.</p>
<p>Acceptio autem personae, secundum Hugonem a
S. Victore,  « est quaedam fatua reverentia exhibita
alicui sine causa debita, sed propter timorem vel
utilitatem. »  Quam definitionem ex S. Thoma <cit>
            <quote/>
            <bibl>2-2,
q. 63, a. 1, in corpore</bibl>
          </cit> ita explicare possumus:  « Personarum
acceptio opponitur justitiae distributivae;
consistit enim aequalitas justitiae distributivae in hoc
quod diversis personis diversa tribuuntur secundum
proportiones ad dignitates personarum. Si ergo aliquis
consideret illam proprietatem personae propter
quam id quod ei confertur est ei debitum, non est
acceptio personae, sed causae; unde Glossa super
illud ad Ephesios VI: <hi>Personarum acceptio non est
apud Deum,</hi> dicit quod Deus judex justus causas discernit,
non personas; puta si aliquis promoveat aliquem
ad magisterium propter sufficientiam scientiae,
hic attenditur causa debita, non persona; si autem
<pb n="0273C"/>
aliquis consideret in eo cui aliquid confert, non id
propter quod id quod ei datur, esset ei proportionatum,
vel debitum, sed solum hoc quod est iste homo,
puta Petrus vel Martinus, hic est acceptio personae;
quia non attribuitur ei aliquid propter aliquam causam
quae faciat eum dignum, sed simpliciter attribuitur
personae: ad personam autem refertur quaecunque
conditio non faciens ad causam propter quam
sit dignus hoc loco; puta si aliquis promoveat aliquem
ad praelationem vel magisterium, quia est dives,
vel quia <emph>74</emph> est consanguineus, est acceptio
personae, etc. »  Porro locum potissimum habet in
tribus personarum acceptio: in affectu, puta cum plus
caeteris quis amatur, quia pulcher est, aut hilaris,
non quia sanctus; quod prohibet S. Benedictus cum
dicit: <hi>Non unus plus ametur quam alius.</hi> In honoribus
tam spiritalibus quam temporalibus exhibendis,
ut in 2 et 3 articulo ejusdem quaestionis probat S.
Thomas, quod excludit S. Benedictus cum decernit,
ut <hi>non praeponatur ingenuus ex servitio convertenti,</hi> in
<pb n="0273D"/>
judiciis, ut videre est in 4 art. praefatae quaestionis,
cui refragatur sanctus Pater, statuens ut <hi>una praebeatur
omnibus secundum merita disciplina.</hi> Sed haec
paulo fusius exponenda sunt.</p>
<p> <hi>Non unus plus ametur quam alius.</hi> ] Haec sententia,
sicuti etiam sequentes, ut notant commentatores,
praecedentem explicant; quod enim prius quasi generatim
dixerat: <hi>Non ab eo persona in monasterio
discernatur,</hi> jam quasi explicando singulariter exponit
dicens: <hi>Non unus plus ametur quam alius,</hi> omnem
omnino extrudens a monasteriis amicitiam peculiarem,
quae, ut loquitur S. Theresia <cit>
            <quote/>
            <bibl>Lib. de Via
perf., c. 4</bibl>
          </cit>, tanquam <hi>pestis in praelatis</hi> merito reprobatur;
haec est enim fons et origo infinitorum prope
malorum; invidentiae janua, rixarum inter fratres
fomes, dum alii se alteri saepe saepius indigno ab
abbate postponi non ferentes, pactum secum invicem
ineunt, rixas dissensionesque adversus abbatem
<pb n="0274A"/>
ejusque familiares disseminant: alii de abbatis amicitia
sibi ipsis plus aequo fidentes, fratres contemnunt;
quod quantum sit malum nemo non videt, ut
merito S. Ferreolus praescripserit <bibl>Reg. c. 37</bibl>, ut
nullus abbati ita familiaris existat, ut caeteris plus
aliquid praesumat. Ratio autem potissima haec est,
quod cum abbas omnes aequaliter amare teneatur,
et ejus amor sit finitus, quidquid amoris plus uni
tribuit, alteri sine dubio detrahit; habet enim hic
locum celebris illa S. Bernardi sententia <cit>
            <quote/>
            <bibl>Serm. 13
in Cant.</bibl>
          </cit>: <hi>Solet amorem amor expungere.</hi> </p>
<p>Porro quod in abbate vetat hic S. Pater, hoc multo
magis in omnibus monachis prohibitum esse censendum
est, idque satis indicat cum Regulae cap. 69
cavet ne quis alium in monasterio monachum defendere
praesumat, quod amicitiae peculiaris proprium
est, <hi>quia exinde,</hi> inquit, <hi>gravissima occasio scandalorum
oriri potest.</hi> Et certe nihil antiquius fuit omnibus
asceticae vitae magistris, quam hujusmodi amicitias
praescindere: quorum monitis ut obsequamur, haud
<pb n="0274B"/>
erit abs re si aliqua hic eorum dicta hanc in rem
exprimamus.</p>
<p>Inter alios S. Basilius monachos instituens sic loquitur <bibl>Serm. 1 de Instit. monach.</bibl>:
 « In communi
vero contubernio amicitias partiales et sodalitates
non patitur charitatis lex; necesse enim omnino est
divisas affectiones communem concordiam in multis
incommodare; quamobrem aequaliter se diligere inter
se omnes debent, idemque adversus universum
fratrum coelum charitatis modus tenendus est. Si
vero quis inventus fuerit majori propensione monachum
fratrem, vel propinquum, vel alium quemvis
quavis de causa diligere, hunc castigare oportebit. » 
Et alibi <bibl>Serm. 2 de Instit. monach.</bibl>:  « Omnes aequali
dilectionis mensura se debent diligere; injus itia quippe <emph>75</emph> 
 est in conventu privatas actiones et sodalitates
reperiri; qui enim unum prae aliis diligit, de se indicat
quod perfectam non habeat erga alios charitatem . . .
Ex amicitia singulari et sodalitate suspiciones
<pb n="0274C"/>
et invidiae oriuntur; ubique enim aequalitatis de raudatio,
initium et occasio odii et invidiae iis est qui ea
defraudantur. Propterea praeceptum a Domino accipimus
imitari bonitatem ejus qui similiter solem
facit oriri super justos et injustos; quemadmodum
Deus aequaliter lumen omnibus communicat, sic Dei
imitatores aequalem et communem omnibus dilectionis
radium praebent. »  Basilio subscribit S. Dorotheus <bibl>Doctr. 21</bibl>:
 « Bonum est, inquit, monacho proficere
cupienti non admodum affici erga coaetaneum suum;
solet enim hujusmodi consuetudo, et longa amicorum
atque coaetaneorum familiaritas fletum et fervens
animi propositum plerumque exstinguere. »  Et S.
Caesarius in exhortatione ad Caesariam sororem suam:
 « Attende, o anima sancta, et diligenter intellige
quanta mala de inordinata societate nascantur: familiaritas
enim cujuslibet, si frequens esse coeperit,
non nisi corruptionem seminat, vitia pullulat, cupidinem
concupiscit, ignominiam parit, rabiem concitat,
porrigit furiam, lasciviam pascit, petulantiam
<pb n="0274D"/>
nutrit, casus exaltat, ruinas aedificat, ripas erigit,
praecipitia aperit, periculis navigat, naufragiis velificat,
perditioni gaudet, interitum fovet, confusionem
meretur, etc.: »  quae fuse prosequitur. His addo
Petrum Blesensem <bibl>Lib. de Amicit., c. 4</bibl>:  « Amicitia
sequens vagae affectionis impetum ad illicita indiscrete
raptatur, nec modum tenens, nec serviens
honestati, sed spiritu vertiginis ducitur. »  <hi>Vide</hi> Cassiani
collat. 16, cap. 28; S. Laurentii Justiniani lib.
de Discipl., etc., cap. 22; S. Theresiae librum de Via
perfect. cap. 4; Julii Nigroni tractatum 13.</p>
<p> <hi>Nisi quem in operibus bonis aut in obedientia invenerit
meliorem.</hi> ] Obedientiam hic S. Benedictus ab
operibus bonis disjungit. 1º Quia obedientiam non
semper sequitur actus bonus, ut quando aliquid
praecipitur impossibile, monachus obediens aggreditur
illud, sed non perficit; unde nec bonum aliquod
opus inde sequitur. 2º Quia obedientia exerceri
<pb n="0275A"/>
potest non solum exsequendo mandatum, sed etiam
abstinendo ab eo quod prohibitum est. 3º Quia licet
omnis obedientia esset actus bonus, non tamen inde
sequeretur omnem actum bonum esse obedientiam,
sicuti sunt actus omnes quos electione propria efficimus
absque ullo majorum imperio, ut lacrymae,
compunctio, oratio, etc. his similia.</p>
<p>Ergo licet omnes aequaliter ab abbate sint diligendi,
meliores tamen in obedientia et in bonis
actibus plus caeteris amari S. Pater permittit. Ita
S. Wandregesilus S. Ausbertum monachum suum
 « coepit carius diligere, sicut monastica docet norma,
nitore religionis pollentem omnimodis diligendum, » 
inquit Aigradus <cit>
            <quote/>
            <bibl>In Vita S. Ausberti n. 10, saec. II
Bened.</bibl>
          </cit>; eoque respexisse videtur S. Petrus Venerabilis
scribens ad Innocentium papam <cit>
            <quote/>
            <bibl>Lib. II, epist.
3</bibl>
          </cit>:  « Omnes quidem praecepto dominico sunt diligendi,
sed juxta quod vita et actus exigit, in amoris
dilectione alii aliis sunt praeferendi. »  Et certe, <emph>76</emph> 
ut optime hunc ad locum Smaragdus disserit,  « Juste
<pb n="0275B"/>
ille ab homine diligetur homo, qui bonis operibus et
sancta obedientia honoratur a Deo: necesse est, inquam,
ut amore tali diligatur homo, qui ab immortali
diligitur Deo. »  Boherius tamen sic hunc locum
intelligit, quasi solos actus bonos, non fratres illos
exercentes S. Benedictus plus amari permitteret.
 « Excipit autem, inquit, quoad aetus, non quoad
personas; quia licet meliores actus magis sint diligendi,
tamen omnem proximum puto aequaliter
ut proximum diligendum; ad hoc videlicet, ad
quod diligit quis seipsum: sic econtra dici consuevit
quod odio habentur peccata, non homines. » 
Verum cum actus bonus aliud nihil sit quam homo
illum exercens, nec aliquid ab eo distinctum videatur,
non potest actus diligi quin diligatur homo. Et
sane si causa motiva dilectionis sit bonitas, ubi plus
bonitatis, ibi et dilectionis amplius aliquid reperiri
oportet. Diligendus quidem est peccator secundum
id quod in eo bonum existit, puta quia creatura Dei
est, ad imaginem ejus factus, ejus sanguine pretioso
<pb n="0275C"/>
redemptus, gratiae et beatitudinis capax; at plus
videtur justus diligendus, qui praeter ea, multa
etiam operatur bona, gratia Dei ornatus, et ab eo
singulariter dilectus. In exhibitione tamen honoris
ac gratiae abbas sic se gerere debet, ut non tam personam
quam virtutem respexisse videatur, ut omnem
auferat a negligentibus invidentiae occasionem.</p>
<p> <hi>Non praeponatur.</hi> ] Id est altiori non constituatur,
quam quo ingressus est loco, aut digniori praeficiatur
officio vel ministerio, sive, ut dicit Smaragdus, non
praeponatur <hi>in ordine vel in ministerio.</hi> </p>
<p> <hi>Ingenuus.</hi> ] Nimirum ille qui liber fuit ab initio,
inquit Richardus de S. Angelo, sive nobilis.</p>
<p> <hi>Ex servitio.</hi> ] Id est  « ex servili conditione nato, et
ex servitute ad religionem veniente, »  ut ait Boherius.
Quemadmodum enim supra citatus notat hic Richardus,
 « Nobilitas amittitur propter monachatum; »  id
quod ex hoc loco colligit Boherius haec addens:  « Ex
isto paragrapho colligitur quod propter ingressum
<pb n="0275D"/>
religionis servitus et mundana nobilitas evanescunt,
quia in sede, in amore vel officio nulli defertur nisi
secundum merita vitae. »  Et revera vera et sincera
libertas non tam in generis nobilitate quam in vitiorum
exstirpatione consistit. Bene enim Cassianus <bibl>Lib. V, c. 13</bibl>:
 « Oportet nos quoque primum libertatem
nostram carnis subjectione monstrare. »  Hinc
Diogenes dicere solitus erat: Inter servos et dominos
malos praeter vocabula nihil interesse, nisi quod mancipia
servirent dominis, et domini cupiditatibus.</p>
<p> <hi>Convertenti.</hi> ] Id est ad conversionem venienti;
quasi diceret: Si servus et ignobilis hora prima ad
conversionem veniens monasterium ingressus fuerit,
huic nobilis et ingenuus hora secunda accedens non
praeferatur.</p>
<p> <hi>Nisi alia rationabilis causa existat.</hi> ] Rationabilis
isthaec causa ex duplici capite repeti potest: 1º ex
vitae merito, 2º ex naturali aliqua industria, vel peritia
<pb n="0276A"/>
in aliqua arte, vel officio, qua <emph>77</emph> quis prae alio
pollet: nam, verbi gratia, si junior aliquis frater secundum
saeculum ignobilis in cantu peritus existat,
ad cantandum in ecclesia seniori et ingenuo minus
in cantu perito praeferri debet; vel, ut Hildemari
utar exemplo, si in monasterio a Graecis monachis
inhabitato inexistat omnium junior Latinam linguam
apprime callens, et hospes Latinus adveniat, hic cum
hospite, licet omnium novissimus, loqui debet. In
officiis autem ac ministeriis exterioribus requiritur
aptitudo et peritia ad hujusmodi munia exsequenda;
in spiritalibus insuper vitae meritum.</p>
<p> <hi>Sin alias propria teneant loca.</hi> ] Nam, ut pie ac vere
dicit devotus Girardus Belga monachus,  « Idolum in
templo Dei, qui alio titulo in monasterio honoratur,
quam quo quisque alter ab altero coli praecipitur,
aut pro vitae sanctitate prae aliis digne suscipitur. » </p>
<p> <hi>Quod si ita justitia dictante abbati visum fuerit.</hi> ]
Justitia hic, ut observat Hildemarus, pro speciali
virtute, quae unicuique reddit quod suum est accipitur;
<pb n="0276B"/>
vel, ut dicit Boherius, dictante justitia, id est
ratione, sive etiam Deo, qui est vera justitia.</p>
<p> <hi>Et de cujuslibet ordine id faciat.</hi> ] Notat hic Hildemarus
varios esse in monasterio ordines: 1º eorum
qui laici ad conversionem veniunt; 2º clericorum et
sacerdotum; 3º monachorum peregrinorum. Et de
quolibet eorum ordine alios aliis praeferre potest,
nam clerici etiam presbyteris et monachis peregrinis
praeponi possunt.</p>
<p> <hi>Sin alias propria teneant loca.</hi> ] Prout nimirum
convertuntur.</p>
<p> <hi>Quia sive servus sive liber, omnes in Christo unum
sumus.</hi> ] Alludit hic S. Benedictus ad illa Apostoli
verba: <hi>Quicunque in Christo baptizati estis, Christum
induistis: non est Judaeus neque Graecus; non est servus
neque liber; non est masculus neque femina, sed omnes
vos unum estis in Christo Jesu.</hi> Omnes ergo in Christo
unum sumus, hoc est unum corpus, ut exponunt
Hildemarus et Smaragdus; quod iste confirmat ex
<pb n="0276C"/>
illis Apostoli verbis <bibl>I Cor. XII</bibl>: <hi>In uno Spiritu
omnes nos, et in uno corpore baptizati sumus, sive
Judaei, sive gentiles, sive servi, sive liberi,</hi> etc. Cujus
quidem corporis caput est ipse Christus, sub quo nos
invicem membra. Vel in Christo unum sumus, conditione
videlicet, creatione, redemptione, vocatione,
ac coelestis gloriae promissione. Praeclare S. Caesarius <bibl>Serm. 116 in append. Serm. S. Aug.</bibl>:
 « Et nos,
et omnis populis unius Domini servi sumus, uno
pretio redempti, pari conditione in hunc mundum
intravimus, simili quoque exitu migraturi sumus, et si
bene agimus, ad unam beatitudinem pariter veniemus. » </p>
<p> <hi>Solummodo in hac parte apud ipsum discernimur.</hi> ]
Ad gratiam vel gloriam consequendam.</p>
<p> <hi>Si meliores ab aliis in operibus bonis et humiles inveniamur.</hi> ]
Juxta illud S. Augustini <cit>
            <quote/>
            <bibl>Serm. 117 in append.
Serm.</bibl>
          </cit> seu cujusvis alterius:  « Non est apud
Deum nisi meritorum discretio . . . . Apud Deum anima
uniuscujusque <emph>78</emph> non est discernenda nobilitate,
sed opere; nec genere, sed actione. »  Et S. Gregorii
<pb n="0276D"/> <hi>Lib. I Reg. cap. 72)</hi>:
 « Apud Deum non gradus elegantior,
sed vitae melioris actio comprobatur. » 
Unde et Aristoteles dicebat <bibl>I Polit.</bibl>:  « virtus et
malitia determinant servos et liberos, nobiles et
ignobiles. »  Porro S. Benedictus bonis operibus
humilitatem adjungit; quia, ut apprime scribit
S. Gregorius,  « qui sine humilitate virtutes congregat,
quasi in ventum pulverem portat; »  et Smaragdus:
 « In his duabus rebus semper electi a reprobis
discernuntur, id est in vera cordis humilitate
et boni operis actione. » </p>
<p>Quaerunt hic cur S. Benedictus supra dixerit:
Non unus plus ametur quam alius, nisi quem in
obedientia et operibus bonis invenerit meliorem;
hic vero nos solum a Deo discerni, si meliores aliis
in operibus bonis, et humiles inveniamur; ubi pro
obedientia supposuit humilitatem. Respondetur ab
humilitate non distingui obedientiam, quae primum
<pb n="0277A"/>
ejus gradum constituit ex Regulae cap. 5; aut si distinguantur,
ita plane connexas, ut neutra alterius
pati possit absentiam.</p>
<p> <hi>Ergo aequalis sit ab eo omnibus charitas.</hi> ] Simile est
illud S. Orsiesii S. Pachomii discipuli in exhortatione
ad monachos:  « Cunctis exhibeas aequalitatem, ne
forte quem tu diligis, Deus oderit; et quem odisti,
Deus diligat. »  Unam hic movent difficultatem, ex
eo quod qui superius bonos aliis plus diligi permisit,
aequalem hic omnibus esse charitatem velit. At difficultatis
nodum solvere haud difficile est, duplicem
cum Hildemaro, Bernardo Cassinensi, et Boherio
charitatem distinguendo, unam cordis, alteram cordis
simul et operis. Charitatem cordis erga omnes
aequaliter habere abbatem oportet, quia omnium
salutem optare, et quantum in ipso est procurare
debet; at vero charitatem cordis simul et operis
omnibus aequaliter impendere non tenetur; nam, ut
dicit Boherius:  « Charitas operis aliter tractat bonum,
et aliter secundum merita tractat malum;
<pb n="0277B"/>
aliter firmum, aliter debilem; aliter abundantem,
aliter indigentem. »  Aliam ad hanc difficultatem
solutionem adhibet Hildemarus, ut nimirum omnibus
aequalis sit charitas, omnibus, inquam, aequaliter
bonis. Cui concinit Nicolaus de Fractura hunc locum
ita exponens:  « Hic vult dicere, si omnes aequales
fuerint in sancta conversatione, omnibus aequalem
exhibeat charitatem; sin autem, prout unicuique
opus erit. » </p>
<p> <hi>Una praebeatur omnibus secundum merita disciplina.</hi> ]
Id est correctio sive punitio, ubi nimirum eadem est
culpa, juxta illud S. Hieronymi:  « Nullius accipias
personam, non divitias, non potentias; quantumcunque
sit potens, vel nobilis, si peccaverit, corripe
eum, et comedisti azyma sinceritatis in amaritudine. » 
Plane usque adeo exosa fuit priscis Patribus
in correptionibus et judiciis ferendis personarum
acceptio, ut negligentem hac in re praepositum, et judicantem
non secundum rei veritatem, sed secundum
<pb n="0277C"/>
personas, de solio deponi praecipiat S. Pachomius <bibl>Regul. art. 94</bibl>,
donec corrigatur.</p>
<p> <emph>79</emph> <hi>In doctrina namque sua.</hi> ] Doctrina hic pro correptione
sumitur.</p>
<p> <hi>Apostolicam illam debet semper formam servare, in
qua dicit: Argue, obsecra, increpa.</hi> ] Quae verba sic explicat
citatus a Smaragdo S. Hieronymus: Argue
peccantes, contestare ne peccent, increpa resistentes;
et S. Prosper: Argue coaequales, obsecra seniores,
increpa juniores; Richardus de S. Angelo: Argue
admonendo, obsecra comminando, increpa ad
poenam procedendo. At omnium optimam, ut existimat
Smaragdus, apostolicae sententiae expositionem
tradit S. Benedictus, cum subdit:</p>
<p> <hi>Id est miscens temporibus tempora, terroribus blandimenta.</hi> ]
 « Ac si diceret, inquit Smaragdus, temporibus
argutionis misce tempora obsecrationis; » 
quamvis aliter hunc locum explicent Hildemarus et
Bernardus Cassinensis: Abbas nimirum miscet temporibus
tempora, cum propter furorem aut aliam alicujus
<pb n="0277D"/>
fratris passionem, aliud in tempus differt increpationem,
quam ille iratus aut perturbatus ferre
non posset, et tunc non modo non prodesse, sed
etiam obesse plurimum posset. Egregie enim citatus
ab Hildemaro S. Gregorius:  « Perturbati, inquit,
quid audiant ignorant; sed ad se reducti tanto libentius
exhortationis verba recipiunt, quanto se tranquillius
toleratos erubescunt; menti autem furore
ebriae omne rectum, quod dicitur, perversum videtur:
unde et Nabal ebrio culpam suam Abigail laudabiliter
tacuit, quam digesto laudabiliter dixit. »  Quapropter
si quando tacere et parcere videntur superiores,
non semper negligentiae, sed aliquando prudentiae
eorum silentium ascribendum est, juxta illud
S. Odonis abbatis Cluniacensis <bibl>Lib. III Collat., n. 44</bibl>:
 « Sane qui propterea non objurgat, quia vel aptius
tempus exspectat, vel metuit ne increpati deteriores
fiant, et invalidos pejus noceant, hoc non est negligentia,
<pb n="0278A"/>
vel cupiditatis occasio, sed consilium charitatis:
nam, ut in XX Moralium libro dicitur. Sancti
viri cum vident quosdam sua verba despicere, dum
eos intelligunt divinitus deseri, gementes conticescunt;
unde est illud: <hi>Quomodo cantabimus canticum
Domini in terra aliena?</hi> scriptum est: <hi>Noli arguere
derisorem, ne oderit te.</hi> Tacent ergo sancti viri, non
ut eorum odium timeatur, sed ne illi odiendo pejores
fiant. »  His concinit S. Bernardus, seu quilibet auctor
tractatus de Passione Domini, cap. 19, ubi sic loquitur:
 « Sunt quandoque malorum vitia arguendo,
quandoque tacite sufferenda, secundum quod uniuscujusque,
qui talis est, videris expedire; quia non
omnes aegroti uno genere medicinae curantur. »  Verum
si sic miscere debent praelati temporibus tempora,
ut correctionem in illud tempus differant quo
fructuose eam sustinere possint subditi; non minus
tenentur et ipsi ea exspectare tempora quibus eam
utiliter queant inferre, ut nunquam perturbato adhuc
animo peccantes puniant, ne forte plus vindictae quam
<pb n="0278B"/>
rationi et justitiae tribuere videantur:  « Sane quia
mox ut infertur injuria [egregium B. Petri Damiani
monitum <bibl>Opusc. 18, dissertat. 3, cap. 4</bibl> ], perturbatur
animus, vix rectum <emph>80</emph> illico valet promulgare
judicium: sicut enim intuentis visum aqua dum quiescit
admittit, si turbatur obtundit; sic humanus animus
in ipso perturbationis articulo inoffensam recti
judicii regulam et lineam non attendit, unde necesse
est ut in posterum sententia differatur, quatenus
aequata justitiae lance, judicium quod perturbata nequiverat,
mens quieta suspendat. »  Et recte quidem;
nam, ut ait S. Basilius <bibl>Reg. fus. c. 50</bibl>,  « qui animo
commoto et iracundo fratrem arguit, non illum peccato
liberat, sed seipsum delictis involvit. » </p>
<p>Aliam etiam hujus loci expositionem tradit Boherius:
miscens temporibus tempora, id est habens
rationem temporum, quibus committuntur culpae:
aliter enim abbas corrigere debet aestatis tempore,
aliter Quadragesimae: nam negligentiae quadragesimales
<pb n="0278C"/>
durius emendari debent.</p>
<p> <hi>Terroribus blandimenta.</hi> ] Recte B. Petrus Damiani <bibl>Opusc. 51, cap. 14</bibl>:
 « Si pectus tuum arca Dei est,
sicut profecto dignum est, non in eo sola sit virga,
quae feriat; sed et manna, quod in fraternae mentis
palato dulcescat; non in eo sit zelus amaritudinis, qui
deterreat; sed zelus potius charitatis, qui salubriter
corrigat, sicque correptionis aculens vulnus delinquentium
pungat, ut et mansuetudinis oleum leniori
quoque fomento dulcescat. »  Et certe eodem prorsus
modo exhibere se debent abbates erga subditos, quo
Deus ipse, cujus vices agunt, se gerit erga homines.
Porro ipse Deus, ut loquitur S. Odo Cluniacensis
abbas <bibl>Lib. I Collat., n. 3</bibl>,  « modo nos asperis incitationibus
terret, modo blandis consolationibus refovet;
terrorem fomentis miscet, fomenta terrori, ut et
corda peccatorum indicatis terroribus ad humilitatem
inclinet, et humilem moerorem enarratis consolationum
fomentis attollat, quatenus dum utraque
<pb n="0278D"/>
circa nos mira arte magisterii temperuntur, nec desperate
inveniantur territi, nec incaute securi. »  <hi>Vide</hi> 
S. Gregorii papae lib. II Pastor., cap. 6.</p>
<p> <hi>Dirum magistri, pium patris ostendat affectum.</hi> ]
Juxta illud S. Gregorii <bibl>Lib. IX, ep. 8</bibl>: <hi>Boni te dulcem,
pravi sentiant correctorem.</hi> </p>
<p> <hi>Id est indisciplinatos et inquietos debet durius arguere,</hi> etc.] Clara prorsus et perspicua apostolicae sententiae
expositio, cui proinde nihil superaddendum
videtur: obiter tantum hic notabo Hildemarum,
quem sub Petri diaconi Bernardus Cassinensis, sub
nomine Pauli diaconi Boherius hunc ad locum citant,
observare, indisciplinatos esse tribus modis: 1º Alii
nec intelligunt nec verecundantur disciplinam, et in
peccatum labuntur; 2º alii intelligunt et verecundantur
excommunicationem, sed consuetudine et
cupidine peccati illud committunt; 3º alii, qui sive
intelligant, sive non, dicunt se nolle disciplinam suscipere:
<pb n="0279A"/>
quasi diceret: Alii sunt indisciplinati ex ignorantia,
alii ex negligentia, alii ex contemptu.</p>
<p> <hi>Neque dissimulet peccata delinquentium.</hi> ] Aliquando
abbas delinquentium peccata dissimulat, ne forte
suis videatur <emph>81</emph> minus mansuetus aut dulcis; at in
hoc maxime crudelem se demonstrat. « Crudelis est,
inquit S. Basilius <bibl>Reg. brev. interr. 4</bibl>, qui tacet, et
non arguit, quemadmodum qui venenum sineret in
eo qui morsus est a venenata bestia, nec illud auferret; » 
et Augustinus <bibl>Serm. 13, de Script.</bibl>:  « Scriptum
est: Qui abjicit disciplinam infelix est. Bene potest
addi ad istam sententiam: Sicut qui abjicit disciplinam
infelix est, sic disciplinam qui negat crudelis
est. »  <hi>Vide</hi> S. Basil. Regul. fus. disp., cap. 24 et 25.</p>
<p> <hi>Sed mox ut coeperint oriri, radicitus ea ut praevalet
amputet.</hi> ] Apposite S. Joannes Climacus <bibl>Grad. 5</bibl>:
 « Dum vulnus recens est et adhuc calet, facilem habet
curationem; ubi vero tempore inveteraverit, et neglectum
corruptumque est, difficile curatur, multoque
labore, igne, ferro, pharmaco et cauterio indiget. » 
<pb n="0279B"/>
Idipsum mira arte suos olim discipulos docuit unus
ex priscis Patribus <bibl>S. Doroth. Doct. 11, n. 5</bibl>. Hic
nimirum cum aliquando una cum eis resideret in loco
multis variisque cupressis consito, uni ex eis praecepit
ut admodum parvam cupressum manu avelleret:
quod ipse nullo negotio unica tantum manu admota
praestitit. Dein majusculam ostendit, quam ambabus
manibus avulsit; postea etiam tertiam, quam non
sine magno labore extraxit; quartam rursus aliis
majorem avelli praecepit, quod omni nisu omnique
labore adhibito vix tandem praestare potuit. Quintam
denique ostendit, quam ipse eradicare haud potuit;
hinc alterum jussit ut fratrem adjuvaret, atque hanc
ambo vix abstraxerunt. Tunc senex conversus ad
omnes discipulos suos dixit: Sic sunt passiones et
affectus nostri, dum parvuli sunt et recentes, summa
facilitate et quiete eos excidere et exstirpare poterimus:
si vero eos tanquam parvulos neglexerimus,
paulatim convalescent; et quo magis convaluerint,
<pb n="0279C"/>
eo majore opus erit labore.</p>
<p> <hi>Memor periculi Heli sacerdotis de Silo.</hi> ] Ut omnem
in arguendis puniendisque culpis ab abbate socordiam
amoveret S. Benedictus, proponit Heli sacerdotis
exemplum, qui delinquentes filios redarguit quidem;
sed quia non eo quo debuerat modo punivit, arca
Domini capta est, ipse retro decidens occubuit; ex
quo S. Petrus Damiani ita infert <bibl>Opusc. 17, cap. 2</bibl>:
 « Si ergo Heli propter duos duntaxat filios, quos non
ea qua digni erant invectione corripit, cum eis simul,
et cum tot hominum multitudine periit; qua arbitramur
dignos esse sententia qui in aula ecclesiastica
et soliis judicantium praesident, et super non ignotis
pravorum criminibus tacent? » </p>
<p> <hi>Et honestiores quidem atque intelligibiles animos
prima et secunda admonitione verbis corripiat.</hi> ] Honestiores
hic commentatores post Smaragdum intelligunt
honorabiliores: honestus enim dicitur quasi
honoris status. Sed Hildemarus honestiores eos appellat
qui imitabilem vitam habent. Recta expositio;
<pb n="0279D"/>
hic enim honestiores et intelligibiles animos S. Benedictus
opponit improbis, duris corde, superbis, et
inobedientibus, quorum vita non modo non imitabilis,
sed etiam penitus exsecranda.</p>
<p> <emph>82</emph> <hi>Improbos autem.</hi> ] Improbi, secundum Smaragdum,
sunt  « imprudentes, probitate mentis carentes; » 
secundum Hildemarum ii qui per sex gradus ascenderint,
nempe: 1º admonitionem secretam duplicem,
2º publicam correptionem, 3º excommunicationem,
4º jejunium nimium, 5º flagellum, 6º orationem fratrum;
quos enim sex ista non emendant, merito
dixeris improbos. Menardo autem,  « improbus est
monachus impudens pertinax in malitia; »  additque:
 « S. Fructuosus apud Canisium scribit improbum
appellari a S. Benedicto contumacem; aliquando
tamen improbum dici eum qui, etsi saepe corripiatur,
non tamen contradicit regulari disciplinae. » </p>
<p> <hi>Et duros corde.</hi> ] Duri corde et improbi nihil aut
<pb n="0280A"/>
vix inter se distant. Hildemaro <cit>
            <quote/>
            <bibl>In Comment. ad c. 23
Regul.</bibl>
          </cit>:  « Duri corde sunt qui, sive admoneantur,
sive excommunicentur, non emendantur, neque etiam
erubescunt, sed obstinata mente non timentes verecundiam
atque excommunicationem, impetum sui
cordis sequuntur. »  Smaragdus vero duros corde
vocat  « pertinaces, vel contumaces, et incorrigibiles; » 
Boherius, indomitos.</p>
<p> <hi>Et superbos, et inobedientes verberum et corporis
castigatione in ipso initio peccati coerceat.</hi> ] Juxta illud
S. Aureliani:  « Superbis vero, inobedientibus, et
iracundiam protrahentibus nunquam parcendum est
donec corrigantur. »  De verberum inflictione diximus
in lib. II de Antiquis monachorum Ritibus, cap. 11.
Corporis vero castigationem vocant nimia jejunia,
incarcerationem, et his similia; quamvis Smaragdus
in excommunicatione, in verbis, et verberibus, castigationem
corporis reponat.</p>
<p> <hi>Sciens scriptum: Stultus verbis non corrigitur.</hi> ]
Nimirum Proverb. XVIII, ubi legitur: <hi>Non recipit
<pb n="0280B"/>
stultus verba prudentiae, nisi ea dixeris quae versantur
in corde ejus.</hi> Quem ergo non emendant verba, saltem
emendent verbera.</p>
<p> <hi>Et iterum percute filium tuum virga, et liberabis
animam ejus a morte.</hi> ] Nempe aeterna, juxta illud
Prov. XXIII: <hi>Noli subrahere a puero disciplinam; si
enim percusseris eum virga, non morietur: tu virga
percuties eum, et animam ejus de inferno liberabis.</hi> 
Felix percussio, quae tot percussionibus liberat.</p>
<p>Porro ex hac bonorum et improborum in correctionibus
discretione, colliges non locis sanctificari
homines, sed hominibus loca; nullamque exstars
tam sanctam congregationem, quae suo in sinu malos
aliquos non complectatur, ut egregie docet apud
Cassianum abbas Piamon <bibl>Coll. 18, c. 16</bibl>:  « Nec
perversos, inquit, atque exsecrabiles quosque sanctorum
virorum numero insertos latitare miremur;
quia dum in hujus saeculi area conculcamur atque
conterimur, necesse est etiam paleas igni perpetuo
<pb n="0280C"/>
deputandas inter electissima frumenta misceri. Denique
si vel Satan inter angelos, vel Judam inter
apostolos, vel Nicolaum pravissimae haereseos inventorem
inter diaconos reminiscamur electos, hoc
quod nequissimi homines sanctorum ordini deprehenduntur
inserti, mirum esse non poterit. »  Idem docet
S. Augustinus in serm. 15 de Scripturis, <emph>83</emph> ubi
etiam inquirenti cur bonis et religiosis Deus malos
misceri permittat, ita reponit:  « Responde mihi, in
fornace aurificis palea quid facit? Puto non esse ibi
sine causa paleam, ubi aurum purgatur: videamus
quae ibi sint omnia; fornax est, palea est, aurum
est, ignis est, artifex est; sed illa tria aurum, palea,
ignis in fornace; artifex ad fornacem. Attende et
istum mundum: mundus fornax est, palea homines
mali, aurum homines boni, ignis tribulatio, artifex
Deus; attende et vide, aurum non purgatur, si non
palea uratur.</p>
<p> <hi>Meminere debet semper abbas quod est, meminere
quod dicitur.</hi> ] Duo hic dicit, meminisse debet abbas
<pb n="0280D"/>
quod est. scilicet homo, mortalis, fragilis, peccator,
etc.; deinde quod dicitur, id est abbas, pater,
praelatus. Primo tamen quod est, ut ex propriae fragilitatis
et miseriae recordatione humiliatus, de sua
non extollatur dignitate; deinde quod dicitur abbas,
Christi vices gerens, a quo singulares et speciales
gratias exspectare debet, quarum adjutorio commissum
sibi officium exsequatur, ut animum non
despondeat.</p>
<p> <hi>Et scire quia cui plus committitur, plus ab eo exigitur.</hi> ]
Cum enim augentur dona, rationes etiam crescunt
donorum.</p>
<p> <hi>Sciatque quam difficilem et arduam rem suscepit
regere animas.</hi> ] Quia, ut dicit S. Gregorius, ars est
artium regimen animarum. Et sane si quis vix suam
potest animam regere, alienam quomodo reget? Si
corporalia aut temporalia tot exigunt curas, tot labores,
quis sufficiet animabus curandis?</p>
<p>
          <pb n="0281A"/> <hi>Et multorum servire moribus.</hi> ] Haec verba ex commentatorum
sententia priorum sunt exposititia; ut
idem sit regere animas, et multorum servire moribus,
id est sic se aptare, et talem reddere subditorum
moribus, ut bonos foveat, pravos corripiat, superbos
humiliet, infirmos confortet, fortes dirigat, errantes
in viam veritatis et justitiae reducat, ut loquitur
Trithemius, <hi>totque habeat animos quot in suo regimine
filios,</hi> ut dicit Regula cujusdam ad Virgines
cap. I</p>
<p>Porro ex hoc Regulae S. Benedicti loco non male
deducitur abbates et alios quoscunque praelatos eorum
vere dici debere servos, quorum sibi cura
commissa est, ut pote quorum <hi>servire</hi> moribus jubentur.
Et sane si praelati spiritales sint animarum medici,
meminisse omnino debent proprium medicorum
esse non dominari, sed servire aegrotis. Hinc S. Basilius <bibl>Regul. fus., cap. 30</bibl>:
 « Praepositum, inquit,
officii dignitas non extollat, ne et ipse ab humilitatis
et modestiae felicitate decidat, et inflatus incidat in
<pb n="0281B"/>
laqueum diaboli; sed hoc certo sciat, quia multorum
cura suscepta simul exigat, ut multis serviat. » </p>
<p> <hi>Et secundum uniuscujusque qualitatem vel intelligentiam
ita se omnibus conformet et aptet.</hi> ] Quod utique
praestabit,  « quando cum magno magnus, cum parvo
parvus efficitur, quando infirmis efficitur infirmus,
ut infirmos salvos <emph>84</emph> faciat; quando forma factus
gregi, humilibus humilitatis ostendit formam, obedientibus
obedientiae praebet exempla; similiter abstinentibus,
et vigilantibus, et orantibus, et in omnibus
bonis virtutibus cunctis sibi subjectis normam
praebet salutis, »  ut loquitur Smaragdus.</p>
<p> <hi>Ut non solum detrimenta gregis sibi commissi non
patiatur, verum in augmentatione boni gregis gaudeat.</hi> ]
Gregis augmentum hic intelligit non tam numero
quam virtute ac bonis moribus. Quid enim prodest
multitudo monachorum, ubi virtutum deficit numerus
pullulatque multitudo vitiorum? Multiplicasti gentem,
inquit propheta Domino, sed non multiplicasti
<pb n="0281C"/>
laetitiam. Sane multo aequius esset paucos, sed bonos
habere monachos, quam plurimos malos, quorum
exemplo corrumpuntur boni, omnisque regularis
disciplina pessumdatur; ut merito inter relaxationis
in ordine nostro causas, quorumdam abbatum negligentiam,
qui non quos aut quales, sed quot haberent
monachos curabunt, assignarit Mabillonius noster,
quod erratum anno imperii 11 in edito brevi Capitularium
reprehendit Carolus Magnus his verbis <cit>
            <quote/>
            <bibl>Praef.
ad saec. IV, part. I, n. 140</bibl>
          </cit>:  « Quam utilitatem conferat
Ecclesiae Christi, quod is qui pastor vel magister,
cujuscunque venerabilis loci esse debet, magis studet
in sua conversatione habere multos quam bonos,
et non tam probis quam multitudine delectatur? » 
Non multitudo hominum, sed multitudo bene viventium
coenobia sanctificat: imo, sicut paucitas monachorum
obest quominus exacte regulae disciplina
custodiatur, ita non minus multitudo monasticae observantiae
nocet; vix enim in tanta multitudine fieri
potest ut aliqui non reperiantur mali, quorum perversis
<pb n="0281D"/>
moribus boni et religiosi corrumpuntur. Deinde
ubi multi sunt, nonnulli existunt quibus justis licet
de causis aliquae exemptiones sunt concedendae, ex
quibus sensim et sine sensu rigor observantiae regularis
enervatur. Quod praesensisse videtur auctor
Vitae S. Stephani Obazinensis abbatis libro I n. 16 <bibl>Tom. IV Misc. Baluz.</bibl>,
ubi haec scribit:  « Dum minima
quaeque praetendimus, majora negligimus; sed
et diuturna temporis longinquitate lassati, et cohabitantium
multitudine praegravati, a pristino vigore
defecimus, et remissius nos negligentiusque tractamus;
dumque infirmis condescendere volumus, eorum
potius negligentiam sectari quam eos ad perfectionem
trahere festinamus. »  Adde quod in tanta
fratrum multitudine vix abbas omnium spiritalibus
necessitatibus sufficere possit, cum praesertim eas
per se cognoscere sibi haudquaquam vacet.</p>
<p>Signanter vero S. Benedictus dixit, <hi>gregis sibi
<pb n="0282A"/>
commissi,</hi> quia, inquit Hildemarus,  « non est suus ille
grex, sed Domini et sibi commissus; unde quia suus
non est, sed sibi commissus, ideo debet diligenti
cura illum tractare. » </p>
<p> <hi>Ante omnia ne dissimulans.</hi> ] Id est negligens; nam,
ut dicit Boherius, in multis locis ponitur dissimulatio
pro negligentia.</p>
<p> <hi>Aut parvipendens.</hi> ] Hoc est contemnens. Magnum
noveris esse quod sequitur; nam, ut aiunt Smaragdus
et Hildemarus parvipendere <emph>85</emph> idem est ac magnum
aliquid animo superbo despicere, seu parum
aestimare.</p>
<p> <hi>Salutem animarum sibi commissarum.</hi> ] Magnum
utique salus animae, pro qua Christus mortuus est.</p>
<p> <hi>Plus gerat sollicitudinem de rebus terrenis ac transitoriis,
atque caducis.</hi> ] Supple, quam de animabus.
Non omnem omnino curam rerum temporalium abbati
S. Pater adimit, sed nimiam tantum ac superfluam;
de qua S. Augustinus <bibl>Serm. 101, de Script.</bibl>,
 « Quid pejus sollicitudine vitae, quae pervenire non
<pb n="0282B"/>
permittit ad vitam? Quid miserius quam curando
vitam amittere vitam? »  Hujusmodi sollicitudines hic
in abbate reprobat, perversorum quorumdam occurrens
cupiditati, de quibus graphice Petrus Blesensis <bibl>Epist. 134</bibl>:
 « Sunt abbates, inquit, quaerentes
potius quae sua sunt quam quae Jesu Christi;
a fructibus eorum cognoscetis eos. Hi, animarum
cura posthabita, summam sui officii reputant si in
suam et suorum perniciem possessiones ecclesiae
suae per fas et nefas culturis et aedificiis magnificent
et dilatent; animarum vero curam, quae a spiritu
timoris conceperant fructum salutis, quasi aborsum
perniciose procurant; ut eis merito aptetur verbum
prophetae dicentis: <cit>
            <quote>Secuerunt praegnantes Galaad ad
dilatandum terminos suos </quote>
            <bibl>Amos I</bibl>
          </cit>. Hi sunt quos agitat
spiritus hujus mundi, spiritus vertiginis et erroris.
Melius est domum tuam augere moribus quam
possessionibus; melius est coelum implere quam
horreum. »  Quod tamen non sic dictum velim, quasi
<pb n="0282C"/>
liceret abbati negligere temporalia, sine quorum
adminiculo nec spiritalia nec aeterna vix comparari
possunt. Unde et S. Theresia dicebat <cit>
            <quote/>
            <bibl>De modo visit.
monast., n. 2</bibl>
          </cit>:  « Ut spiritalia de bono in melius
semper proficiant, maximi est momenti etiam in
monasteriis indigentibus ac redditu carentibus, magnam
rei temporalis curam gerere. »  Recte autem S.
Gregorius <bibl>Lib. I Regist., c. 24</bibl>:  « Quisquis regendis
fratribus praeest, vacare funditus a curis exterioribus
non potest; sed tamen curandum magnopere est,
ne ab his immoderate deprimatur; unde recte per
Ezechielem dicitur: <hi>Sacerdotes caput suum non radant,
neque comam nutriant, sed tondentes attondeant
capita sua.</hi> Quid signant capilli in capite nisi uberiores
cogitationes in mente? qui dum super cerebrum
insensibiliter oriuntur, curas vitae praesentis exprimunt;
quae ex neglecto ac torpenti sensu, quia
inopportune prodeunt, quasi nobis non sentientibus
procedunt. Quia ergo cuncti qui praesunt habere
quidem sollicitudines exteriores debent, nec tamen
<pb n="0282D"/>
eis vehementer incumbere, sacerdotes recte et
caput prohibentur radere, et comam nutrire, ut cogitationes
carnis de vita subditorum nec a se funditus
amputent, nec rursus ad crescendum nimis relaxent;
unde bene dicitur: Tondentes tondeant capita sua,
ut videlicet cura tempora is sollicitudinis et ad quantum
necesse est prodeant, et tamen recidantur citius,
ne immoderate excrescant, etc. »  Immoderatas
hujusmodi curas abjecerat S. Gertrudis abbatissa
Nivialensis <bibl>Saec. II Bened., p. 465</bibl>, quae, ut scribit
Anonymus in ejus Vita, cap. 3,  « bonis ac fidelibus
dispensatoribus foris de <emph>86</emph> fratribus, infra vero
septa monasterii spiritualibus sororibus curam familiarem
commendavit, quatenus diebus ac noctibus
in agone sancto, vigiliis ac orationibus, sanctis lectionibus
et jejuniis contra spiritales nequitias potuisset
dimicare. » </p>
<p>Porro cum abbas non omnem rei temporalis curam
<pb n="0283A"/>
adjicere teneatur, sed tantum superfluam, ut
diximus, quaeritur an possit et debeat usque ad lites
ad conservationem bonorum monasterii suscipiendas
eam extendere? Sane sicut in rebus majoris momenti
raptoribus bonorum monasterii cedendum non
censeo, sic pro minutiis servos Dei judicio contendere
non probo. Lites in omnibus omnino damnare videtur
S. Augustinus pluribus in locis. Easdem in
monachis maxime improbat S. Bernardus <cit>
            <quote/>
            <bibl>Homil. 4,
sup. Missus est, n. 10</bibl>
          </cit>:  « Video alios, inquit, quod
non sine dolore videri debet, post aggressam Christi
militiam rursus saecularibus implicari negotiis, rursus
cupiditatibus terrenis immergi, cum magna cura
erigere muros, et negligere mores, sub praetextu
quoque communis utilitatis verba vendere divitibus,
et matronis salutationes; sed et contra imperatoris
sui edictum concupiscere aliena, et sua cum lite repetere,
non audientes Apostolum ex imperio Regis
tubicinantem: <hi>Hoc ipsum,</hi> inquit, <hi>delictum est in
vobis, quod causas habetis: quare non magis fraudem
<pb n="0283B"/>
patimini?</hi> Itane mundum sibi, et se mundo crucifixerunt,
ut qui antea vix in suo vico vel oppido
cogniti fuerant, modo circumeuntes provincias, et
curias frequentantes, regum notitias principumque
familiaritates assecuti sunt. »  Et iterum ad Odonem
abbatem fratresque Majoris Monasterii scribens <bibl>Epist. 387</bibl>:
 « Hoc autem dicimus tutius esse omni
Christiano, et maxime monacho, possidere quidpiam
minus, quam cum lite amplius; »  et paulo ante:
 « Sed forsan dicitis: Nos nemini injuriam facimus,
tenemus nostra, parati, si quis ex adverso est, subire
judicium. Recte. Sed quid si alius responderit, et
dixerit: Hoc ipsum delictum est in vobis quod
causas habetis? Quare non magis fraudem patimini?
Quid si legerit et alius? <hi>Si quis abstraxerit tua, ne
repetas; quinimo, percutienti in dextram maxillam
praebe et alteram; auferenti tunicam praebe et pallium.</hi> » 
Eadem erat mens Petri Blesensis cum ad H. Radingensem
abbatem ita scriberet <bibl>Epist. 102</bibl>:  « Contra
<pb n="0283C"/>
edictum coelestis imperatoris est non solum concupiscere,
aut rapere aliena; sed sua etiam cum
lite repetere. Apostolus ad Timotheum dicit: <hi>Servum
Dei non oportet litigare;</hi> et idem: <hi>Hoc ipsum
delictum est in vobis, quod judicia habetis, et non
potius fraudem patimini;</hi> »  et alibi ad G. abbatem
Majoris Monasterii <bibl>Epist. 117</bibl>, qui priorem S.
Cosmae traxerat in judicium:  « Si votum professionis
illius cui obligatus es diligenter attenderes, quae
sursum sunt, non quae super terram propensiore
studio procurares, juxta doctrinam Apostoli: Servum
Dei non oportet litigare; cum ipse alibi dicat:
Hoc ipsum delictum est in vobis, quod causas habetis,
et non potius fraudem patimini. »  Unde postea
epistolam concludens addit:  « Cessa igitur, imo
cessent omnes religiosi a talibus, quibus conscientiae <emph>87</emph> 
 sanctorum vulnerantur, denigratur bonorum
opinio, scandalizatur ordo, animae jugulantur; qui
enim pro terra litigant aut pro pascuis, indigni sunt
in terra viventium aut loco pascuae collocari. »  His
<pb n="0283D"/>
accedunt antiquae regulae monachorum: Regula
S. Posthumio ab angelo tradita n. 18:  « Non patiaris
conjugatum judicio contendere tecum; melius est
enim monacho fraudem et injurias sustinere, quam
ut audiatur vox militis Christi in clamore. »  Regulae
fusius disputatae a S. Basilio <bibl>Cap. 9</bibl>: Contestari
oportet insensatos cognatos (bona saeculo renuntiantium
injuste retinentes), ne sacrilegii peccatum
committant, juxta mandatum Domini, quo dixit: <hi>Si peccaverit adversum te frater tuus, vade, argue
ipsum,</hi> 
 etc. At judicio contendere contra ipsos apud
extranea tribunalia, vetuit pietatis doctrina, ubi a
Domino dictum est: <hi>Volenti tecum judicio contendere,
et tunicam tuam tollere, dimitte et pallium;</hi> et
in Apostolo: <hi>Audet quisquam vestrum, negotium
habens cum altero, judicium experiri sub injustis, et
<pb n="0284A"/>
non sub sanctis.</hi> Addit tamen:  « Et sub illis (scilicet
sanctis) in judicium vocare poterimus, sed ita ut
potior sit salus fratris quam copia pecuniarum; nam
et Dominus postquam dixit: <hi>Si te audierit,</hi> subjecit: <hi>Lucratus es,</hi> 
 non pecuniam, sed <hi>fratrem tuum.</hi> Potest
autem aliquando fieri ut manifestandae veritatis
gratia, vocante nos ad praescriptam judicii diaetam
eo qui primus adversum nos inique agere coepit,
consentiamus; sed tanquam provocationi obtemperantes,
et non proprio irae aut contentionis affectui
obsecundantes, sed veritatem patefacientes; nam
hoc pacto et adversarium etiam invitum a malis eripiemus,
et ipsi mandata Dei non transgrediemur. » 
Regula S. Aureliani ad monachos <bibl>Num. 39</bibl>:  « Lites
nullas habeatis, obedientes praecepto Apostoli, ubi
dicit: <hi>Servum Dei non oportet litigare, sed mansuetum
esse.</hi> »  Regula S. Stephani institutoris ordinis Grandimontensis <bibl>Cap. 24</bibl>:
 « Vobis praecipimus ut de rebus
vobis datis vel dandis nunquam scriptum causa placitandi
faciatis, nec etiam placitare praesumatis; » 
<pb n="0284B"/>
et infra <bibl>Cap. 31</bibl>:  « Firmissime vobis praecipimus ut
nunquam propter vestra vel aliena cum aliquo placitare
sive judicio contendere praesumatis, nec causas,
nec controversias aliorum in manu vestra recipiatis.
Quid plura? vobis praesentibus vel absentibus
placita, vel hujusmodi conflictus saeculares nullatenus
agantur in locis vestris. »  S. Patris praecepto
pro votis paruere non diu post ejus mortem sanctissimi
illius discipuli, cum  « locum de Mureto, in quo
Deo fideles serviebant, diuque cum sanctissimo Patre
suo servierant, monachi vici de Ambasiaco abbatiae
S. Augustini de Lemovicis calumniari coeperunt; sed
qui potius auferenti tunicam pallium volebant dimittere,
quam inde ad placita et litigandi consuetudinem
traherentur, habere locum alium vigilanter
perquirere curaverunt, ubi caput religionis suae
convenienter constituerent. »  Denique Carthusienses
monachi in tertia statutorum compilatione inter ea
quae reprehensione digna existimant, istud recensent
<pb n="0284C"/> <bibl>Cap. 3, n. 6</bibl>:
 « Quia nonnulli sunt in acquirendo
nimis avidi, alii in alienando improvidi, alii
vero ad litigia proni in <emph>88</emph> suum et domorum suarum
non modicum detrimentum. »  Quapropter non
multo infra hoc edunt statutum <bibl>Num. 14</bibl>:  « Quantum
poterimus lites et processus fugiamus; servos
enim Dei litigare non licet; et si interdum ad id nos
impellit necessitas, pacem cum adversariis via amicabili
vel arbitrali, si fieri poterit, quaeramus, vel
oblatam amplectamur, ad vitandum discursus varios,
litis eventus dubios, et expensas; ex his enim multa
domibus et personis ordinis incommoda evenerunt. » 
Praeterieram pene S. Fructuosum, qui in
Regula monastica communi <bibl>Cap. 3</bibl>, talem vult in
abbatem eligi, qui  « omnem causandi usum radicitus
a suo corde repellat, et, si fas fuerit, per nullam
occasionem in judicio cum hominibus contendat;
sed si quis eum incitaverit, et tunicam tulerit, qualiter
contendat ad vocem continuo dominicam, et
pallium relinquat. Si certe aliquis insecutor monasterii
<pb n="0284D"/>
accesserit, et aliquid auferre conatus fuerit,
et per vim tollere voluerit, uni de laicis causam
injungat, et ipsi fidelissimo Christiano, quem vita
bona commendat, et fama mala non reprobat, qui
et res monasterii absque peccato judicet et quaerat;
et si usus jurandi est, hoc faciat sine juramento
et poena, et non tantum pro rerum lucro, sed ut
persecutorem humilem et mansuetum ad veniam
postulandam reducat. Quod si persecutor in sua
perseveravit contumacia, et plus lucra dilexerit
quam animam, statim causator cum eo contendere
dimittat. Abbas vero absque ullo usu causandi,
et eraso rancore stomachi simpliciter in suo monasterio
cum suis monachis vivat, et nullam cum saecularibus
causandi licentiam habeat. »  His omnibus
addi potest celebrati anno 813 concilii Moguntini
<pb n="0285A"/>
ista definitio <bibl>Can. 12</bibl>:  « Hoc tamen omnino volumus,
ut monachi nullatenus ad saecularia placita
veniant, nec ipse abbas sine consensu episcopi sui
cum necessitas exigit; tunc per jussionem et consilium
episcopi illuc vadat; nequaquam tamen contentiones
aut lites aliquas movere praesumat, sed quidquid
quaerendum est aut respondendum, per advocatos
suos hoc agat. »  Felices sane hujus temporis monachi,
cum tales inveniunt advocatos, quibus secure
credi possint res monasterii: nec eos misera cogit necessitas
sub fasce rerum temporalium, quas per semetipsos
procurare oportet, gemere; cum pro suis potius
et alienis peccatis gemere deberent: quamvis nos
ab hoc scrupulo relevet S. Anselmus, qui aliquando
consultus a quodam fratre qui diceret:  « Relicto
saeculo veni ad ordinem monachorum, sperans me
ibi posse penitus intendere vitae perenni et Deo. Ecce
autem ex praecepto abbatis mei saecularibus negotiis
intendo; et dum res Ecclesiae contra saeculares
defendere tuerique desidero, placito, litigo, etc., » 
<pb n="0285B"/>
inter alia ita respondit: Monachus  « obedientiae,
quae sibi injuncta est, ita studeat, ut et res Ecclesiae
contra omnes viriliter justeque tueatur et protegat,
et de alieno per injustitiam sub dominium Ecclesiae
nihil redigere satagat; si in hujusmodi conversatur
et vivit, quamvis pro talibus missas perdat,
nonnunquam loquatur cum fratres in claustro tacent,
et quaedam similia horum faciat, vel dimittat, <emph>89</emph> 
 quae ipsum nec faciunt, nec dimittunt.
Obedientiae virtus, quam exercet, haec cuncta consumit,
et vas integrum suum servans, farinam de sua
mola fluentem, quae illum aeternaliter pascat, totam
ac puram colligit atque recondit, etc. »  Et haec quidem
ei qui invito ac repugnanti animo saecularibus
negotiis applicatur. Addit vero:  « Et quid de illo
sentiendum est qui se ultro ad dispositionem villarum
offert, atque ut id quod cupit ad effectum perveniat,
clam sibi adjutores advocat, munera pollicetur,
gratiam spondet? »  Refert Anselmus:  « Nihil
<pb n="0285C"/>
hoc ad propositum monachi pertinet. »  Et quaerenti:
 « Nonne hic talis licet hoc quod dixi cupiat, tamen
sine licentia praelati sui nihil facere tentat? »  respondet:
 « Licentia multos decepit. Obedientia enim
et inobedientia contraria sunt; harum media licentia
est. Is igitur quem obedientia non constringit claustra
monasterii egredi, vult tamen exire, regulaeque
districtionem licenter declinare, quamvis nolit sine
licentia id praesumere, et idcirco actum suum licentia
qua nititur possit defendere, peccatum tamen habet
ex illicita voluntate; nec enim postquam mortuus
mundo claustrum subiit, ad mundi negotia vel voluntate
ullatenus redire debuit. Quia tamen ipsum
velle suum non nisi permissus facto implere voluit,
obedientia, quam in hoc amplexus est, ipsum factum
excusabit; sed velle quod contra obedientiam habuit,
periculosum, nisi poenituerit, illi erit. Quod nonnulli
minus attendentes, licentia quam pro implenda voluntate
sua expetunt, saepe falluntur. »  Hactenus
Anselmus, cujus mentem utinam omnes assequantur
<pb n="0285D"/>
et sequantur! Quomodo vero ipse in litibus et placitis
se gereret, vide si lubet in ejusdem Vitae libro I,
pag. 792, apud Surium.</p>
<p> <hi>Sed semper cogitet quia animas suscepit regendas,
de quibus rationem redditurus est.</hi> ] Simile est illud
Orsiesii in exhortatione ad monachos:  « Discamus
quod oportet nos stare ante tribunal Christi, et de singulis
non solum operibus, sed et cogitationibus judicari,
et post rationem vitae nostrae etiam pro aliis qui
nobis crediti sunt reddituros esse similiter rationem. » 
Formidanda prorsus praelatis omnibus sententia, quae
vel ipsas vitae monasticae columnas commovit, viros
omni sanctitate insignitos terruit. Hac nimirum perculsus
Petrus Venerabilis ad Guigonem Carthusiae
priorem ita scribebat <bibl>Lib. I, ep. 24</bibl>:  « Hoc plus quam
dicere possum metuens, et horrendum esse incidere
<pb n="0286A"/>
in manu Dei viventis sciens, gemino coarctor periculo,
dum me mihique commissos attendo. Nam, sicut B.
Gregorius ait: In illo tremendo judicii examine uniuscujusque
testimonium vix sibi soli sufficiet, quanto
minus sibi et proximo? Quomodo ergo tot millibus
ubique terrarum diffusis, quos raro vel nunquam
videre datur, ante Christum vivorum et mortuorum
justum judicem adero? Qualiter secundum B.  P. Benedictum
de numero commissorum rationem reddere
praevalebo, qui de propriae vitae studio requisitus
mutus forsitan apparebo? »  etc. Hac etiam multo se
magis commotum fuisse <emph>90</emph> indicat S. Bernardus
his verbis <bibl>Serm. 3 de Adv.</bibl>:  « Longe graviori et
periculosiori debito tenentur astricti, qui pro multis
animabus reddituri sunt rationem. Quid ego infelix,
quo me vertam, si tantum thesaurum, si pretiosum
depositum istud, quod sibi Christus sanguine
proprio pretiosius judicavit, contigerit negligentius
custodiri? Si stillantem in cruce Domini sanguinem
collegissem, essetque repositus penes me in vase
<pb n="0286B"/>
vitreo, quod et portari saepius oporteret, quid animi
habiturus essem in discrimine tanto? Et certe id servandum
accepi, pro quo mercator non insipiens, ipsa
utique Sapientia, sanguinem illum dedit. Sed et habeo
thesaurum istum in vasis fictilibus, et quibus multo
plura quam vitreis imminere pericula videantur. » </p>
<p> <hi>Et ne causetur de minori forte substantia.</hi> ] Causari,
uti observat noster Menardus, nonnunquam accipitur
pro excusare et defendere. Ne ergo causetur de minori
forte substantia, quasi diceret: Non excuset aut
defendat suam negligentiam erga animas quas suscepit
regendas, aut nimiam rerum temporalium sollicitudinem
suam praetextu inopiae aut minoris substantiae.</p>
<p> <hi>Meminerit scriptum: Primum quaerite regnum Dei
et justitiam ejus, et haec omnia adjicientur vobis.</hi> ] Recte
igitur S. Basilius <bibl>In Const. monast., c. 35</bibl>:  « Si
enim ubi duo vel tres congregati sunt in nomine
Christi, in medio ipsorum est Christus, multo magis
<pb n="0286C"/>
ubi plures, et ubi multorum hominum congregatio.
Aut igitur nihil nobis necessariorum praesente Christo
deerit, quandoquidem neque Israelitis in solitudine
necessaria defuerunt; aut si defuerit ad nostri
probationem, satius erit egere et esse cum Christo,
quam sine illius societate omnibus hujus vitae bonis
abundare. »  Ista S. Basilii verba sequentem etiam
sententiam mirifice illustrant.</p>
<p> <hi>Et iterum: Nihil deest timentibus eum.</hi> ] Nam, ut
ait Smaragdus,  « qui Deum habet per quem cuncta
creata sunt, et in quo manent et constant omnia, nihil
minus de spiritali aut terrena potest habere
substantia. »  Hujus rei periculum fecerat S. Hugo
Aeduensis monachus, qui, ut legimus in ejus Vita,
n. 16,  « asserebat sub ostentatione communis et verae
fidei, quoniam si in quocunque locorum observatus
fuerit praedicti Patris (Benedicti) tenor regularis
institutionis, nullius indigentiae passuros penuriam,
qui ibi habitaverint. Quod etiam plurimis in locis,
<pb n="0286D"/>
in quibus custoditur, hodie dignoscitur expertum:
nec minus in illis in quibus frigescendo tepuit, egestas
et inquietudo cubile locavit. »  Idipsum deplorabat
anonymus Vitae S. Stephani abbatis Obazinensis scriptor,
ejus discipulus, cum scriberet:  « Nunc autem
dum pro terrenis et caducis rebus plus quam decet
solliciti sumus, et de coelestibus non cogitamus, fit ut
nec istis, nec illis aliquatenus abundemus, quoniam
coelestia bona primum, id est potissimum quaerere
jussi, caeterorum, quae restant, sollicitudinem divinae
providentiae committere debuissemus. »  Et hac quidem
forte ratione S. Guillelmus abbas Divionensis,
ut scribit in ejus Vita Glaber, <emph>91</emph> Rodulfus cap. 15 <bibl>Apud Boll. 1 Jan.</bibl>:
 « Tribus monasteriorum utilitatibus
praepositis illud saepius inculcabat, ut in exactione
sibi commissorum forent providi, ne forte
nimis tenues pro census reditu affligerentur; dicebat
<pb n="0287A"/>
enim se magis velle largiri egenti quam exigere
quidpiam ab indigente. »  Optima sane monitio iis qui
rei temporalis curam gerunt, quam ut sequantur
plurimum obsecramus.</p>
<p> <hi>Sciatque quia qui suscipit animas regendas,</hi> etc.]
Terribilis prorsus sententia, et quae plus timoris
exigit quam expositionis.</p>
<p>
          <pb n="0288A"/> <hi>Et ita semper timens futuram discussionem Pastoris
de creditis ovibus, cum de alienis ratiociniis cavet, redditur
de suis sollicitus,</hi> etc.] Sicque fit ut, quod ait
S. Gregorius citatus a Petro Blesensi epist. 132 <bibl>Pastor. part. III, adm. 5</bibl>, tot sibi coronas multiplicat
quot Deo animas lucrifacit.
</p>
      </div>

<div>
        <head>CAPUT III. <hi>De adhibendis ad consilium fratribus.</hi> </head>

<pb n="0287"/>
<p>
          <pb n="0287A"/>Quotiens aliqua praecipua agenda sunt in monasterio,
convocet abbas omnem congregationem, et dicat
ipse unde agitur. Et audiens consilium fratrum, tractet
apud se; et quod utilius judicaverit, faciat. Ideo
a tem omnes ad consilium vocari diximus, quia
<pb n="0287B"/>
saepe juniori Dominus revelat quod melius est. Sic
autem dent fratres consilium cum omni humilitatis
subjectione, ut non praesumant procaciter defendere
quod eis visum fuerit; sed magis in abbatis pendeat
arbitrio; ut quod salubrius judicaverit esse, ei cuncti
obediant. Sed sicut discipulis convenit obedire
magistro, ita et ipsum provide et juste condecet
cuncta disponere.</p>
<p>
          <pb n="0288A"/>In omnibus igitur omnes magistram sequantur regulam:
neque ab ea temere declinetur a quoquam.
Nullus in monasterio proprii sequatur cordis voluntatem;
neque praesumat quisquam cum abbate suo
proterve vel foris monasterium contendere. Quod
<pb n="0288B"/>
si praesumpserit, regulari disciplinae subjaceat. Ipse
tamen abbas cum timore Dei et observatione regulae
omnia faciat, sciens se procul dubio de omnibus <emph>92</emph> 
judiciis suis aequissimo judici Deo rationem redditurum.
Si qua vero minora agenda sunt in monasterii
utilitatibus, seniorum tantum utatur consilio, sicut
scriptum est: <cit>
            <quote>Omnia fac cum consilio, et post factum
non poenitebis </quote>
            <bibl>Eccli. XXXII</bibl>
          </cit>.
</p>
      </div>

<div>
        <head>COMMENTARIUS.</head>

<pb n="0287"/>
<p>
          <pb n="0287C"/> <hi>Quotiens aliqua praecipua agenda sunt in monasterio,
convocet abbas omnem congregationem, et dicat ipse
unde agitur; et audiens consilium fratrum, tractet apud
se, et quod utilius judicaverit esse, ei cuncti obediant.</hi> ]
His in verbis, ut notat Boherius, quinque praesertim
complectitur S. legislator: 1. Ut in rebus dubiis majorisque
momenti congreget abbas omnes monachos, <hi>convocet abbas omnem congregationem.</hi> 
 2. Ut tractandas
res ipse exponat, <hi>et dicat ipse unde agitur.</hi> 3. Ut
fratrum de re proposita sententiam deposcat, <hi>et audiens
consilium fratrum.</hi> 4. Audito fratrum consilio,
ipse secum deliberet, <hi>tractet apud se.</hi> 5. Quod melius
judicaverit, opere exsequatur: quae quidem omnia
sigillatim expendenda sunt.</p>
<p> <hi>Quotiens aliqua praecipua agenda sunt in monasterio.</hi> Praecipua vocant ea quae majoris sunt momenti,
spectantque ad totam congregationem, ex quibus
quinque potissimum recenset Hildemarus, suntque:
1. Susceptio novitiorum. 2. Ejectio e monasterio.
3. Poenitentia sive excommunicatio pro graviori culpa
<pb n="0287D"/>
injungenda, qualis aut quandiu durare oporteat.
4. Donum rei cujuscunque, quae sit alicujus pretii. 5.
Mutatio gravis alicujus rei. Quibus addi possunt collationes
beneficiorum, venditiones rerum monasterii,
conductiones sive locationes immobilium bonorum,
et alia hujusmodi bene multa.</p>
<p> <hi>Convocet abbas omnem congregationem.</hi> ] Congregationis
nomine intelligitur coetus monachorum sub
abbate aut superiore viventium; quibus non annumerantur
novitii, ut pote qui nondum sunt congregationis
corpori sociati, et libere ad saeculum possunt
reverti: sed neque fratres laici, sive conversi, sive
commissi, sive quovis alio nomine vocentur, qui ad
exteriora tantum monachorum servitia sunt recepti.</p>
<p>Porro licet nullum ab hujusmodi negotiorum tractationibus
excludit S.  P. Benedictus, omnem enim
congregationem convocari praecipit, ad has tamen
<pb n="0288C"/>
non solent nec debent vocari interdicti, suspensi,
excommunicati, incarcerati, et qui in poenam gravis
alicujus errati, aut aliquo qualicunque modo voce
activa et passiva privantur. De absentibus <emph>93</emph> vero
major est difficultas. De his ita discurrit in primo
comment. Boherius:  « In contractibus faciendis de
jure non vocantur absentes; in electionibus praelatorum,
receptionibus seu creationibus monachorum,
et collationibus beneficiorum, absentes sunt vocandi,
dummodo vocari possint commode et sine periculo.
Et si nescitur ubi moram trahant, citari debent per
edictum publicum in ecclesia, vel loco ubi morari
consueverunt; nisi tamen consuetudo habeat ipsos
ad capitulum non vocari. Et quod sic vocandi sunt,
verum intellige, cum praemissae receptiones, creationes,
sive collationes simul spectant ad abbatem et
conventum. » </p>
<p>Convocabantur autem sonitu alicujus instrumenti,
puta crepitaculi aut campanulae, quae apud Bursfeldenses <bibl>Caerem. Bursfeld. dist. 1, cap. 15</bibl> 
 cum hoc
<pb n="0288D"/>
pulsatur discrimine,  « ut pro capitulo tractatuum duo
fiant signa; pro capitulo vero quotidiano unum tantum. » 
De notione autem capituli in quo fiebant hujusmodi
convocationes, <hi>videsis</hi> Bened. Haeftenum
lib. VIII, tract. 1, disq. 1.</p>
<p> <hi>Et dicat ipse unde agitur.</hi> ] Convocatis fratribus,
abbas rem cujus causa congregavit eos, exponit;
quia, ut ait Plato ( <hi>In Phaedro</hi> ),  « in omni re consulendi
principium, nosse id de quo consilium institutum;
aut tota via aberrare necessum est. »  Antequam
vero tractandum negotium exponat, ex Hildemaro,
 « oculis corporeis fixis in terra, et oculo cordis in
Deum, rogare debet Deum dicens: Domine, rogo clementiam
tuam, ut per quem vis manifestare, dignare
indicare. »  Divino implorato auxilio, negotium explicet,
allatis utrinque rationibus, sic tamen ut suam
ipse non aperiat sententiam, ut omnis tollatur adulationi
<pb n="0289A"/>
aut assentationi occasio, ut libera et integra
etiam timidioribus quid sentiant exponendi licentia
detur, et ne forte inveniatur male feriatus aliquis,
maligno discordiae spiritu agitatus, qui ut aliquam
procreet abbati molestiam, cognito ejus desiderio, in
contrariam abeat sententiam. Cui plane incommodo
obviant Constitutiones congregationis Montis Oliveti,
decernentes <bibl>Part. II, c. 3</bibl>, ut  « caveat tam
generalis quam particularis abbas, ne in proponendis
in capitulo rebus, nutu, verbis, aut aliquo modo
demonstrent quid fieri sibi magis placeat; sed proponant
tantum, et audiant omnes, et communi consilio
prudenter omnia tractent, ac statuant quod major
pars utilius judicabit. Si secus, primo publice
corripiatur, secundo, per sex menses suspendatur. » </p>
<p> <hi>Et audiens consilium fratrum.</hi> ] Juxta illud Scripturae: <cit>
            <quote>Qui sapiens est audit consilia 
 </quote>
            <bibl>Prov. XII</bibl>
          </cit>. Non
patiens ab aliis eorum interrumpi sermones, qui
coeperint loqui, donec ex integro consilium expresserint:
nec ipse indigne ferens aliquos suae contrariam
<pb n="0289B"/>
promere sententiam.</p>
<p> <hi>Tractet apud se.</hi> ] Licet aliud nihil ab abbate videatur
desiderare S. Benedictus quam ut fratrum exquirat
audiatque consilia, liberam ei postea quidquid
libuerit exsequendi potestatem tribuens, idque ipsum
exigere videatur natura consilii, antiquus tamen
in ordine <emph>94</emph> Benedictino mos invaluit, ut auditis
abbas fratrum sententiis, eas non ipse solus, sed
cum senioribus sive prudentibus quibusdam fratribus
expendat, quaeve sit sanior discernat, ac tandem
quid sit faciendum dijudicet, ut patet ex antiquis
Regulae commentatoribus Smaragdo et Hildemaro.
 « Quod consilium unusquisque dederit libenter audiat,
et postea in secreto cum senioribus tantum fratribus
qui utilius quive inutilius consilium dedit, subtiliter
et acute discernat, »  inquit Smaragdus. Rem
paulo fusius exponit Hildemarus. Hic tradit in primis
abbatem auditis fratrum sententiis, cum senioribus
tribus quatuorve diebus tractare debere, cumque
<pb n="0289C"/>
illis fratrum expendere consilia, deinde libratis
omnium consiliis, iterum convocatis in capitulo fratribus
dicere: Tractavimus consilia vestra, nec potuimus
invenire melius aliquod quam istud; quare
volo ut fiat; cui omnes debent obedire. Aut si nullum
ex omnibus fratrum consiliis aptum potuerit
invenire, suum ipse proferre; cui si fratres non assentiant,
tandem et suum et fratrum excutere consilium,
libratis utrinque rationibus, et tunc demum
quod melius perspexerit facere. In hujusmodi autem
examine expendat abbas  « quid liceat secundum
aequitatem, quid deceat secundum honestatem, quid
expediat secundum utilitatem, »  ut ait Innocentius
III.</p>
<p> <hi>Et quod utilius judicaverit esse faciat.</hi> ] Ita ut bono
melius, meliori praeferat optimum. Itaque consilium
fratrum in dubiis rebus ab abbate exposci jubet
S. Benedictus, non consensum; resque ita se habebat
temporibus Smaragdi atque Hildemari, qui tantummodo
<pb n="0289D"/>
volunt abbatem cum senioribus librare atque
expendere fratrum consilia, non exspectato eorum
nec seniorum consensu. Idem docet S. Bernardus
ad monachos Majoris Monasterii sic scribens <bibl>Epist. 387</bibl>:
 « Quid quod abbas statuerit cum consilio
seniorum stare non debet, si non omnes consenseritis?
Itane in regula vestra manifestam super
hoc sententiam aut non attenditis, aut contemnitis?
Mandat siquidem ut fratres ad consilium vocati singuli
sic respondeant quod senserint, quatenus defendere
non praesumant quod responderint, sed abbas
auditis singulorum sententiis, quam potissimum elegerit
ei omnes sine contradicti ne acquiescant, etc. » 
Postea tamen aliquos tam latae abbatum potestati
limites apponere visum est: unde nonnulli nunc occurrunt
casus, in quibus haud potest pro suo libito
absque fratrum assensu quidquam disponere. Octo
praesertim recenset Joannes Trithemius in quibus
sine fratrum consensu potestas ejus nulla est. 1. Non
<pb n="0290A"/>
potest res monasterii immobiles, ut agros, prata, et
hujusmodi vendere, nisi conventus consentiat. 2. Non
potest res monasterii absque voluntate et consensu
conventus alicui haereditario jure, et perpetuo concedere.
3. Non potest monachum ad professionem recipere,
non consentiente conventu. 4. Non potest
gravare monasterium cum pignoribus et aliis cautionibus,
saltem magnam summam recipiendo pecuniarum
super aliqua bona monasterii, absque evidenti
necessitate <emph>95</emph> et fratrum suorum consensu, sicut nec
res immobiles a monasterio alienare. Quintum casum
aliqui addere volunt, quod non liceat abbati dimittere
monachum ad aliud ejusdem ordinis monasterium,
se inibi stabiliendum absque consensu conventus,
dicentes quod sicut congregationem augere
sine ipsorum voluntate non potest, ita nec minuere.
6. Non potest aliqua statuta ipsis imponere quae se
ultra regulam extendant, nisi consentiant illi. 7. Non
potest aliquem ad confraternitatem totius monasterii
accipere spiritualiter. 8. Non potest praebendarios
<pb n="0290B"/>
perpetuos recipere ad monasterium sine voluntate
conventus. Hactenus Trithemius: sunt forte et
alii plurimi casus, de quibus consulendae sunt cujusque
congregationis constitutiones.</p>
<p> <hi>Ideo autem omnes ad consilium vocari diximus, quia
saepe juniori Dominus revelat quod melius est.</hi> ] Ut
experimento se didicisse testatur S. Cyprianus his verbis <bibl>Epist. 10</bibl>:
 « Per nocturnas enim visiones, per
dies quoque impletur apud nos Spiritu sancto puerorum
innocens aetas, quae in exstasi videt oculis, et
audit, et loquitur ea quae nos Dominus monere et
instruere dignatur. »  Ita Danieli duodecim duntaxat
annos nato senum presbyterorum fraudem et dolum
Dominus revelavit. Hinc Paulus apostolus, <hi>Si juniori,</hi> 
inquit, <hi>revelatum fuerit, senior taceat <note>(I Cor.
XIV)</note>
          </hi>. Quia ergo juniori saepe Dominus revelat quod
melius est, juniores etiam novissimos ad consilium
vocari voluit S. Benedictus: qua etiam ratione eos
veteres monachi in suis collationibus, ut testatur
<pb n="0290C"/>
Cassianus <bibl>Collat. 16, c. 12</bibl>, admittebant: quamvis
in nonnullis monachorum congregationibus soli sacris
ordinibus initiati, ut minimum subdiaconi, capitularibus
tractationibus intersint. Atque ita apud
Carthusianos ex nova collectione statutorum, II parte,
cap. 4. Sed et hoc apud eos recens est, nam Statuta
Guigonis cap. 37, Antiqua Statuta, II parte, cap. 7,
omnes monachos absolute convocari volunt.</p>
<p> <hi>Sic autem dent consilium fratres cum omni humanitatis
subjectione.</hi> ] Hactenus S. Pater abbatem docuit
quo pacto fratres ad consilium adhibere debeat; jam
vero qualiter ipsos proprium sensum exprimere deceat
exponit, dicens: <hi>Sic autem dent consilium fratres:</hi> 
sub hac nimirum forma quam tradit Hildemarus
hunc regulae textum, <hi>Dicat unde agitur,</hi> explicans:
 « Tunc debent respondere monachi hoc modo: Auctoritas
vestra est interrogandi, et nobis data est licentia
respondendi; nunc autem rogamus ut quod dicturi
sumus non procaciter esse dictum recipiatis, quod
<pb n="0290D"/>
respondebimus, quia cum vestra licentia dicimus. » 
Quibus abbas respondere debet:  « Nostra est licentia
ut dicatis. »  Tunc unusquisque quod sentit exponat.</p>
<p> <hi>Cum omni humilitatis subjectione.</hi> ] Id est modeste
et humiliter; quod utique praestabit quisquis non nisi
vocatus venerit, interrogatus locutus fuerit, alios
loquentes cum contemptu non irriserit, eorum verba
superbe et tumultuose non interruperit;  « quia superbus,
ut ait S. Bernardus <cit>
            <quote/>
            <bibl>De grad. humil. cap.
16</bibl>
          </cit>, primus in conventibus residet, in consiliis <emph>96</emph> 
primus respondet, non vocatus accedit, non jussus
se intromittit, reordinat ordinata, reficit facta. » 
Vel etiam humilitatis subjectio, ut o servat Haeftenus <bibl>Lib. III, tract. 5, disq. 7</bibl>,
in hoc potissimum
spectatur, si interrogatus frater non absolute et auctoritative,
quasi decretoriam proferens sententiam
dicat: Sic agendum est: Sic fieri debet: Haec mea
resolutio; sed: Ita mihi videtur: Credo quod sic
<pb n="0291A"/>
fieri posset, etc., adjiciendo illud quod peritissimis
quoque theologis et jurisperitis familiare est: Salvo
meliori judicio.</p>
<p> <hi>Ut non praesumant procaciter defendere quod eis
visum fuerit.</hi> ] Hoc enim humilitati, cum qua dari
consilium jussit, repugnat. « Quae major potest esse
superbia, inquit S. Bernardus <bibl>Serm. 2, de Resurrect.</bibl>,
quam si unus suum judicium praeferat universae
congregationis judicio, quasi solus haberet
spiritum Dei? »  Neque vero sic capienda sunt, S.
Benedicti verba, quasi omnino sententiam suam tueri
prohiberet; imo licet ad objecta respondere, quodque
sibi visum fuerit sanius, validissimis, quoad
fieri potest, rationibus firmare, dummodo omnis absit
obstinatio aut pertinacia. Sed quid si insurgat loquenti
contrarius aliquis? Audi Hildemarum:  « Quod
si alter e latere surgit dicens. Quia hoc quod dicis
nec bonum, nec verum est, hic debet ille alter caute
vigilare, ne in procacitatem cadat; id est debet dicere
abbati: Si vobis placet, ego mittam rationem
<pb n="0291B"/>
quam de hac re sentio, et non debet contra illum
fratrem qui sibi contrarie dixit aliquid contrarium
dicere. Quod si abbas dederit licentiam, dicat rationem
humiliter illius rei ita: Tantas habet congruentias,
et tantas contrarietates. Si autem abbas
non dederit licentiam dicendi rationem, ille vero
taceat. » </p>
<p> <hi>Sed magis in abbatis pendeat arbitrio, ut quod salubrius
esse judicaverit, ei cuncti obediant.</hi> ] Etsi contrarium
ipsi senserint; neque indigne ferant siquando
suum viderint deseri judicium, sed potius aliorum
praevalere gaudeant; ut tacitus quisque illud sibi
apud se usurpare queat S. Bernardi ad Ogerium scribentis <bibl>Epist. 87</bibl>:
 « Agnoscens siquidem meae sapientiae
siccitatem, imo insipientiae meae semper
suspectam habens temeritatem; cum non fit quod
fieri laudo, nec audeo, nec debeo indignari, desiderans
quemque consultius agere. Quoties vero mea
sententia eligitur ac tenetur, gravi fateor onere me
<pb n="0291C"/>
premi sentio, rei finem semper pavidus, et nunquam
securus exspectans. »  Eadem erat mens haud
dubium abbatis Poemenis, de quo referunt <cit>
            <quote/>
            <bibl>Apophthegm.
Pat. tom. I Mon. Eccl. Graecae, p. 618</bibl>
          </cit>,
 « quod nunquam voluerit dare consilium suum,
post alterius senis responsum, sed magis laudibus
illud prorsus extulerit. » </p>
<p> <hi>Sed sicut discipulis convenit obedire magistro, ita
et ipsum provide et juste condecet cuncta disponere.</hi> ]
Quod adjicit, ne forte abbas quasi libera utens potestate,
spretis fratrum consiliis, injuste disponat
aliquid. Sane sicut abbatem fratrum adhaerere sententiae
non astringit, sic non decet eum ab eorum
sententia, maxime <emph>97</emph> cum in unam conveniunt,
facile recedere.</p>
<p> <hi>In omnibus igitur omnes magistram sequantur regulam.</hi> ]
Hactenus abbatem et fratres singillatim; nunc
utrosque simul admonet ut in omnibus omnes magistram
sequantur regulam, non solum in dandis
consiliis, de quibus hic praesertim, sed in omnibus
<pb n="0291D"/>
aliis monasticis observantiis. Porro qui dicit omnes,
nullum excipit; ergo nec abbates. Recte omnino
Petrus Blesensis <bibl>Epist. 131</bibl>:  « Nulli praelato aut
subdito voluntatem sequi licet; nam et monachorum
legislator quasi edicto praecipit generali, ut omnes
magistram sequantur regulam, et ab hac lege nec
abbas nec prior excipitur. »  Et S. Bernardus <cit>
            <quote/>
            <bibl>De
Praec. et disp. c. 4</bibl>
          </cit>:  « Omnes, inquit, magistram
sequantur regulam; nemo ergo suam voluntatem:
ubi sane nec abbatem excipi puto. »  Unde etiam
congregati in concilio Aquisgranensi abbates sanxerunt <bibl>Can. 1</bibl>,
 « ut abbates regulam per singula
verba discutientes pleniter legant; et intelligentes Domino
opitulante efficaciter cum suis monachis implere
studeant. »  Neque vero hic solum desidiosos deliciososque
abbates, qui, spreta communi fratrum vita,
sibi ipsis in cameris indulgent, S. P. Benedictus
arguit; sed illos insuper qui jure antiquitatis, aut
<pb n="0292A"/>
alicujus quod exercent officii sese a regulis exemptos
existimant: quasi vero aetas aut dignitatis gradus
absolveret, et non potius monachos stringeret. Si
juniores ea jubentur agere quae majorum cohortantur
exempla, eos prorsus hac vivendi ratione majores
absolvunt a regulae observatione, eruntque inutiles
omnes quaecunque regulae, quas nec seniores,
nec ipsi juniores observare tenebuntur.</p>
<p>Quod vero S. legislator ait <hi>in omnibus,</hi> intelligi
debet non solum in magnis, sed etiam in parvis; qui
enim dicit <hi>in omnibus</hi> nihil omnino excipit: ubi tacite
redarguit eos qui nonnullas observantias tanquam
minimas despiciunt: quasi vero parvum aliquid foret
apud Deum; parvum quo Deus honoratur, parvum
quo aeternum gloriae pondus acquiri potest.
Praeclare S. Augustinus <cit>
            <quote/>
            <bibl>Lib. IV de Doctr. Christ.,
cap. 18</bibl>
          </cit>,  « Quod minimum est, inquit, minimum
est; sed in minimo fidelem esse magnam est. Nam
sicut ratio rotunditatis est ut a puncto medio omnes
lineae pares in extremo ducantur, eadem est et in
<pb n="0292B"/>
magno disco, quae in nummulo exiguo: ita ubi parva
recte geruntur, non minuitur justitiae magnitudo. » 
Audiant qui regulae observantias tanquam minimas
contemnunt, audiant S. Bernardum ad Lotharium
imperatorem scribentem <bibl>Epist. 139</bibl>:  « Verendum
est ne minimorum neglectus impedimentum sit maximorum; » 
et Scripturam: <hi>Qui spernit modica paulatim
decidet.</hi> Nullus ergo dicat: Haec regula nihil est,
haec observantia parva, istud praeceptum festuca est.
O festuca quidem initio, sed quae processu temporis
in trabem evadit! <hi>Festuca nutrita fit trabes,</hi> inquit
S. Augustinus <bibl>Serm. 19, de Script.</bibl>. Certe terret
me Bernardus cum dicit <bibl>Serm. 1, in Conv. S. Pauli</bibl>,
 « Cavete ne quis parva reputet, quamlibet parva
scienter delinquere convincatur. Nemo dicat in corde
suo: Levia sunt ista, non curo corrigere, non est
magnum si in his maneam venialibus <emph>98</emph> minimisque
peccatis: haec est enim dilectissimi impoenitentia,
haec blasphemia in Spiritum sanctum, blasphemia
<pb n="0292C"/>
irremissibilis. »  Sed demus parva sint peccata,
nunquid ideo spernenda?  « Noli despicere peccata
tua, quia parva sunt, inquit S. Augustinus <cit>
            <quote/>
            <bibl>Serm,
292, in append. Serm. S. Aug.</bibl>
          </cit> seu quivis alius,
nam et pluviarum guttae sunt, et flumina implent,
et moles trahunt, et arbores cum suis radicibus tollunt.
Tu qui dicis quia parvum peccatum est, velim
scire quoties tale peccatum admittis, si tot parvulas
plagas in corpore tuo, tot maculas aut scissuras in
vestibus tuis fieri velis? Cum ergo nec in corpore
tuo plagas, nec in veste scissuras vel maculas fieri
acquiescis, qua conscientia hoc facere in anima tua
non metuis? Ac sic quicunque hoc fecerit, plus amat
vestem aut carnem tuam quam animam. »  Et paulo
post:  « Et quia, sicut dixi, in anima nostra facti sumus
ad imaginem Dei, si in tabula aut lignea aut
lapidea faceres imaginem tuam, et aliquis impudens
homo vellet illam imaginem aut lapidibus frangere,
aut aliquibus sordibus inquinare, velim scire si contra
illum non moveretur animus tuus? etc. »  Tandem,
<pb n="0292D"/>
ut hanc rem brevi absolvam, unum his addo
S. Bernardi verbum <bibl>Serm. in Coena Domini</bibl>:  « Haec,
inquit, nemo contemnat aut parvipendat. Impossibile
est enim cum eis salvari, impossibile est ea dilui,
nisi per Christum Jesum, et a Christo. Nemo,
inquam, perniciosa securitate dormitet, declinans in
verba malitiae ad excusandas excusationes in peccatis;
quoniam nisi laverit ea Christus, non habebimus
partem cum eo. »  Plura de hac materia qui desideraverit,
adeat si lubet Julium Nigronum tract. 10
inter asceticos; Benedictum Haeftenum lib. II tract.
8, disq. 8; Dionys. Carthusianum de Refect. claust.
cap. 6; Dacriani Speculum monach. sub finem</p>
<p> <hi>Nec ab ea temere declinetur a quoquam.</hi> ] Temere,
id est sine causa legitima. An vero sola abbatis dispensatio
sufficiens sit a regula declinandi causa legitima?
Respondeo legitimam esse, dummodo accedat
necessitas aut utilitas; alioquin illa dispensatio aliud
<pb n="0293A"/>
nihil erit quam colorata praevaricatio. Ita docet
S. Bernardus <bibl>Lib. III de Consider., c. 4</bibl>  « Ubi necessitas
urget, inquit, excusabilis dispensatio est; ubi
utilitas provocat, dispensatio laudabilis est; utilitas
dico communis, non propria; nam cum nihil horum
est, non plane fidelis dispensatio, sed crudelis dissipatio
est. »  Et Petrus Blesensis ad E. priorem de
monasteriolo scribens <bibl>Epist. 131</bibl>:  « Si vero alleges
te per abbatem tuum a monasticae legis observantia
relaxatum, scias quod licet abbati dispensatio
credita sit, ea tamen statuere aut sustinere non
permittitur, quae lucrum impediunt charitatis. » </p>
<p> <hi>Nullus in monasterio proprii sequatur cordis voluntatem.</hi> ]
Haec est enim quae infernum creavit: <hi>Tolle
propriam voluntatem,</hi> inquit S. Bernardus <cit>
            <quote/>
            <bibl>Serm. 3,
de Resurrect.</bibl>
          </cit>, <hi>et infernus non erit.</hi> Quod vero dixit, <hi>in monasterio,</hi> 
 non sic capiendum, quasi extra monasterium
propriam liceret adimplere voluntatem; sed
monasterium hic sumit pro ejus habitatoribus; illa
scilicet figura qua continens pro contento accipitur.</p>
<p>
          <pb n="0293B"/> <emph>99</emph> <hi>Neque praesumat quisquam cum abbate suo proterve
aut foris monasterium contendere.</hi> ] In nonnullis
codicibus recentioribus legitur, <hi>proterve intus aut foris;</hi> 
sed <hi>intus</hi> non reperitur in codicibus Cassinensibus,
neque in Oxoniensi, neque apud Hildemarum,
neque apud Smaragdum; imo neque in codice quem
propriis manibus scripsit S. Benedictus, ut docet
idem Smaragdus, nec sane requiritur. Itaque juxta
nostram lectionem sensus est, quod non omnem in
monasterio contentionem S. Benedictus prohibuerit,
sed protervam, superbam et contumacem; extra monasterium
vero et protervam et amicam. Ita Smaragdus:
 « Sciendum est, inquit, quia cum contentionem
cum additamento <hi>proterve</hi> vetuit, amicam et pacificam
contentionem concessit; est enim amica et proficua
contentio quae frequenter inter duos homines pro
qualitate intervenientis causae efficitur: sicut inter
B. Benedictum et Maurum ejus discipulum pro puero
Placido quondam fuisse legitur. . . . Foris nec protervam,
<pb n="0293C"/>
nec amicam concessit, quia si in publico etiam
amica contentio fiat, magistro inde nociva est despectio,
et discipulo mortifera nascitur elatio. »  Et sic
forte intelligendus est S. Odo abbas Cluniacensis,
cum ait <bibl>Lib. I Collat., n. 20</bibl>:  « Quod magistri a subditis
reprehendi non debeant, bene bobus calcitrantibus
inclinata illa testamenti, quae rectores significat,
arca figuravit: quam quia casuram credens Oza levites
erigere voluit, mox sententiam mortis accepit
in humero percussus, quo ex praecepto legis eam
ferre debuerat; quia nimirum cum subditi contra
praelatos, quorum imperia ferre debuerant, manum
submissionis mittunt, a sorte viventium reprobantur. » 
Idem docet Gaufridus Vindocinensis lib. IV,
epist. 22.</p>
<p> <hi>Quod si praesumpserit, regulari disciplinae subjaceat.</hi> ]
Simile est illud Regulae S. Pachomii <bibl>Art 118</bibl>:  « Si
inventus fuerit unus ex fratribus aliquid per contentionem
agens, vel contradicens majoris imperio,
increpabitur juxta mensuram peccati. »  Regularem
<pb n="0293D"/>
autem disciplinam in eo constituunt, ut is qui deliquit,
semel et iterum secreto admoneatur; deinde si
non emendaverit objurgetur publice; postea si neque
sic correxerit, excommunicationis vindicta plectatur;
tandem non emendatus excommunicatione corporali,
vindictae subjaceat; denique si flagellum non emendaverit,
adhibeatur oratio fratrum; postremo, omnibus
frustra tentatis, expellatur de monasterio. Ita
fere Smaragdus, Hildemarus, et Bernardus Cassinensis,
quorum sententiam confirmare videntur Consuetudines
S. Benedicti Anianensis tom. IV Analectorum
editae; atque hoc vocabant <hi>transire per gradus.</hi> In
Regula S. Donati ad virgines regulari subdi disciplinae
idem est ac carceri mancipari; nam capite 2, quod
totum ex regula S. Benedicti cap. 3 desumpsit, sexu
masculino in femininum mutato, postquam dixit: <hi>Quod si praesumpserit disciplinae regulari subjaceat;</hi> 
quasi explicans quid illud sit, subjungit: <hi>Id est in
<pb n="0294A"/>
cella detrudatur, donec poenitendo humilietur.</hi> Erit forte
qui regularem disciplinam hic accipiat pro flagelli
verbere. <emph>100</emph> Ita Venusinus abbas in Vita S. Petri
abbatis Cavensis n. 28 <bibl>Boll. 4 Mart.</bibl>:  « Ante altare
eum ducens, regulari disciplinae subdidit, atque tam
acriter verberare coepit, ut inter dolores exclamaret. » 
Certe disciplinam in Regula S. Benedicti pro
corporali aliqua vindicta sumi patet ex ejusdem Regulae
cap. 65, ubi vitiosum praepositum verbis admoneri
praecipit usque quater, <hi>et si non emendaverit,</hi> 
addit, <hi>adhibeatur ei correptio disciplinae regularis.</hi> </p>
<p> <hi>Ipse tamen abbas cum timore Dei et observatione
regulae omnia faciat.</hi> ] Primo cum timore Dei, quia, ut
dicit citatus a Boherio Cassiodorus,  « semper bene
geritur, si coelestis metus humanis moribus apponatur. » 
Deinde cum observatione regulae, ut ostenderet
non minus abbatem quam monachos regulae subdi.</p>
<p> <hi>Sciens se procul dubio de omnibus judiciis suis aequissimo
judici Deo rationem redditurum.</hi> ] Quod frequenter
abbati S. Pater ingerit, praesertim cum aliquid ei
<pb n="0294B"/>
potestatis concedit, ut de accepto et concesso honore
haud extollatur, ac semper cogitans quale suscepit
onus, in Dei timore permaneat.</p>
<p> <hi>Si qua vero minora agenda sunt in monasterii utilitatibus.</hi> ]
Vel etiam detrimento. Minora vocat ea quae
fere usu quotidiano eveniunt, et ad omnem congregationem
non pertinent, sed ad speciales tantummodo
personas, eorumque officia, sive, ut vocabant,
obedientias; ut sunt eligere praepositum, sicut habetur
Regulae cap. 65, <hi>cum consilio fratrum ipse ordinet
sibi praepositum,</hi> decanum, cellerarium, etc., emere
hoc aut illud ad ornandam ecclesiam, et alia hujusmodi.
Vel etiam minora possunt dici ea quae nunc
ex jure absque ullo fratrum consensu abbas potest
exsequi.</p>
<p> <hi>Seniorum tantum utatur consilio.</hi> ] Seniores hic vocat
non omnino decrepitos, aut ordine monasterii
primos, sed prudentes, discretos, expertosque fratres,
quorum in electione non tam aetas quam maturitas
<pb n="0294C"/>
consideranda est: quamvis in iis non sit spernenda
senectus, maxime si cum judicio et discretione
juncta sit; nam, ut dicit vulgatus S. Ambrosius <cit>
            <quote/>
            <bibl>In
I Tim. V</bibl>
          </cit>:  « Apud omnes utique gentes honorabilis
est senectus, unde et Synagoga, et postea Ecclesia
seniores habuit, quorum sine consilio nihil agebatur
in Ecclesia. »  Ubi ergo aequalis est morum maturitas,
discretio, prudentia, et in sene et in juvene,
debet senex juniori praeponi. Jam vero si quaeras
quaenam potissimum virtutes in senioribus debeant
requiri, respondet Hildemarus: In istis senioribus
tria debent inquiri: fides, spes, charitas: fides, qua
sub silentio tegant omnia; spes aeternorum praemiorum,
qua roborati pro tuenda veritate omnia sustineant;
charitas, qua omnes idem sapiant. His adde
cognitionem boni et mali, qua possint illud prosequi,
et istud persequi; summam prudentiam, summamque
discretionem.</p>
<p>De numero vero seniorum Boherius existimat duos
sufficere, et <emph>101</emph> revera satis esse in minori congregatione
<pb n="0294D"/>
non negaverim; at vero in majori tres quatuorve
consulendos existimarem. Atque ita se habuisse
apud veteres monachos colligitur ex his Hildemari
verbis:  « Cum tres aut quatuor locuti fuerint,
alius inter illos sine vocatione accedat absque verecundia. » 
Apud Cassinenses seniores sunt: Prior
claustralis, decani, magister novitiorum, et cellerarius;
in congregatione Montis Oliveti: Vicarius, cellerarius,
magister novitiorum, procurator, et senior
secundum professionem. Fulienses vero in suis Constitutionibus
haec statuunt <bibl>Cap. 3</bibl>:  « Seniorum appellatione
intelligimus praeter subpriorem cujusquo
monasterii duos sacerdotes, ubi decem vocales sunt;
aut unum sacerdotem, ubi minor est numerus, quos
superior tanquam virtute, judicio, usuque rerum praestantiores
e conventu suo elegerit, ut eorum consilio
adjuvetur; quibus, quotiescunque de rebus temporalibus
agitur, accedet cellerarius. » </p>
<p>
          <pb n="0295A"/> <hi>Sicut scriptum est: Omnia fac cum consilio, et post
factum non poenitebis.</hi> ] Ita S. Basilius <cit>
            <quote/>
            <bibl>Reg. Brev. interrog.
104</bibl>
          </cit>:  « In universo, inquit, generatim negotio
meminisse debet antistes necessario Scripturae dicentis: <hi>Cum consilio fac omnia.</hi> 
 »  Hinc S. Vitalis,
ordinis ejusdem S. Basilii abbas, inter alia ad successorem
suum hortamenta:  « Quae autem facienda
contingunt, ait, tam spiritalia quam corporalia, non
secundum proprium arbitrium et voluntatem, sed
cum conscientia fiant, et consilio majorum, et eorum
qui digni sunt reverentia. »  Similiter et Petrus Blesensis
ad abbatem S. Launomari scribens:  « Omnia
cum consilio fac; castorum enim consiliorum mater
Sapientia in libro nominis sui dicit: <hi>Ego in consiliis
habito, et intersum cogitationibus eruditis.</hi> Probatos
autem in religione tecum habeas in consilio, in obsequio,
in contubernio, tuae custodes honestatis et testes. » 
Hac in re laudant imprimis S. Fulgentium,
qui, ut dicit anonymus ejus discipulus in illius Vita,
cap. 29 <bibl>Apud Boll. 1 Januar.</bibl>,  « in omni consilio
<pb n="0295B"/>
Bysaceno de rebus majoribus ipse primus consulebatur;
in monasterio proprio de rebus etiam minimis
<pb n="0296A"/>
abbatem Felicem simpliciter consulebat. »  Tum venerabilem
Eigilem abbatem Fuldensem, qui, teste
Candido in ejus Vita n. 22 <bibl>Saec. IV Bened. part. I</bibl>,
 « audiebat libenter consilium fratrum, et eorum collocutionibus
saepissime fruebatur; sciebat enim scriptum: <hi>Omnia fac cum consilio;</hi> 
 atque ideo non se
sublimiorem, nec prudentiorem caeteris aestimabat,
neque etiam inani tumore tractabat se consolatione
alterius non indigere. »  Sed inter alios maxime spectandus
S. Stephanus abbas Obazinensis, qui, ut legitur
in ejus Vitae lib. II, n. 14 <bibl>Tom. IV Misc. Baluz.</bibl>,
 « Nihil quamvis parvum sine alterius consilio
facere voluerit: quod si res in promptu esset, nec
dilationem admitteret, ipse vero in praesenti non haberet
nisi aliquem ex simplicibus fratribus, aut unum
forte ex familia, non tamen vel ab illo consilium
quaerere dubitabat. » </p>
<p>Caeterum ut hoc caput paucis absolvam, S. Benedictus
res majoris momenti omnium fratrum consilio;
minora seniorum duntaxat; sed minima quae omni
<pb n="0296B"/>
fere momento eveniunt, solius abbatis prudentiae
submittit.
</p>
      </div>

<div>
        <head>CAPUT IV. <hi>Quae sint instrumenta bonorum operum.</hi> </head>
        <p>

<pb n="0295"/>
<list>
<item>4. Non adulterari.</item>
</list>
<list>
<item>3. Deinde, non.</item>
</list>
<list>
<item>
<pb n="0295B"/>
          </item>
<item>1. <emph>102</emph> Imprimis Dominum Deum diligere ex toto
corde, tota anima, tota virtute <bibl>Luc. X</bibl>.</item>
<item>2. Deinde, proximum tanquam seipsum.</item>
        </list>

<pb n="0295D"/> occidere <bibl>Matth. V</bibl>.


<pb n="0295D"/> <bibl>Levit. XIX</bibl>.
<item>5. Non facere furtum <bibl>Exod. XX</bibl> </item>
<item>6. Non concupiscere <bibl>Deut. V</bibl>.</item>
<item>7. Non falsum testimonium dicere <bibl>II Petr. II</bibl> </item>
<item>8. Honorare omnes homines <bibl>Luc. IX</bibl>.</item>

<pb n="0295C"/>
<list>
<item>9. Et quod sibi quis fieri non vult, alii non faciat <bibl>Tob. IV</bibl>.</item>
<item>10. Abnegare semetipsum sibi, ut sequatur Christum <bibl>Matth. VII</bibl>.</item>
<item>11. Corpus castigare <bibl>I Cor. IX</bibl>.</item>
<item>12. Delicias non amplecti <bibl>II Petr. II</bibl>.</item>
<item>13. Jejunium amare <bibl>Dan. I</bibl>.</item>
<item>14. Pauperes recreare <bibl>Tob. IV</bibl>.</item>
<item>15. Nudum vestire <bibl>Isai. LVIII</bibl>.</item>
<item>16. Infirmum visitare <bibl>Matth. XXV</bibl>.</item>
<item>17. Mortuum sepelire <bibl>Tob. I</bibl>.</item>
<item>18. In tribulatione subvenire <bibl>Eccl. VI</bibl>.</item>
<item>19. Dolentem consolari <bibl>Eccl. VII</bibl>.</item>
<item>20. A saeculi actibus se facere alienum <bibl>II Tim. II</bibl>.</item>
<item>21. Nihil amori Christi praeponere <bibl>Matth. XIV</bibl>.</item>
        </list>

<pb n="0295D"/>
<list>
<item>27. Non jurare, ne forte.</item>
</list>
<list>
<item>22. Iram non perficere <bibl>Matth. V</bibl>.</item>
<item>23. Iracundiae tempus non reservare <bibl>Ephes. IV</bibl>.</item>
<item>24. Dolum in corde non tenere <bibl>Prov. XII</bibl>.</item>
<item>25. Pacem falsam non dare <bibl>Psal. XXVII</bibl>.</item>
<item>26. Charitatem non derelinquere <bibl>I Petr. IV</bibl>.</item>
        </list>

<pb n="0296D"/> perjuret <bibl>Matth. V</bibl>.
<item>28. Veritatem ex corde et ore proferre <bibl>Psal. XIV</bibl>.</item>
<item>29. Malum pro malo non reddere <bibl>I Thess. V</bibl>.</item>
<item>30. Injuriam non facere; sed et factam patienter sufferre <bibl>I Cor. VI</bibl>.</item>

<pb n="0296B"/>
<list>
<item>35. Non vinolentum.</item>
</list>
<list>
<item>32. Maledicentes se, non remaledicere, sed magis.</item>
</list>
<list>
<item> <emph>103</emph> 31. Inimicos diligere <bibl>Matth. V</bibl>.</item>
        </list>

<pb n="0296D"/>
benedicere <bibl>I Petr. II</bibl>.
<item>33. Persecutiones pro justitia sustinere <bibl>Matth. V</bibl>.</item>
<item>34. Non esse superbum <bibl>Tob. IV</bibl>.</item>

<pb n="0296D"/> <bibl>I Tim. III</bibl>.
<item>36. Non mullum edacem <bibl>Eccl. XXXVII</bibl>.</item>
<item>37. Non somnolentum <bibl>Prov. XX</bibl>.</item>
<item>38. Non pigrum <bibl>Prov. XXIV</bibl>.</item>

<pb n="0296C"/>
<list>
<item>39. Non murmurosum <bibl>Sap. I</bibl>.</item>
<item>40. Non detractorem <bibl>Prov. IV</bibl>.</item>
<item>41. Spem suam Deo committere <bibl>Psal. XXX</bibl>.</item>
<item>42. Bonum aliquod in se cum viderit, Deo applicet,
non sibi <bibl>Jac. I</bibl>.</item>
<item>43. Malum vero, semper a se factum sciat et sibi reputet <bibl>Ose. XIII</bibl>.</item>
<item>44. Diem judicii timere <bibl>Job XXXI</bibl>.</item>
<item>45. Gehennam expavescere <bibl>Luc. XII</bibl>.</item>
<item>46. Vitam aeternam omni concupiscentia spirituali
desiderare <bibl>Psal. LXXXIII</bibl>.</item>
<item>47. Mortem quotidie ante oculos suspectam habere <bibl>Matth. XXIV</bibl> </item>
<item>48. Actus vitae suae omni hora custodire <bibl>Deut. IV</bibl>.</item>
        </list>

<pb n="0296D"/>
<list>
<item>49. In omni loco Deum se respicere, pro certo scire <bibl>Prov. V</bibl>.</item>
<item>50. Cogitationes malas cordi suo advenientes mox
ad Christum allidere <bibl>Psal. XXXVI</bibl>.</item>
<item>51. Et seniori spirituali patefacere <bibl>Eccl. IX</bibl>.</item>
<item>52. Os suum a malo vel pravo eloquio custodire <bibl>Psal. XXXV</bibl>.</item>
<item>53. Multum loqui non amare <bibl>Prov. X</bibl>.</item>
<item>54. Verba vana aut risui apta non loqui <cit>
              <quote/>
              <bibl>Matth.
XII</bibl>
            </cit>.</item>
        </list>

<pb n="0297A"/>
<list>
<item>61. Non velle dici sanctum antequam sit; sed prius
esse quod verius.</item>
</list>
<list>
<item>59..</item>
</list>
<list>
<item>55. Risum multum aut excussum non amare <cit>
              <quote/>
              <bibl>Eccle.
VII</bibl>
            </cit>.</item>
<item>56. Lectiones sanctas libenter audire <bibl>Luc. IV</bibl>.</item>
<item>57. Orationi frequenter incumbere <bibl>Luc. XVIII</bibl>.</item>
<item>58. Mala sua praeterita cum lacrymis vel gemitu
quotidie in oratione Deo confiteri, de ipsis malis
de caetero emendare <bibl>Psal. VI</bibl>.</item>
        </list>

<pb n="0297B"/> Desideria carnis non perficere; voluntatem
propriam odire <bibl>Gal. V</bibl>.
<item>60. Praeceptis abbatis in omnibus obedire <cit>
            <quote/>
            <bibl>Hebr.
XIII</bibl>
          </cit>, etiamsi ipse aliter <emph>104</emph> (quod absit) agat,
memores illud dominicum praeceptum, <cit>
            <quote>Quae dicunt,
facite: quae autem faciunt, facere nolite </quote>
            <bibl>Matth. III</bibl>
          </cit>.</item>

<pb n="0297B"/> dicatur <bibl>Matth. III</bibl>.


<pb n="0297B"/>
<list>
<item>62. Praecepta Dei factis quotidie adimplere <cit>
              <quote/>
              <bibl>Eccli.
VI</bibl>
            </cit>.</item>
<item>63. Castitatem amare <bibl>I Tim. V</bibl>.</item>
<item>64. Nullum odire <bibl>Luc. XIX</bibl>.</item>
        </list>

<pb n="0298A"/>
<list>
<item>65. Zelum non habere, invidiam non exercere <bibl>Gal. V</bibl>.</item>
<item>66. Contentionem non amare <bibl>II Tim. II</bibl>.</item>
<item>67. Elationem fugere <bibl>Psal. CXXX</bibl>.</item>
<item>68. Seniores venerari <bibl>Levit. XIX</bibl>.</item>
<item>69. Juniores diligere <bibl>I Tim. V</bibl>.</item>
<item>70. In Christi amore pro inimicis orare <bibl>Matth. V</bibl>.</item>
<item>71. Cum discordante ante solis occasum in pacem
redire <bibl>Eph. IV</bibl>.</item>
<item>72. Et de Dei misericordia nunquam desperare <bibl>Ezech. XVIII</bibl>.</item>
        </list>
</p>
        <p>Ecce haec sunt instrumenta artis spiritualis: quae
cum fuerint a nobis die noctuque incessabiliter adimpleta,
et in die judicii reconsignata, illa merces nobis
a Domino recompensabitur quam ipse promisit:
<pb n="0298B"/> <hi>quod oculus non vidit, nec auris audivit, nec in cor
hominis ascendit quae praeparavit Deus his qui diligunt
eum.</hi> 
 Officina vero, ubi haec omnia diligenter operemur
 claustra sunt monasterii, et stabilitas in congregatione.</p>
</div>

<div>
        <head>COMMENTARIUS.</head>

<pb n="0297"/>
<p>
          <pb n="0297B"/>Antequam singula capitis hujus instrumenta expendamus,
nonnulla de his generatim praemittenda
videntur. Et primo quidem illud notatu dignum occurrit,
quod istud de bonorum operum instrumentis
caput sit veluti breviarium compendiumque ipsius
Regulae, totiusque perfectionis, cujus nihil illi defecturum
<pb n="0297C"/>
arbitror, quem hoc caput constiterit observasse:
unde tot constat instrumentis quot Regula
capitibus; ut qui illud opere impleverint, omnia simul
implesse videantur.</p>
<p>Deinde observandum est tanto apud veteres caput
istud fuisse in pretio, ut illud de verbo ad verbum
suae ad Virgines Regulae cap. 3 inseruerit S. Donatus
Bisuntinus episcopus: quod et praestitit Magister <emph>105</emph> 
 Regulae etiam capite 3, sub hoc titulo: <hi>Quae est
ars sancta quam docere debet abbas discipulos in monasterio,</hi> 
verbis tamen subinde mutatis et instrumentis
nonnullis omissis. Similiter et Grimlaicus in
Solitariorum Regula capite 25 cum hac praefatione:
 « Cum ergo omnium sanctarum Scripturarum paginae
instrumentis bonorum operum sint refertae, et per
earumdem sanctarum Scripturarum campos inveniri
possint arma quibus vitia comprimantur et virtutes
nutriantur; necesse tamen est huic Regulae sententiam
cujusdam Patris inserere de instrumentis bonorum
<pb n="0297D"/>
operum; in qua sub magna brevitate quid solitariis
agendum, quidve vitandum sit continetur.
Oportet enim eos imprimis Deum diligere, etc. » 
Haec eadem instrumenta a S.  P. Benedicto emendicata,
ejus tamen nomine suppresso, et cum praefatione
praedicta verbo tenus refert Theodulfus Aurelianensis
episcopus in suo Capitulari cap. 21. Referuntur
etiam in antiquo ordine Romano ex canone
Theodori Anglorum episcopi in ordinatione abbatissae,
uti observat Menardus noster.</p>
<p>Tertio. Petrus Boherius, Menardus, et post utrosque
Haeftenus, existimarunt haec omnia bonorum
operum instrumenta ex epistola prima S. Clementis
in suam Regulam translata fuisse a S. Benedicto.
Idem credidit olim etiam Amalarius in supplemento
ad libros IV de Divinis officiis <bibl>t. II Analect., p. 142</bibl>.
Verum non S. Benedictus a S. Clemente, sed Clementis
subornator Isidorus Mercator ex Regula S.
Benedicti totum hoc caput accepit, uti probat noster
<pb n="0298B"/>
Mabillonius in observationibus ad praefatum Amalarii
supplementum.</p>
<p>Quarto. Occasione tituli hujus capitis isthaec occurrit
difficultas: Cum ea quae hic continentur sint
ipsa bona opera, quomodo instrumenta bonorum
operum dicuntur? nihil enim est sui ipsius instrumentum.
<pb n="0298C"/>
Ad hanc difficultatem multae possunt adhiberi
solutiones. Primo enim, ut observat Menardus,
hic per hujusmodi bona opera intelligere possumus
certam methodum perfectionis acquirendae, seu, ut
loquitur S. Benedictus, artem spiritualem ad quam
illa omnia, quae hic commemorantur, viam muniunt:
ac proinde recte illius instrumenta dici possunt. 2º
Virtutes et bona opera possunt etiam appellari instrumenta
bonorum operum, quia sese mutuo indigent,
se invicem adjuvant. Ita  « per amorem Dei amor
gignitur proximi, et per amorem proximi amor Dei
nutritur, »  ut loquitur S. Gregorius <cit>
            <quote/>
            <bibl>Lib. VII Moral.,
cap. 10</bibl>
          </cit>. Ita oratio jejunium, et jejunium orationem
adjuvat; et sic unum alterius est instrumentum;
licetque respectu sui dici nequeat instrumentum
bonorum operum, potest tamen respectu aliorum. 3º
Quaecunque hoc continentur in capite, considerari
possunt aut ut praecepta, vel ut consilia: habita autem
ratione definitionis instrumenti, quae est: id quo
<pb n="0298D"/>
utitur principalis causa, haec omnia consilia vel
praecepta possunt dici moralia instrumenta, quibus
lectis vel auditis utitur Deus, vel ipse S. Benedictus,
ut nos ad bona opera exercenda moveat; et hac forte
acceptione regulas et collationes Patrum appellarit <hi>instrumenta virtutum,</hi> 
 Regulae cap. ultimo. 4º Si ipsam <emph>106</emph> 
 instrumenti etymologiam expendamus, instrumentum
dicitur ab eo quod instruit; et sic haec omnia
dici possunt instrumenta bonorum operum, ut
pote quae nos bona opera edocent.</p>
<p>Quinto. Denique observat Hildemarus capitis hujus
titulum duobus modis posse concipi. 1º Simpliciter
dictum, quasi diceret S. Benedictus: Hoc in
capite disseremus quae sint instrumenta bonorum
operum. 2º Interrogative, <hi>Quae sint instrumenta bonorum
operum?</hi> ad quam interrogationem respondetur: <hi>Imprimis,</hi> 
 etc.</p>
<p> <hi>Imprimis Dominum Deum diligere ex toto corde,
tota anima, tota virtute.</hi> ] Primum inquit instrumentum
<pb n="0299A"/>
diligere Deum, hoc est enim primum et maximum
in lege mandatum: primum dignitate, primum utilitate,
primum necessitate. Dignitate, quia, ut dicit
apud Cassianum <bibl>Collat. 11, c. 12</bibl> abbas Chaeremon,
 « nihil pretiosius, nihil perfectius, nihil sublimius,
nihil charitate perennius; »  et Sanctus Caesarius <bibl>Serm. 107 in Append. Serm. S. Aug.</bibl>:
 « Charitas oleo
comparatur; nam quomodo oleum omnibus humoribus
superius esse cognoscimus, ita charitas omnibus
virtutibus sublimior comparatur. »  Utilitate, quia
diligentibus Deum omnia cooperantur in bonum;
bonum utique, Deum possidendum; ut enim ait S.
Augustinus <bibl>Lib. I de Doct. Chr., cap. 29</bibl>,  « Deus
vult se diligi, non ut sibi aliquid, sed ut eis qui diligunt
aeternum pretium conferatur, hoc est ipse quem
diligunt. »  Unde et S. Ambrosius <cit>
            <quote/>
            <bibl>Lib. I in Hexam.,
c. 12</bibl>
          </cit>:  « Charitas est, inquit, quae nos superioribus
nectit coeloque inserit. »  Tandem necessitate, et quidem
aeternae salutis, quae sine Dei dilectione haudquaquam
obtineri potest, Apostolo ad Corinthios
<pb n="0299B"/>
scribente: <cit>
            <quote>Etsi habuero prophetiam, et noverim omnia
mysteria, et omnem scientiam; etsi habuero omnem
fidem, ita ut montes transferam: charitatem autem
non habuero, nihil sum: etsi distribuero in cibos
pauperum omnes facultates meas; etsi tradidero corpus
meum, ita ut ardeam: charitatem autem non habuero,
nihil mihi prodest </quote>
            <bibl>I Cor. XIII</bibl>
          </cit>.</p>
<p>Ab hac vero dilectionis lege nullus eximitur, nullus
aliquo potest excusari praetextu:  « Potest mihi
aliquis dicere: Non possum jejunare, inquit S. Caesarius <bibl>Serm. 225 in Append. Serm. S. Aug.</bibl>,
non
possum vigilare; nunquid potest dicere: Non possum
amare? Potest dicere: Non possum res meas totas
pauperibus dare, et in monasterio Deo servire;
nunquid potest dicere: Non possum diligere? »  Et
certe, ut optime observat S. Thomas <cit>
            <quote/>
            <bibl>1-2, q. 109,
a. 3</bibl>
          </cit>,  « diligere Deum super omnia est quiddam connaturale
homini, et cuilibet creaturae, non solum rationali,
sed etiam irrationali, et etiam inanimatae
<pb n="0299C"/>
secundum modum amoris, qui unicuique creaturae
competere potest. »  Unde etiam apposite S. Basilius <bibl>Regul. fus. cap. 2</bibl>:
 « Dilectio Dei, inquit, doceri
non potest; neque enim luce gaudere, et vitam affectare
ab alio quopiam didicimus; neque diligere parentes
aut nutritores alius nos docuit: ad hunc
itaque modum, vel certe multo magis divinum hoc
desiderium non potest aliunde per externam doctrinam
disci; sed constitutioni hominis seminaria quaedam
indita est ratio, quae in seipsa haberet causas et
affectus familiariter diligendi. » </p>
<p> <emph>107</emph> Quia tamen nihil fit aut fieri debet a rationali
creatura sine causa, quibus ad amorem divinum
rationibus moveri possimus, breviter explicandum est.</p>
<p>Primam rationem paucis exponit S. Bernardus
cum dicit <bibl>De Dilig. Deo, c. 1</bibl>: <hi>Causa diligendi Deum
Deus est,</hi> hoc est summa bonitas, summus amor,
summe amabilis, quem diligere omni creaturae connaturale
est.</p>
<p>Secunda est propter summum ejus erga nos
<pb n="0299D"/>
amorem; nam, ut dicit Gilbertus de Hoillandia <cit>
            <quote/>
            <bibl>Serm.
19, in Cant.</bibl>
          </cit>, <hi>improbus sui provocator est amor:</hi> nullo
pretio, nulla mercede compensari potest, uno rependitur
amore; nec aliud a nobis exigit Deus, qui nos
ad hoc unum dilexit, ut eum diligamus;  « nam cum
amat Deus, non aliud vult quam amari, inquit S.
Bernardus <bibl>Serm. 83, in Cant.</bibl>, quippe non ad aliud
amat quam ut ametur; sciens ipso a amore beatos qui
se amaverint. »  Cum ergo prior ipse dilexerit nos,
 « dignus plane est qui redametur, praesertim si
advertatur, quis, quos, quantumque amaverit, »  ut
loquitur iterum idem S. doctor <bibl>de Dilig. Deo, cap. 1</bibl>.</p>
<p>Tertia diligendi Dei causa procedit ex summis ejus
in nos beneficiis, quibus suum S. Bernardus amorem
ita excitabat <bibl>Ibid. c. 5</bibl>:  « Quid ergo ego, qui Deum
meum teneo vitae meae non solum gratuitum largitorem,
largissimum administratorem, pium consolatorem,
sollicitum gubernatorem; sed insuper etiam
<pb n="0300A"/>
copiosissimum redemptorem, aeternum conservatorem,
ditatorem, glorificatorem? » </p>
<p>Quarta inter alias magnis nos urget stimulis gratia
redemptionis, pretioso Christi sanguine comparata.
 « Sed est quod me plus movet, inquit idem S. Bernardus <bibl>Serm. 20, in Cant.</bibl>,
plus urget, plus accendit,
super omnia, inquam, reddit amabilem te mihi, Jesu
bone, calix quem bibisti, opus redemptionis nostrae;
hoc omnino amorem nostrum facile vindicat totum
sibi; hoc, inquam, est quod nostram devotionem et
blandius allicit, et justius exigit, et arctius stringit,
etc. » </p>
<p>Quinta causa est, quia qui Deum diligit unus cum
eo efficitur. Praeclare iterum S. Bernardus <cit>
            <quote/>
            <bibl>Serm.
59, in Cant.</bibl>
          </cit>,  « Neminem suspicit amor, sed ne despicit
quidem: omnes ex aequo intuetur qui perfecte
se amant, et in seipso celsos humilesque contemperat,
nec modo pares, sed unum eos facit: tu Deum
forsitan ab hac amoris regula excipi putas? Sed qui
adhaeret Deo, unus spiritus est. Quid miraris? ipse
<pb n="0300B"/>
factus est tanquam unus ex nobis. » </p>
<p>Sexta causa est, quia proprium monachorum opus
est Deum diligere: unde Gilbertus de Hoillandia
suos alloquens ait <bibl>Serm. 19, in Cant.</bibl>:  « Aliorum
alia sunt officia, vestrum speciale munus est amor. » </p>
<p>His atque aliis hujusmodi stimulis, qui passim
occurrunt apud auctores, excitandus est in nobis
amor Dei, quibus qui non excitatur, hunc non obdormire,
sed prorsus mortuum esse merito dixeris;
nam  « dignus plane est morte qui tibi, Domine Jesu,
recusat vivere, et mortuus est: et qui tibi non sapit,
desipit; et qui curat esse, nisi propter te, pro nihilo
est, et nihil est, »  inquit S. Bernardus.</p>
<p>Porro licet modus diligendi Deum sit diligere sine
modo, ut loquitur <emph>108</emph> idem S. doctor <cit>
            <quote/>
            <bibl>De Dilig.
Deo, cap. 1</bibl>
          </cit>, aliquem tamen nobis hic praefixisse
videtur S. Benedictus, cum dixit Deum diligendum
esse <hi>ex toto corde, tota anima, tota virtute;</hi> quem
modum ita exponit S. Augustinus <cit>
            <quote/>
            <bibl>Lib. I de Doct.
<pb n="0300C"/>
Christ., c. 22</bibl>
          </cit>:  « Haec est regula dilectionis divinitus
constituta: Diliges proximum tuum sicut teipsum;
Deum vero ex toto corde, ex tota anima, ex tota
mente; ut omnes cogitationes tuas, et omnem vitam,
et omnem intellectum in illum conferas, a
quo habes ea ipsa quae confers. Cum ait: Toto corde,
tota anima, tota mente, nullam vitae nostrae partem
reliquit quae vacare debeat, et quasi locum dare, ut
alia re velit frui; sed quidquid aliud diligendum venerit
in animum, illuc rapiatur, quo totus dilectionis
impetus currit. »  Aliter S. Bernardus hunc locum
explicat <bibl>Serm. 20, in Cant.</bibl>:  « Mihi, inquit, videtur,
si alius competentior sensus in hac trina distinctione
non occurrit, amor quidem cordis ad zelum quemdam
pertinere affectionis; animae vero amor ad industriam
seu judicium rationis; virtutis autem dilectio
ad animi posse referri constantiam vel vigorem.
Dilige ergo Dominum Deum tuum toto et pleno cordis
affectu; dilige tota rationis vigilantia et circumspectione;
dilige ex tota virtute, ut nec mori pro ejus
<pb n="0300D"/>
amore pertimescas, etc. »  Et infra:  « Ergo nec abduci
blanditiis, nec seduci fallaciis, nec injuriis frangi,
toto corde, tota anima, tota virtute diligere est. » 
Neque certe minus amandus Deus; nam, ut dicit Gilbertus
de Hoillandia <bibl>Serm. 19, in Cant.</bibl>,  « Si infra
vires tuas amor se cohibet et contrahit, iniquus est;
et si juxta vires, exiguus. »  Quid ergo? Iterum cum
eodem Gilberto dicat unusquisque nostrum <bibl>Ibid.</bibl>:
 « Diligam te, bone Jesu; diligam te, virtus mea,
quem non possum gratis diligere, nec possum tamen
satis diligere; dirigantur in te ex integro studia mea,
nec alieno deducantur et distrahantur affectu. At quam
exigua sunt etiam cum integra sunt in te studia nostra?
quomodo ergo diminuam, quod cum integrum
est, tam exile est? totus in te, Deus bone, desiderio
ferar. » </p>
<p> <hi>Deinde proximum tanquam seipsum.</hi> ] Ut hoc instrumentum
breviter expediam, tria mihi inquirenda
<pb n="0301A"/>
propono: 1º quis noster proximus dicendus sit; 2º
quis noster in eum affectus esse debeat; 3º quae
instrumenti hujus necessitas vel utilitas.</p>
<p>Primum explicat S. Augustinus <cit>
            <quote/>
            <bibl>Serm. 108, in
Append. Serm. S. August.</bibl>
          </cit> seu quivis alius his verbis:
 « Si forte quilibet quaerat quis sit proximus, sciat
omnem Christianum recte proximum dici, quia
omnes in baptismo filii Dei sanctificamur, ut filii
simus spiritaliter in charitate perfecta. »  Angusta
proximi notio, quam alibi paulo fusius S. doctor
extendit:  « Proximus inquit, est omnis homo; proximus
tuus est qui tecum natus est ex Adam et Eva:
omnes proximi sumus ratione nativitatis, et alter
alteri frater, illa spe coelestis haereditatis proximum
tuum debes putare omnem hominem etiam antequam
sit Christianus. »  Neque his quoque dilectionis limitibus
contentus, proximo notionem ad ipsos etiam
angelos extendit in libris de Doctrina Christiana <bibl>Lib. I, c. 30</bibl>,
ubi postquam statuit eum dici proximum
cui praebendum est, aut a quo nobis praebendum
<pb n="0301B"/>
est officium misericordiae, ita infert:  « Manifestum <emph>109</emph> 
 est hoc praecepto, quo jubemur proximum
diligere, etiam S. angelos contineri, a quibus
tantae misericordiae officia impenduntur. » </p>
<p>Jam vero qualis debeat esse nostra in proximum
dilectio docet idem S. Augustinus his verbis <cit>
            <quote/>
            <bibl>De Mor.
Eccl. cathol. c. 28</bibl>
          </cit>:  « Qui ergo diligit proximum,
agit quantum potest ut sanus corpore sanusque animo
sit; sed cura corporis ad sanitatem animi referenda
est. »  Et alibi <bibl>De Doctr. Christ., c. 22</bibl>;  « Quisquis
ergo recte proximum diligit, hoc cum eo agere debet,
ut et ipse toto corde, tota anima, tota mente diligat
Deum. »  Verum cum tanta sit humanae infirmitatis
necessitas, ut qui omnes homines diligere tenemur,
omnibus tamen subvenire non possimus, quid in
tanta necessitate positi potissimum agere debeamus,
ita describit S. doctor <bibl>Ibid., c. 28</bibl>:  « Omnes homines
aeque diligendi sunt; sed cum omnibus prodesse
non possis, his potissimum consulendum est qui pro
<pb n="0301C"/>
locorum et temporum, vel quarumlibet rerum opportunitatibus
constrictius tibi quasi quadam sorte junguntur.
Sicut enim si tibi abundaret aliquid quod dari
oporteret ei qui non habet, nec duobus dari potuisset,
si tibi occurrerent duo, quorum neuter alium
vel indigentia, vel erga te aliqua necessitate superaret,
nihil justius faceres quam ut sorte eligeres cui
dandum esset quod dari utrique non posset: sic in
hominibus quibus omnibus consulere nequeas, pro
sorte habendum est, prout quosque tibi colligatius
temporaliter adhaerere potuerit. » </p>
<p>Necessitas hujus instrumenti repetitur ex necessitate
amoris Dei, ejusque legis servandae: neque enim
Deum diligere, ejusque legem custodire poterimus
aliquando, nisi invicem dilexerimus. Hinc S. Bernardus <bibl>Serm. 33, de Divers.</bibl>:
 « Haec est professio
fidei Christianae, ut qui vivit, jam non sibi vivat,
sed ei qui pro omnibus mortuus est; nec mihi dicat
quis: Ei vivam, sed non tibi; quandoquidem non
solum pro omnibus vixit, sed et pro omnibus mortuus
<pb n="0301D"/>
est. Quomodo enim ei vivit qui negligit sic ab
eo dilectos? quomodo ei vivit qui legem ejus non
implet, qui mandatum ejus non servat? Quaeris legem,
quaeris mandatum? Hoc est, inquit, praeceptum
meum, ut diligatis invicem sicut dilexi vos; et Apostolus:
Alter alterius onera portate, et sic adimplebatis
legem Christi. Noli ergo, putare gratuitum bonum,
quod exhibes proximo, ut liceat et dissimulare,
si velis: debitor es, sacramenti cautione, et propria
professione teneris. »  Adde quod dilectio proximi
dici potest insigne discipulatus Christi, sicuti ipse
ait: <hi>In hoc cognoscent omnes quod discipuli mei estis,
si dilectionem habueritis ad invicem.</hi> Ex quo S. Basilius
ita argumentatur <bibl>Reg. fus., c. 3</bibl>:  « Demonstrationis
loco, quo ipsius agnoscamur discipuli, non
miracula exigit, et virtutem portenta faciendi (quanquam
horum etiam in Spiritu sancto largitus est
operationem), sed quid? In hoc, inquit, cognoscent
<pb n="0302A"/>
omnes, quod discipuli mei sitis, si charitatem habueritis
inter vos mutuam. » </p>
<p> <hi>Deinde non occidere.</hi> ] Apposite ad haec verba
Menardus: Mirabitur, inquit, quispiam, cur monachis,
quorum professio est perfectionis studium,
tam dira crimina prohibeantur. Sed quamvis rara <emph>110</emph> 
 haec sint in monasteriis, non tamen est abs re
illa prohibuisse, ut suae recordentur fragilitatis monachi,
nec se ob statum religiosum jam perfectionem
attigisse existiment, seque ultra peccati metas
pervenisse. Et sane SS. abbates Ermenoldus, Bercharius,
Gerardus a parricidis monachis, culeo et
simia dignis, impie trucidati sunt; quin et S.  P. 
Benedicto a perfidis filiis vinum veneno mixtum propinatum
fuisse testatur S. Gregorius. Unde non sine
ratione inter canones sub Edgaro rege datos de modo
imponendi poenitentiam apud Spelmannum, iste legitur <bibl>Num. 28</bibl>:
 « Si quis missalis sacerdos, vel
monachus hominem occiderit, ordinis amittat dignitatem,
et jejunet decem annos, scilicet quinque
<pb n="0302B"/>
annos pane et aqua, et per alterum quinquennium
tres dies in qualibet septimana; in reliquis autem
cibo fruatur, et donec vixerit crimen lugeat diligenter <bibl>Tom. I Conc. Angl., p. 465</bibl>.
» </p>
<p>Verum non unum est ferri homicidium, aut solus
homicida censendus est, qui occidit corpora, sed
multo magis qui animas. Qui etiam odit fratrem suum
homicida est, inquit Joannes; et Sapientia: <hi>Os quod
mentitur occidit animam.</hi> Sed et ille qui detrahit fratri
suo jure homicida censendus est: unde Grimlaicus
in Regula solitariorum, quasi explicans istud
instrumentum, ait <bibl>Cap. 25</bibl>:  « Deinde non occidere,
id est non detrahere; quia, ut ait Apostolus, qui
detrahit fratri suo homicida est. »  Et S. Bernardus <bibl>Serm. 17, de Divers.</bibl>:
 « Fugit vita quos odit, et
quos vita fugit mori necesse est. An non et ipse moritur
qui venenum bibit, quod ei malesuada lingua
detractoris propinat? siquidem ei furtim dilectionis
vita subtrahitur. »  Denique et ille homicida est qui
<pb n="0302C"/>
alios sive verbo, sive exemplo ad peccatum impellit:
nam  « qui in conspectu populi male vivit, quantum
in illo est eum a quo attenditur occidit, »  ut loquitur
S. Augustinus <bibl>Lib. de Past. c. 4</bibl>.</p>
<p> <hi>Non adulterari.</hi> ] Adulterii nomine omne fornicationis
genus prohibet, non solum carnalis, sed etiam
spiritualis; cujus quinque species apud Cassianum <bibl>Collat. 14, cap. 11</bibl> 
 enumerat abbas Nesteros, scilicet:
1. Idololatriam, de qua apud Jeremiam arguitur
Jerusalem, quod fornicata sit in omni colle sublimi,
et sub omni ligno frondoso. 2. Omnem gentilium
superstitionem in auguriis et observationibus
dierum et temporum. 3. Superstitiones Judaicas in
caeremoniis legalibus. 4. Haeresim. 5. « Quae in cogitationum
pervagatione consistit: quia omnis cogitatio
non solum turpis, sed etiam otiosa, et a Deo
quantulumcunque discedens, a perfecto viro immundissima
fornicatio deputatur. »  De qua S. Augustinus
Deum alloquens <bibl>Lib. II Confes., c. 6</bibl>:  « Fornicatur
anima cum avertitur abs te, et quaerit abs te quae
<pb n="0302D"/>
pura et liquida non invenit, nisi cum redit ad te; » 
et alibi <bibl>Cont. Adim., c. 7</bibl>:  « Est autem animae fornicatio
aversio a fecunditate sapientiae, et ad conceptum
temporalium illecebrarum corruptio numque
conversio. »  Sextam speciem addit S. Ferreolus <bibl>Reg. c. 25</bibl>,
quam in verbo turpi reponit. « Interrogo
vos, inquit, fratres, quid ille minus adulterio
facit, cujus communicat lingua peccato? quid luxuria
minus exercuit, qui os castum sermonis corruptione
violavit? Et ut hanc spurcitiam cunctis etiam
cavere metus damnationis imponat, statuimus <emph>111</emph> 
 hujus culpae reum communionem dominicam,
vel osculum fratrum sex anni mensibus non habere. » </p>
<p>Si haec ille pro verbo turpi, quid decernit pro lapsu
carnali? Nimirum ut <hi>flagello</hi> subdatur, Regulae cap.
ultimo. Aliam poenam instituit Regula Cujusdam ad
Monachos <bibl>Cap. 18</bibl>:  « Si quis, ait, ex fratribus lugubriori
lapsu, id est fornicationis ceciderit, ejiciendus
<pb n="0303A"/>
est de congregatione fratrum, et usque ad diem
mortis, sive in alia regione poeniteat. »  Et concilium
Agathense citatum in excerptis Egberti Eboracensis
episcopi cap. 68 <bibl>Apud Spelm. tom. I Conc. Angl.</bibl>,
 « Si quis monachus adulterium aut furtum fecerit,
quod potius sacrilegium dici potest, id censuimus
ordinando, ut virgis caesus tanti criminis reus nunquam
officium clericatus excipiat; si vero jam clericus
in id facinus fuerit deprehensus, nominis ipsius
dignitate privetur. »  Et synodus Germanica in Liptinensi
confirmata cap. 6:  « Quisquis servorum Dei
vel ancillarum Christi in crimen fornicationis lapsus
fuerit, in carcere poenitentiam faciat in pane et aqua:
et si ordinatus presbyter fuerit, duos annos in carcere
permaneat antea flagellatus: si autem clericus
vel monachus in hoc peccatum inciderit, post tertiam
verberationem in carcerem missus, unum annum
poenitentiam ibi agat. Similiter et nonnae velatae eadem
poenitentia teneantur, et radantur omnes capilli
capitis ejus. »  Denique canones sub Edgaro rege Angliae
<pb n="0303B"/>
dati de modo imponendi poenitentiam n. 30 <bibl>Apud Spelman. tom. I Conc. Angl. ad ann. 967</bibl> 
:
 « Si missalis sacerdos, sive monachus lascivum
coitum concupiscat, vel conjugium violaverit, jejunet
decem annos, et semper defleat; »  et n. 31:  « Si
missalis sacerdos, sive monachus, vel diaconus legitimam
uxorem habuit, priusquam ordinem induerat,
et relicta ea sacros ordines ingrediatur, postea tamen
libidine pruriens eam denuo clam susceperit, jejunet
eorum quilibet ta quam pro homicidio, et lugeat insuper
vehementius; »  et n. 32:  « Si missalis sacerdos,
vel monachus, vel diaconus, vel laicus, vel clericus
cum moniali fornicaverit, jejunet quilibet, prout
ordini suo convenit, tanquam pro homicidio; et quoad
vixerit a carne abstineat; monialis autem decem
annos, sicuti et sacerdos missalis, et semper factum
lugeat »  De monialibus haec singulariter statuit S.
Gregorius papa ad Januarium episcopum scribens <bibl>Lib. III Reg., cap. 9</bibl>:
 « Si qua autem earum vel
<pb n="0303C"/>
per anteriorem licentiam, vel per impunitatis pravam
consuetudinem, ad lapsum adulterii deducta est, aut
in stupri perducta fuerit voraginem, hanc post competentis
severitatem vindictae, in aliud districtius
virginum monasterium in poenitentiam redigi volumus;
ut illic orationibus atque jejuniis vacet, et sibi
poenitendo proficiat, et metuendum caeteris arctioris
disciplinae praestet exemplum. »  Denique hic praeterire
non possum factum Gaufridi abbatis Vindocinensis,
cujus cum quidam monachus Cellae S. Clementis
de Credonio lapsus carne fuisset, ad dictae
Cellae priorem ita rescripsit <bibl>Lib. IV, ep. 4</bibl>:  « Praesentibus
litteris tibi praecipimus ut camerulam illam
in qua sordidator ille et sordidus pravam exercuit
actionem, omnino et festinanter destruas, et extraneum
a claustro, et a curte B. Clementis facias eum. » 
Caeterum haec <emph>112</emph> mirari non debemus, cum adulterium
sive apud gentiles, sive apud Judaeos, sive
etiam apud Christianos capite damnatum fuisse observet
Gazaeus ad Cassiani collat. 13, cap. 5.</p>
<p>
          <pb n="0303D"/> <hi>Non facere furtum.</hi> ] Quia fures regnum Dei non
possidebunt, ut ait Apostolus: unde et tam gravibus
semper poenis furtum damnaverunt antiqui monachorum
Patres. Poenae breves apud S. Basilium ita decernunt <bibl>Num. 9</bibl>:
 « Si quis tulerit aliquid a fratre,
et occultaverit, careat benedictione. »  Regula S. Pachomii <bibl>Art. 121</bibl>:
 « Si quis tulerit rem non suam,
ponetur super humeros ejus, et aget poenitentiam publice
in collecta, stabitque in vescendi loco; si autem
in furto deprehensus fuerit, triginta novem verberabunt
eum, et foris dabunt ei edere panem et aquam
tantum, et opertum cilicio et cinere per singula orationum
tempora cogent eum agere poenitentiam. » 
Cujus priorem periodum exscribit Regula Orientalis.
Similiter in furto deprehensos subdit flagello Regula
tertia SS. Patrum <bibl>Cap. 13.</bibl>:  « Si quis vero monachus
furtum fecerit, quod potius sacrilegium dici
<pb n="0304A"/>
potest, id censuimus ordinandum, ut jejunior virgis
caesus tanti criminis reus nunquam officium clericatus
excipiat; si vero jam clericus ad id facinus fuerit
deprehensus, nominis ipsius dignitate privetur: cui
sufficere potest pro actus sui levitate, impleta poenitentiae
satisfactione, communio. »  Quae pene totidem
verbis ex concilio Agath. citantur in excerptis Egberti
Eboracensis episc. cap. 68, apud Spelmannum. Regula
S. Caesarii ad Virgines <bibl>Cap. 24</bibl>:  « Si forte, ut
se habet humana fragilitas, in tantum nefas aliquae de
sororibus ausae fuerint diabolo instigante prorumpere,
ut furtum faciant, aut in se invicem manus mittant,
justum est ut legitimam disciplinam accipiant, a
quibus regulae instituta violantur; necesse est enim
ut in eis impleatur illud quod de indisciplinatis filiis
per Salomonem praedixit Spiritus sanctus: <hi>Qui diligit
filium assiduat illi flagellum;</hi> et iterum: <hi>Tu virga
cum caedis, animam ejus de inferno liberabis.</hi> Disciplinam
ipsam in praesentia congregationis excipiant,
secundum illud Apostoli: <hi>Peccantes coram omnibus
<pb n="0304B"/>
corripe.</hi> »  Hoc S. Caesarii decretum explicare videtur
Regula S. Ferreoli hoc statuto <bibl>Cap. 39</bibl>:  « Furti
conscium, si adhuc vocare monachum possumus,
quasi adulterum secundum flagello subdi, et magna
censeri afflictione jubemus, dantes illi unam cum
fornicatione sententiam; quia et ipse luxuriatus est
cum furaretur. »  Denique alii SS. Patres fures ex
congregatione prorsus expellendos esse censuerunt,
ut videre est in lib. V de Vitis Patrum, libello 10,
num. 18, et in Vita S. Pachomii, n. 58, apud Bollandum
14 Maii. His omnibus adde monachorum S.
Andreae Viennensis Constitutionem anno 1000 editam,
qua decernunt,  « ut qui coenobita deinceps sacrilegium
facere ausus fuerit, subripiendo de refectorio
scyphum, aut cultellum, aut mantile, aut quodlibet
utensile refectorii, ultimus maneat ubique velut
fur, et sacrilegus, donec sacrilegium emendetur, et
insuper talis satisfactio fiat, ut caeteri metum habeant.
Similiter quicunque de dormitorio aut laenam, aut
<pb n="0304C"/>
sagum, aut capitale, vel quamlibet supellectilem <emph>113</emph> 
 sine licentia regulari subripuerit, in omni loco
careat consortio fratrum velut fur et sacrilegus, donec
sacrilegium restauretur; et praecipue talis fiat satisfactio,
ut caeteri metum habeant. Si vero haec constitutio
profanata fuerit, adhibeatur episcopus, et conventus
virorum boni testimonii, et audacia stultorum
confringatur, et domus Dei ad obsequium sacrae regulae
reformetur. » </p>
<p>Cum autem furtum sit contrectatio rei alienae invito
domino, non solum furtum committit qui pecunias
aut res temporales subripit,  « sed etiam, ut ait Bernardus
Cassinensis, qui vel se, qui Deo dedicatus est,
ab ejus servitio subtrahit, vel etiam alium verbo vel
exemplo retrahit, et ad diaboli servitium trahit, alienam
rem invito domino contrectando, sine dubio
furtum facit. »  Similiter, ut loquitur Boherius in primo
comm.,  « in monasteriis furtum dispensator
committit, si sibi appropriet quod debet fratribus
ministrare; vel etiam si reservat monasterio superflua
<pb n="0304D"/>
pauperibus ea subtrahendo. »  Denique, ut dicit
Hildemarus,  « furtum facti qui rem sibi ab abbate
delegatam, id est deputatam, vel datam, aliis sine
licentia tribuit. » </p>
<p> <hi>Non concupiscere.</hi> ] Concupiscentia aliquando in
bonam, aliquando in malam partem sumitur; in bonam
partem, ut cum David canit: Concupivit anima
desiderare justificationes tuas; in malam, ut cum
dicitur: Concupiscentia cum conceperit, parit peccatum.
Atque postremo hoc sensu hic a S. Benedicto
prohibetur; quo nomine tamen non primos concupiscentiae
motus, qui in nobis etiam cum gratia ad
agonem relicti sunt, sed tantum consensum ad illos
intelligere debemus.</p>
<p> <hi>Non falsum testimonium dicere.</hi> ] Istud instrumentum
violat non solum qui contra veritatem aliquid profert,
sed etiam qui, cum falsum aliquid audierit in
<pb n="0305A"/>
alterius praejudicium, tacet. Item qui aliter ea quae
audit, aut videt, interpretatur quam sunt. Iterum qui
vitam sanctam profitetur in publico, et iniqua agit in
occulto. Denique qui ea quae verbis promisit, operibus
implere negligit.</p>
<p>Tribus autem personis obnoxium faciunt falsidicum
testem: Deo, cujus praesentiam contemnit: judici,
quem mentiendo fallit; innocenti, quem falso testimonio
laedit. « Propter hoc, inquit Richardus de S.
Angelo, triplex poenitentia ei debetur: pro primo
contemptu poenitentia septem annorum ut VI, quaest. 1, <hi>Quicunque;</hi> 
 pro secunda elusione verberibus castigabitur <bibl>V, q. 5, Illi qui</bibl>;
pro tertia laesione secundum
modum laesionis debet puniri. Argument. III, quaest.
9, <hi>Decernimus.</hi> »  Quae tamen de falso testimonio coram
judice publice prolato intelligenda censeo.</p>
<p> <hi>Honorare omnes homines.</hi> ] Juxta illud Petri apostoli: <hi>Omnes honorate.</hi> 
 Sed cum honor sit proprie virtutis
praemium, quo pacto omnes jubemur honorare homines,
<pb n="0305B"/>
cum tot mali, totque improbi ubique terrarum
existant? Hanc difficultatem solvit Hildemarus, S.
Benedicti verba sumendo in suppositione accommoda,
ut scilicet omnes <emph>114</emph> homines honoremus, qui
honorandi sunt. Praeterea observare licet cum S.
Thoma <bibl>2-2, q. 63, a. 3</bibl>, homines honorari posse
ex quadruplici motivo: 1º propter propriam virtutem;
2º propter virtutem alterius, scilicet Dei, seu
communitatis; 3º propter signum virtutis, ut est senectus;
4º propter participationem divinae bonitatis;
et sic omnes homines honorare debemus, quia nullus
est in quo non insit aliqua divinae bonitatis participatio,
saltem secundum aliquid. Jam vero si quis quaerat
quid sit honor, aut in quo consistat, respondet
S. Thomas <bibl>1-2, q. 2, a. 2</bibl> esse signum et testimonium
quoddam illius excellentiae quae est in honorato.</p>
<p>Pro eo autem quod S.  P. Benedictus habet <hi>honorare
omnes homines,</hi> Magister legit <hi>honorare patrem et
matrem;</hi> quod S. Pater qui alia hic recensuit Decalogi
praecepta, consulto tacuit, quasi doceret ita monachos
<pb n="0305C"/>
parentibus suis obmortuos esse debere, ut ne
de iis quidem cogitarent. Sciebat nimirum inordinatum
parentum amorem monachis omnibus esse lapidem
offendiculi, eos in quos ceciderit haud dubium
contriturum; quemque propterea a suis coenobiis
arcere omni opera studuerunt, quotquot pene fuerunt
vitae monasticae institutores; ut nunquam, aut vix
unquam parentes visere permittant, uti testantur
praeclarae eorum hac de re leges, quas hic referre
otiosum non judicamus. Ita S. Antonius <cit>
            <quote/>
            <bibl>In Reg. c.
7</bibl>
          </cit>:  « Neque reverteris, inquit, invisere consanguineos
tuos carnales, nec faciem tuam illis videndam
praebeas, nec adeas ad illos. »  Regula tertia SS. Patrum <bibl>Cap. 12</bibl>:
 « Pro custodienda fama specialiter
statuimus ut nullus monachus in infirmitate positus,
relicto monasterio, parentum studio commendetur;
quia magis eum saecularium spectaculorum visu aut
auditu pollui censemus, quam ab aegritudine posse
purgari. »  Eodem modo abbas Poemen in Apophthegmatis
Patrum <bibl>Tom. I Monum. Eccl. Graec., pag. 637</bibl>:
<pb n="0305D"/>
 « Ne propter necessitates abieris ad domum paternam. » 
Et Evagrius in Monachicis, n. 5:  « Ne corripiaris
curis parentalibus, aut cognatorum amicitiis;
quinimo et assiduos cum eis congressus vita, ne
forte a cellae quiete te auferant, et ad sua traducant
negotia. »  Sed omnium maxime S. Basilius pluribus
in locis, praesertim vero in Constitutionibus monasticis <bibl>Cap. 21</bibl>,
ubi inter alia haec habet:  « A cognatis
sane, amicis ac parentibus tantum affectu separatum
esse convenit, quantum mortuis videmus cum vivis
nihil esse commercii; »  et alibi <bibl>Reg. fus. c. 32</bibl>:
 « Quibus semel in consortio fratrum locus datus est,
a praeposito permitti non debet, ut ad alia mentis
intentum avertant, aut sub praetextu visendi cognatos
a fratribus secedant, et sine testium conscientia vitam
agant, vel curam cognatorum secundum carnem suscipiant; » 
et ad interrogationem <cit>
            <quote/>
            <bibl>Reg. Brev. interr.
188</bibl>
          </cit>:  « Quomodo venientes ad nos domesticos aut
<pb n="0306A"/>
parentes aspiciamus? »  respondet:  « Quemadmodum
Dominus ostendit ac docuit, cum nuntiaretur illi ac
diceretur: <hi>Ecce mater tua et fratres tui stant foris volentes
te videre;</hi> quibus quasi vehementer increpans
respondit dicens: <hi>Quae est mater mea, et qui sunt fratres
mei?</hi> »  et ad interrogationem sequentem:  « S. parentes
rogaverint, ut domum ad ipsos adeamus, nunquid
ipsis auscultandum? »  respondet:  « Si hoc ad aedificationem <emph>115</emph> 
 fidei petant; si quis talis sit qui possit
cum illis ad hunc modum abire, cum approbatione
mittatur. Si vero propter humanum aliquod
officium praestandum audiat Dominum dicentem ad
eum qui dixerat: <hi>Permitte mihi ire et renuntiare iis
quae domi sunt: Nemo mittens manum ad aratrum, et
respiciens retro, aptus est regno Dei.</hi> Quod si de eo
qui renuntiare tantum voluerat, tale judicium est,
quid de hujus judicio dicendum est? »  Multo severior
plane S. Stephani ordinis Grandimontensis censura <bibl>In Regul. c. 34</bibl>:
 « Si forte, inquit, pater vester,
vel quislibet amicus vester saecularis prope cellam
<pb n="0306B"/>
vestram graviter aegrotans, et peccata sua confiteri,
et res suas disponere in praesentia vestra desiderans,
mandet vobis ut eum visitetis, ejus praesentiam nullatenus
adeatis, si tamen clericos necessitati suae
sufficientes cum eo adesse contingat. Quod si illuc
ire praesumentes in itinere moriamini, nequaquam
Deo de vobis rationem reddemus. »  His omnibus
addo Carthusiensium monachorum statuta:  « Monachi
causa devotionis, pietatis, recreationis, visitationis
parentum, aut quavis alia causa terminos suos nullatenus
exeant; »  et alibi:  « Omnes personae ordinis
vitent et fugiant parentum visitationes, et carnales
affectiones; alioquin pro modo culpae puniantur; » 
et iterum alibi:  « Curas propinquorum suorum quorumlibet
fratribus nostris (conversis) interdicimus
omnino, et ne ipsos sine licentia procuratoris aut
prioris mercenarios conducant. » </p>
<p>Ex his omnibus liquet quantum monachos a parentum
conspectu abhorrere voluerint SS. Patres.
<pb n="0306C"/>
Rationem affert S. Basilius his verbis <cit>
            <quote/>
            <bibl>Reg. fus., c.
32</bibl>
          </cit>:  « Nam praeterquam quod illis nihil utilitatis afferemus,
nostram etiam vitam tumultuatione et disturbatione
complebimus, et peccatorum occasiones
inveniemus. »  Quod clarius et fusius alibi S. doctor
explicat hoc modo:  « Qui vero saecularium amicitiam
diligenter complectitur, perpetuoque cum illis
conversari desiderat, affectus etiam illorum per continuum
convictum animae suae familiares faciet, iterumque
mundano sensu animum replens, a bona auspicatione
excidet, et spiritali sensu relicto, prioris
vitae vomitum animo remandet, atque ab inimico per
carnalem cognationem spiritalem conversationem
interturbante vulnerabitur . . . Diabolus enim conspicatus
nos omnem exuisse hujus saeculi curam, et ad
coelum constanter properare, in eo sedulus est, ut
indita nobis de cognatis nostris cogitatione hoc efficiat,
ut curam illorum suscipiamus, mentemque
circa saecularia sollicitam habeamus, ut pote quae sit
illorum substantia, et an sit sufficiens vel minus,
<pb n="0306D"/>
quidve lucri illis ex contractibus accedat, et quousque
opulentiam suam auxerint, aut quid damni per vitae
hujus calamitates acceperint, et quantum de substantia
facultatum decesserit; efficitque hoc pacto,
ut successibus illorum congratulemur, et si quid infortunii
sit, doleamus: ad haec, ut inimico quoque
animo erga inimicos illorum simus, cum jubeamur
nullum habere inimicum; congaudeamusque amicis
plerumque illis, qui nulla digni sunt spiritali familiaritate,
et laetemur propter injusta et iniqua illorum
lucra . . . Accidit autem saepenumero, <emph>116</emph> ut propter
cogitationes curandis cognatis addictas ausit religiosus
et sacrilegium committere, ut cognatorum egestati
medeatur; nam quae in sustentationem sanctorum,
qui Deo se consecrarunt, reponuntur, sacra et vere
anathemata aestimantur, et profano usui eximuntur:
qui ergo aliquid ex illis suffuratur, ex eorum numero
est qui sacrilegia committere non verentur. »  Hactenus
<pb n="0307A"/>
S. Basilius, cujus textum, licet prolixum, relatu
tamen dignissimum judicavimus, ut inde pateret quam
aliena sit a vitae monasticae proposito incauta parentum
conversatio. Hoc periculum agnoverat Paschasius
Radbertus, cum laudans S. Adalandum <cit>
            <quote/>
            <bibl>In Vita S.
Adal. n. 13. Saec. IV Bened., part. I</bibl>
          </cit>, quod parentes
patriamque fugisset, subdit:  « Audiant hujusmodi
virum nostri concives monachi, qui lenti requiescunt
umbrarum delibuti fuligine; audiant qui post se saecularium
greges trahunt: audiant, inquam, quod non
satis tutum sit suorum se deliniri parentum affectibus.
Christus ergo matrem nescit et ignorat fratres, ut
veram nobis mentis ostendat fraternitatem: <hi>Si quis,</hi> 
inquit, <hi>fecerit voluntatem Patris mei qui in coelis est,
ipse meus frater, soror, et mater est:</hi> deinde revocat
discipulum ab officio funeris, ne patrem liceat sepelire
debito carnis jure. »  Noverat et Ludovicus Pius imperator,
homo saecularis, cum in exhortatione ad
Eigilem abbatem Fuldensem diceret <cit>
            <quote/>
            <bibl>In Vita Eigilis,
n. 12. Saec. IV Bened., part. I</bibl>
          </cit>:  « Multi monachorum
<pb n="0307B"/>
juxta cujusdam patris sententiam saecularibus actibus
et forensibus negotiis involuti, dum propinquitati
prodesse cupiunt, suas animas perdiderunt. »  Haec
verba, quae etiam citat S. Isidorus in Regula sua cap.
5, confusionis rubore suffundere debent monachos
nonnullos quibus plus cordi sunt suorum res parentum
quam parentibus ipsis; qui a saeculo separati
cognatorum curis amplius implicari volunt quam in
saeculo existentes aut fecissent aut facere potuissent;
qui denique plus consanguineos diligunt quam diligantur
ab ipsis. Longe alia erat praestantissimorum
illorum monachorum intentio, qui omnem prorsus
parentum memoriam ita deleverant animo, ut de his
nequidem cogitarent. Talis erat eximius ille monachus
cui, ut scribit Evagrius, cum denuntiata esset mors
patris sui,  « nuntianti dixit: Desine blasphemare,
mens quippe Pater immortalis est; »  quia Deus est.
Talis et ille qui ad percipiendam morientis patris
haereditatem invitatus, respondit: Ego ante eum
<pb n="0307C"/>
mundo mortuus sum; mortuus viventis haeres esse
non potest. »  Talis Theodorus ille insignis S. Pachomii
discipulus, cujus cum mater episcopi litteris
fulta, videndi filii gratia ad monasterium venisset,
matri conspectum constanter renuit. Talis denique
Marcus Silvani abbatis discipulus, qui aliquando
jussus ad matrem exire,  « gestabat vestem e variis
panni segmentis consutam, eratque fuligine coquinae
tinctus. Igitur propter obedientiam exiens clausit
oculos et dixit: Salvos vos volo; nec vidit quemquam,
nec mater eum agnovit. »  <hi>Vide</hi> Vitam S. Pachomii
cap. 28; Rufinum lib. III de Vi is Patrum. n. 32 et
154; Cassiani collat. 5, cap. 3; Vitam S. Vulmari
abbatis, n. 7; Saec. III Bened., ubi similia referuntur
exempla.</p>
<p> <emph>117</emph> Sed quia nonnulli specioso pietatis velamine
prurientem visendorum consanguineorum cupidinem
obtegunt, his non abs re erit funestissimum cujusdam
monachi casum ob oculos ponere. Rem narrat S.
<pb n="0307D"/>
Bernardus testis oculatus in haec verba <cit>
            <quote/>
            <bibl>Serm. 64,
in Cant.</bibl>
          </cit>:  « Vidi ego hominem currentem bene; et
ecce cogitatio (quidni vulpecula fuit?): Quantis, inquit,
bonum quo solus fruor, si essem in patria,
possem utique impertiri fratribus, et cognatis, notis
et amicis! Amant me, et facile acquiescent suadenti.
Utquid perditio haec? Vado illuc, et salvo multos ex
illis, et me pariter; nec verendum in loci mutatione,
etenim dum bene faciam, quid prodest ubi, nisi quod
illic procul dubio satius, ubi fructuosius degam? Quid
plura? It, et perit miser, non tam exsul ad patriam,
quam canis reversus ad vomitum. Et se perdidit
infelix, et suorum acquisivit neminem. »  <hi>Videsis</hi> S.
Hieronymum de Vita Malchi monachi.</p>
<p>Jam vero si quis objiciat Apostolum dicentem: Si
quis suorum et maxime domesticorum curam non
habet, fidem negavit, et est infideli deterior, respondet
S. Basilius <bibl>Const. Monast., c. 21</bibl>:  « Apostolus locutus
est ad saeculares, ad eos qui divitias externas
<pb n="0308A"/>
et crassas habent, possuntque cognatorum egestatem
solari . . . . Haec ad viventes pertinent, non ad mortuos;
sunt enim mortui liberi ab universo debito isto. Tu
vero mortuus es, et crucifixus toti mundo; renuntians
enim divitiis terrenis, paupertatem amplexus
es, teque ipsum offerens Deo, illius factus es peculium.
Ut mortuus igitur, liber es ab omni collatione in
cognatos; ut pauper, nihil habes quod suppedites:
et ipsum quoque corpus, quod ex omnibus lucrifecisti,
nec ipsum est in tua potestate situm, et tanquam
Deo oblatum ad humanos usus transferri fas non
est. » </p>
<p>Quid ergo parentibus dabimus? Respondet idem S.
Basilius <bibl>Ibidem</bibl>:  « Precabimur cognatis optima,
justitiam, pietatem, atque eadem quae nos pretiosa
judicavimus; nam ista nos decet illis precari, et illis
utile est, ut per nos haec acquirant. »  Denique ut
tandem instrumentum istud absolvam, addit Petrus
Blesensis <bibl>Epist. 20</bibl>:  « Licet debeam parentibus
affectionem naturalem, illud tamen non debeo, ut
<pb n="0308B"/>
pro eis me perdam, aut pro eis ab honestatis proposito
me reflectam. Vaccae siquidem quae in Bethsames
deferebant arcam Domini, licet eas traheret naturalis
quaedam affectio vitulorum, ad eos tamen colla sua
minime reflectebant. »  <hi>Vide</hi> S. Hieron., epist. 1 ad
Heliodorum.</p>
<p> <hi>Et quod sibi quis fieri non vult, alii non faciat.</hi> ] Et
vicissim, quod sibi vult fieri, alteri faciat; utrumque
enim hoc instrumento continetur, quod ideo affirmativum
dici potest, et negativum, uti ait Bernardus
Cassinensis <bibl>Lib. III de Vit. Pat., n. 153</bibl>, solumque
illud observanti <hi>sufficere potest ad salutem,</hi> quemadmodum
docet apud Ruffinum quidam Pater; ut pote
quod omnia dilectionis praecepta complectatur, ut
fuse docet S. Gregorius papa in lib. X Mor., cap. 4,
hic ab Hildemaro citatus. Porro tanti fuit non solum
apud Christianos, sed etiam apud paganos istud effatum,
ut in aedibus suis et in publicis operibus illud
insculpi <emph>118</emph> juberent; id quod de Alexandro Severo
<pb n="0308C"/>
refert Lampridius in ejus Vita.</p>
<p> <hi>Abnegare semetipsum sibi, ut sequatur Christum.</hi> ]
Quid sit abnegare semetipsum discimus ex S. Basilio <bibl>Regul. fus., cap. 6</bibl>:
 « Abnegatio nostri, inquit, est
omnimoda praeteritorum oblivio, et a nostris desideriis
secessus: »  quod his verbis exprimit Grimiaicus
in Regula Solitariorum cap. 2:  « Ad perfectionem
non sufficit cuiquam sua derelinquere, nisi etiam
semetipsum abneget. Sed quid est semetipsum abnegare,
nisi voluntatibus propriis renuntiare?
Seipsum abnegare est, ut qui superbus erat sit
humilis, qui iracundus studeat esse mansuetus, qui
luxuriosus sit castus, qui antea ebriosus sit sobrius,
qui invidus et malevolus sit benignus et benevolus;
nam si ita quisque renuntiat omnibus quae
possidet, ut suis non renuntiet moribus, non est pro
certo Christi discipulus; qui enim suis abrenuntiat,
sua abnegat; qui vero pravis moribus abrenuntiat,
semetipsum abnegat. »  Vel etiam abnegare semetipsum
<pb n="0308D"/>
est, non solum illicita relinquere, pravos mores
exuere; sed etiam a licitis abstinere, corpus castigare,
crucem ferre; quo sensu intelligendus est
Petrus Damiani, cum relatis Evangelii verbis: <hi>Si
quis vult venire post me abneget semetipsum,</hi> etc.,
dicit <bibl>Serm. 47</bibl>:  « Audi consilium, non praeceptum;
si enim praeceptum esset, quicunque effectui non
manciparent, cruciatus possent exspectare perpetuos:
sed cum dicit: Si quis vult, in nostra posuit voluntate,
utrum ex aequo cum eo currere festinemus.
Grandis profecto labor, sed praemium incomparabile; » 
nam semper est praeceptum pravos exuere
mores, illicita fugere, vitia relinquere, nec unquam
licebit contrarium agere.</p>
<p>Verum non tantum B. Benedictus dixit: <hi>abnegare
semetipsum,</hi> sed addit <hi>sibi:</hi> quod Menardus explicat
 « apud se, in sua conscientia, non coram hominibus. » 
Additque:  « Et haec phrasis est S. Benedicto familiaris,
ut cap. 7 Regulae: dicens sibi cum propheta;
<pb n="0309A"/>
et cap. 52, ut frater, qui forte sibi peculiariter
vult orare, etc. »  Vel etiam illud <hi>sibi</hi> sic potest intelligi,
quia aliis abnegare semetipsum nunquam licet,
sibi vero, quantum discretionis leges patiuntur, semper
decet: totum se Deo, totum proximo se dare debet:
at vero sibi semetipsum negare potest et debet, si
perfecte vivere desiderat. Vel denique <hi>sibi,</hi> id est pro
se, ad propriam utilitatem; quia quidquid praemii
aut mercedis ex hac sequitur abnegatione, <hi>sibi,</hi> non
aliis cedit.</p>
<p>Subdit S. Benedictus: <hi>Ut sequatur Christum,</hi> id
est ut eum imitetur. Hic venit in mentem quod ait
S. Bernardus <bibl>Serm. 62 de Divers.</bibl>:  « Quidam sunt
qui non sequuntur Christum, sed fugiunt; alii non
sequuntur, sed praeeunt; nonnulli sequuntur, sed non
assequuntur, alii vero sequuntur, et assequuntur.
Non sequuntur, sed fugiunt, qui nondum peccare
desistunt . . . Non sequuntur, sed praeeunt, qui magistrorum
sententiis suas praeferunt . . . Sequuntur et
non assequuntur, qui segniter ac remisse agunt, et
<pb n="0309B"/>
usque ad finem non perseverantes de medio itinere
revertantur . . . Sequuntur et consequuntur; qui viam
humilitatis ejus devoto mentis <emph>119</emph> affectu perseveranter
imitantur: hujusmodi vere sequuntur Dominum.
Qui mihi ministrat me sequatur, id est me
imitetur: quo fructu? ut ubi sum ego, inquit, ibi sit
et minister meus: fructus itaque hujus imitationis
mansio est aeternae beatitudinis. » </p>
<p> <hi>Corpus castigare. Delicias non amplecti.</hi> ] Summam
hoc duplici instrumento S. Pater mortificationis perfectionem
complectitur, quae tota sita est in sustinentia
laborum et abstinentia deliciarum, de quibus
S. Augustinus <bibl>Serm. 38 de Script.</bibl>:  « Duo sunt, inquit,
quae in hac vita veluti laboriosa praecipiuntur a
Domino: continere et sustinere; jubemur enim continere
ab his quae in mundo dicuntur bona, et sustinere
ea quae in hoc mundo abundant mala. Illa continentia,
ista sustinentia vocantur duae virtutes quae
mundant animam et capaces faciunt Divinitatis. » </p>
<p>
          <pb n="0309C"/>Primo, itaque jubemur corpus castigare, ad instar
Apostoli, qui, uti ipse dicebat, corpus castigabat et
in servitutem redigebat; cujus exemplum perfecte
imitabatur B. Raingardis, mater B. Petri Venerabilis,
de qua haec ipse refert <bibl>Lib. II, ep. 17</bibl>:  « Vigiliis et
jejuniis immanem corpori persecutionem indixit, et
in tantum his et aliis laboribus vires et carnes exhausit,
ut carnibus exinanita, cute ossibus inhaerente,
mihi post aliquos annos Marciniacum advenienti, ut
filio mater alludens, secreto diceret: Gratias Deo,
quia superflua mundi amisi; veteres carnes, quibus
saeculo servieram, perdidi; jam novas induam, quibus
nova Deo obsequia impendam. » </p>
<p>Notant autem hic commentatores recte praecipi a
S.  P. Benedicto corpus castigare, non occidere; quia
cum discretione est affligendum, ut possit reliquis
vitae monasticae exercitiis sufficere. Sed ista discretio
non ex carnis prudentia, sed ex superioris charitate
procedere debet; alioquin unicuique liceat illud
usurpare quod, Palladio quaerenti cur ita corpus maceratione
<pb n="0309D"/>
attereret, respondit senex Dorotheus Thebanus:
 « Illud me occidit, ego quoque ipsum occidam <bibl>Pallad. in Laus., c, 2</bibl>.
» </p>
<p>Deinde delicias non amplecti; nam  « alioquin diverso
itinere ambulat Christianus miles, si gaudia et
delectationes quaerit, cui dux suus vias amaritudinis
ostendit, »  inquit S. Odo <bibl>Lib. I Collat., n. 34</bibl>. Neque
desunt variae rationes quibus servus Dei ab amplectendis
deliciis avertatur, cui vel illud Grimlaici sufficere
debet <bibl>In Reg. Solit., c. 4</bibl>:  « Iis qui militant
Deo fugiendae sunt deliciae; quas qui habere volunt,
sine dolore non quaerunt, sine difficultate non inveniunt,
sine cura non servant, sine anxia delectatione
non possident, sine gravi dolore non perdunt. » </p>
<p>Delicias autem corporales, inquiebat abbas Joannes <bibl>Rufin. lib. II de Vit. Pat., c. 1</bibl>,
non solum illas
putetis, quibus homines saeculi fruuntur, sed abstinenti
deliciae credendae sunt, omne quidquid cum
<pb n="0310A"/>
cupiditate sumpserit, etiamsi illud vile sit, et quod
in usu abstinentibus esse solet: aqua denique ipsa,
vel panis, si cum cupiditate sumantur, id est non ut
necessitati corporis, sed ut animi desiderio satisfaciat,
hoc etiam abstinenti deliciarum vitio ducitur.</p>
<p> <emph>120</emph> Verum, ut optime notat Hildemarus, S. Benedictus
hic non omnino vetat delicias, sed tantum
ne eas amplectamur; quia nonnunquam necessitatis
aut honestatis causa iis utendum est, ut cum quis
in hospitio cum potenti aliquo reficit: at eas amplecti,
id est diligere nunquam licet. Iis uti debemus,
sed non frui; et quidem uti tanquam non utentes, ut
perfectos illos imitemur de quibus S. Odo abbas
Cluniacensis <bibl>Lib. I Coll., n. 39</bibl>:  « Sic utuntur temporali
subsidio, sicut viator utitur aut umbra, aut
lecto: pausat corpore, sed mente ad aliud tendens recedere festinat. Sic et hi gressum cordis in transitoriis
figere refugiunt, ne delectatione itineris sequestrentur
a statione aeternae mansionis; in propriis
autem gaudere desiderant, et idcirco in loco peregrinationis
<pb n="0310B"/>
felices esse recusant. » </p>
<p> <hi>Jejunium amare.</hi> ] Non dixit simpliciter <hi>jejunare;</hi> 
quia multi sunt qui charitatis causa, verbi gratia,
propter hospitem, aut infirmitatis gratia, nec possunt,
nec debent jejunare; et iterum alii sunt qui
sine fructu, quia inviti, et cum murmure jejunant:
sed quod perfectum est, <hi>jejunium amare,</hi> et quidem
non solum carnis, sed quod majus est, cordis. « Oportet
enim, ut ait Cassianus, exteriore homine jejunante,
interiorem quoque similiter a cibis noxiis
temperare. »  Sed quia tunc vere jejunamus cum ea
quae subtrahimus corpori, pauperum cedimus refectioni,
apte omnino S. Benedictus addit:</p>
<p> <hi>Pauperes recreare.</hi> ] Juxta illud Scripturae: <cit>
            <quote>Pauperi
porrige manum tuam, ut perficiatur propitiatio et benedictio
tua </quote>
            <bibl>Eccli. VII</bibl>
          </cit>. Quam profusi fuerint in recreandis
pauperibus veteres monachi, nec lingua dicere,
nec intellectus capere potest. Praesertim vero
non sine aliquo animi stupore legere valemus quod
<pb n="0310C"/>
de egregiis illis sub Serapione abbate militantibus
Christo refert Rufinus <cit>
            <quote/>
            <bibl>Lib. II de Vit. Pat., c. 18.
Idem scribit Pallad. in Laus., c. 76</bibl>
          </cit>:  « Hoc autem,
inquit, moris erat non solum ipsis, sed et omnibus
pene Aegyptiis monachis, ut messis tempore elocent
ad metendum operam suam, atque ex ea mercede
octog nos unusquisque modios frumenti plus minus
conquireret, et horum partem plurimam pauperum
usibus offerant; unde non solum regionis ipsius indigentes
alantur, sed et Alexandriam naves frumento
onustae dirigantur, vel in carcere conclusis, vel reliquis
peregrinis, atque egentibus prorogandae. Neque
enim intra Aegyptum sufficiunt pauperes, qui possint
misericordiae eorum fructus et largitates absumere. » 
An vero ad hos, aut universum ad omnes monachos
respexerit S. Isidorus, cum agens de monachis dixit <bibl>Lib. II de Divin. Officiis, c. 15</bibl>:
 « Quidquid necessario
victui superest ex operibus manuum et epularum
restrictione, tanta cura egentibus distribuitur, ut
nihil remaneat quod abundaverit. » </p>
<p>
          <pb n="0310D"/>Quanta autem sollicitudine pauperum curam haberi
voluerit S. Benedictus, patet non solum ex hoc
capite et multis aliis sanctae Regulae locis, ut cum
cap. 31 Cellerarium jubet omni sollicitudine pauperum
curam gerere; cap. 53, pauperum et peregrinorum
susceptioni sollicitam curam adhiberi; cap.
55, vetera vestimenta reponi in vestiario propter
pauperes; cap. 58, professionem emissurum res quas
habet <emph>121</emph> distribuere pauperibus vel monachis; sed
etiam ex ejus Vita c. 28.</p>
<p> S. Patris in pauperes misericordiam pie aemulati
sunt posteri ejus filii, ut passim testantur eorum hac
de re statuta, ex quibus celebre est inter alia istud
concilii Aquisgranensis <bibl>Can. 49</bibl>:  « Ut de omnibus
in eleemosynam datis tam ecclesiae quam fratribus,
decimae pauperibus dentur. »  Cujus canonis sensum
aperit Hildemarus in Regulae caput 53 haec scribens:
 « Verum quia de hospitibus diximus, dicendum est
<pb n="0311A"/>
nunc unde hospites pauperes, aut unde divites pasci
debemus: omnia enim, id est quidquid venerit in
monasterium, id est aurum, argentum, aes, ferrum,
arbores, vinum, poma, animalia, et reliqua, sive de
omnibus quae in monasterio laborantur, decimae de
his omnibus ad hospitale pauperum dari debent solummodo,
id est ut non alii, hoc est servi, vel nobiles,
sed solummodo pauperes pascantur. »  Quod confirmat
Petrus Damiani his verbis:  « Ut copiosiora in
pauperum alimenta proficiant, dantur in monasteriis
et eremis decimae quorumcunque proventuum, et
non modo pecorum, sed et ornicum pariter, et ovorum. » 
Et mss. S. Benigni Divionensis Consuetudines
de officio eleemosynarii <bibl>Cap. 45</bibl>:  « Habet enim
decimam totius annonae, quae defertur in granario,
tam de prope quam de longinquo; et etiam de illa
quae relinquitur decanis, vel propter sementem, vel
propter illa quibus indigent: decimatur enim quando
tota est insimul, tam de illa quae defertur, quam de
illa quae remanet. Eodem modo habet decimam totius
<pb n="0311B"/>
vini, quo dictum est de annona. »  Denique vetus
codex ms. de Observantia Regulae juxta formam Cluniacensium,
part. III, cap. 24, ab Haefteno citatus:
 « Habet autem eleemosynarius, praeter ea quae propria
sunt eleemosynariae, decimum panem de omnibus
qui coquuntur in furno monasterii; decimam
amam vini provenientis in vineis ecclesiae; et similiter
de agnis aliisque pecoribus; nec non et de caseis,
qui fiunt per curtes, decimam ipse levat. »  Verum
primam hujusce piae consuetudinis originem
non concilio Aquisgranensi debemus, quam potius
confirmasse credendum est, non instituisse; nam
longo ante tempore S. Filibertus abbas Gemmeticensis <bibl>Saec. II Bened., pag. 822</bibl> 
 monasterii sui  « studebat
omnes species decimare . . . . . ipsam igitur decimam
in captivorum redemptionem et pauperum
alimoniam deputabat; in tantum ut monachos suos
propter hoc cum onustis navibus partibus transmarinis
transmitteret, et greges captivorum per eum redempti
<pb n="0311C"/>
laudarent potentiam Christi, »  ut loquitur
anonymus in ejus Vita, n. 21. Neque hic stetit effusa
nostrorum in pauperes et egenos pia misericordia;
quos longe alias easque largiores in gratiam pauperum
eleemosynas in dies distribuisse facile cognoscet
qui vel antiqua S. Adalardi abbatis Corbeiensis statuta,
et collectas ab Udalrico Cluniacensis monasterii
consuetudines, aliasque permultas levi saltem oculo
contueri voluerit. Scribit etiam Antonius Yepezius in
aliquibus ordinis nostri monasteriis Hispaniae, non
solum decimam bonorum partem in usus pauperum
cedere, sed etiam quintam; laudatque inter alia
Gallaeciae et Asturiae monasteria, <emph>122</emph> quae in fame
et lue grassante sunt vera et certa egenorum horrea.
Certe in praecitatis S. Adalardi statutis, praeter multa
alia, haec lego <bibl>Lib. I, c. 6</bibl>:  « Insuper disposuimus
dare ipsi supra memorato hospitalario de omni argento
quidquid ad portam venerit quintam partem
per manus portarii senioris. »  Ampliora etiam misericordiae
viscera erga pauperes ostendit S. Isidorus,
<pb n="0311D"/>
cum tertiam bonorum monasterii partem ad usus
egenorum assignat <bibl>Reg. c. 18</bibl>:  « Omne, inquit, quod
in monasterium in nummo ingredietur, sub testimonio
seniorum accipiendum. Eadem pecunia in
tribus partibus dividenda est; quarum una erit pro
infirmis et senibus, et pro aliquo coemendo in diebus
sanctis cultius ad victum fraternum; <hi>alia pro egenis,</hi> 
tertia pro vestimentis fratrum et puerorum, vel quibusque
ad necessitatem monasterii coemendis. »  Insuper
capite sequenti et decimo, quidquid residuum
mensae fuerit, pauperum usibus reservandum praescribit
Obtinuit et haec in omnibus fere ordinis nostri
monasteriis consuetudo. Certe nostri Divionenses
S. Benigni ex mss. Consuetudine, c. 45, et Cluniacenses
ex Udalrico lib. II, c. 23, quidquid panis et
vini mensae redundabat, et de aliis cibis medietatem
pauperibus dispensabant. Pietatem suam in omnibus
omnino alimentis extendit postea Petrus Venerabilis,
<pb n="0312A"/>
edito hoc statuto:  « Quidquid de mensa quotidiana
a fratribus superest, eleemosyna communis accipiat. » <bibl>Stat. 33.</bibl> 
 Idem statutum anno 1200, sub Hugone V
abbate renovatum est, et anno 1444 in capitulo provinciali
Anglorum monachorum Northamptoniae celebrato
sancitum. Idem etiam sub gravissimis poenis
reperimus in concilio Oxoniensi anno 1222, apud
Spelmannum <bibl>Tom. II Conc. Angl. p. 189</bibl> his verbis:
 « Omnia victualia religiosis apponenda sine subtractione
aliqua eis apponantur, tam in conventu quam
alibi, ubi reficiuntur; et de omnibus appositis totum
residuum sine diminutione ita cedat in eleemosynam,
per eleemosynarium egentibus fideliter erogandum;
ita quod nec abbas, nec prior, nec eleemosynarius
possit contra hoc dispensare: et quicunque statutum
istud, vel illud de indumentis admittere vel observare
noluerit, si sacerdos fuerit, a celebratione divinorum;
si minoris ordinis vel monialis, a communione
Dominici corporis usque ad plenam satisfactionem
suspendatur. »  Et Benedictus papa XII in sua
<pb n="0312B"/>
Constitutione, cap. 18:  « Quidquid de administratis
(cibis) supererit, eleemosynae applicetur per illum
qui ad hoc fuerit deputatus; nec aliquis alius per se,
vel per alium de refectorio seu infirmitorio, vel alio
loco in quo monachi comedent, aliquid extrahere,
vel alibi deferre, seu alteri usui applicare praesumat:
quod si fecerit, pro qualibet vice per duos dies panis
et aquae solummodo poenitentiae subdatur. » </p>
<p>At quid de amplissimis nostrorum Cluniacensium
eleemosynis referam, qui vel uno die septemdecim
egenorum millibus stipem erogasse memorantur?
Quid de aliis Germaniae monasteriis? Sed satius est
alienam hac in causa linguam audire, quam domesticam:
 « Sunt in sola Germania, inquit Dominicus
Gravina ordinis S. Dominici, coenobia monachorum,
quae octo et decem millia aureorum in pauperes <emph>123</emph> 
erogant; xenodochia passim occurrunt, quorum infirmi
eorum expensis passim recreantur. Ter generales
eleemosynae sexcentis et amplius distribuuntur;
<pb n="0312C"/>
uberiores vero anniversariorum tempore juxta
fundatorum intentionem profunduntur; certis quoque
anni temporibus quinque vel sex millia hominum,
saepe quatuor millia etiam foventur. Quis secretas
recenseat iis secreto datas, qui mendicare erubescunt,
virginibus praesertim nobilibus, viduis afflictis,
pauperrimis sed nobilibus viris? In iis quoque charitatis
affectus propensior, quorum fortunae vel dejectione,
vel flammis, aliisve innumeris calamitatibus
absumptae. »  Haec ille in laudem nostrorum. Non
vacat hic omnes omnium coenobiorum, multo minus
singularium abbatum erga pauperes eleemosynas recensere;
at certe nonnulla quorumdam facta praetermittere
non possum, quorum exemplum posteris
ad aedificationem inservire potest, et utinam ad imitationem!</p>
<p>Hos inter excellit imprimis S. Ansbertus abbas
Fontanellensis, qui, ut scribit Aigradus in ejus Vita,
n. 21 <bibl>Sec. II Bened., pag. 1054</bibl>,  « in praefato venerabili
Fontanellensi monasterio, inter felicia bonitatis
<pb n="0312D"/>
suae gesta, etiam xenodochium imbecillium ac decrepitorum
pauperum, ad instar duodeni apostolici
numeri constituit, deputatis eisdem rebus quae sufficienter
praeberent alimoniam: alias quoque duas
constituit in eodem monasterio pauperum Christi debilium
mansiones, quos in octogenario ex multis sacrato
numero singillatim octonos habitare fecit, quibus
sine indigentia quotidianum largiri victum perenniter
censuit. Horum vacatio nulla erat alia nisi
horis constitutis diurnis nocturnisve in domo Dei residere,
orationi ac vacationi divinae devote insistere,
et tempore S. sacrificii pro salute et salvatione populi
Christiani Ecclesiaque catholica ubique diffusa victimam
salutarem offerre. »  Huic accensendus videtur
S. Petrus abbas Cavensis, qui teste Venusino in ejus Vita,
n. 7 <bibl>Boll. 4 Mart.</bibl>. egenos  « catervatim pascere ac
vestire consueverat, ac vestiendos, ac alendos tanto
studio quaerere, ut etiam pro inveniendis civitates
<pb n="0313A"/>
exploraret. »  Nec minoris censendum est pretii quod
de suis Centulensibus scribit Hariulfus in Chron.
lib. II, cap. 2:  « Morum quidem divitiis plenam, sed
rebus saeculi non valde locupletem vitam ducebant:
non quod eis praediorum, ac redituum, seu villarum
a S. Richario collata deesset copia; sed quod omnes
redhibitionum impensas in pauperum magis quam in
suas utilitates conferebant. »  At omni prorsus laude
dignum existimamus Guillelmi abbatis S. Benigni
Divionensis factum, quo tumbam S. martyris undique
auro atque argento vestitam, ob recreationem
pauperum famis tempore dissipaverit, capsam auream,
mirifice gemmis ornatam, cum tribus tabulis et
duobus thuribulis argenteis, crucibusque, atque omne
ornamentum in auro et argento vendidit. Simile
aliquid narrat Matthaeus Parisius de Leofrico, decimo
abbate S. Albani in Anglia <note>( <hi>In Vitis viginti trium abbat.
S. Albani</hi> )</note>. « Iste, inquit, invalescente fame miserabili
in omnibus partibus Angliae, thesaurum ad fabricam
ecclesiae diu ante reservatum, cum columnis tabularibus
<pb n="0313B"/>
in terra, ut dictum est, <emph>124</emph> inventis, cum materie
etiam, et vasis aureis et argenteis, tam suae mensae
quam ecclesiae deputatis, in pauperum expendit sustentationem . . . .
Dicebat enim fideles Christi, maxime
pauperes Dei esse ecclesiam, et templum, et ipsum
specialiter aedificandum, et conservandum. » 
Consimili etiam pietate Gaufridus, abbas decimus
sextus ejusdem monasterii,  « feretrum B. martyris
Albani, quod ipse operuerat auro, et argento, et
gemmis pretiosis, discooperuit, ut eisdem spoliis
pretiosis miserias pauperum alleviaret <bibl>Ibidem</bibl>. » 
His addo S. Odilonis abbatis Cluniacensis exemplum,
qui, referente Jotsaldo monacho in ejus Vita cap. 7 <bibl>Bolland. 1 Janu.</bibl>,
 « in usus pauperum confregit plurima
vasa ecclesiastica et ornamenta insignia; inter
quae etiam imperialem Henrici imperatoris coronam;
indignum judicans talia denegare pauperibus Christi,
pro quibus effusus est sanguis Christi. »  Eadem erat
mens et animi propensio in pauperes S. Hugonis
<pb n="0313C"/>
abbatis item Cluniacensis, cum diceret, aurum et argentum
 « melius impensa quam servata rutilare; et
juxta Ambrosii testimonium, tunc vere calicem ecclesiae,
cum calix a fame vel ab hoste redimit, quos sanguis
calicis a morte liberavit. »  <hi>Vide</hi> acta S. Eusebiae
n. 12, saec. II Bened., p. 988; et Vitam S. Athelvoldi
cap. 29, saec. V, ubi similia facta referuntur.
Superest ut hanc de charitate nostrorum in egenos
materiam concludat singularis Divionensium S. Benigni
consuetudo, quae Cluniacensibus etiam communis
exstitit, ostenditque non solum diffusam in pauperes
eorum curam, sed sollicitam etiam mulierum
praecautionem:  « Hoc quoque pertinet ad eleemosynarium,
inquiunt mss. Consuetudines S. Benigni
cap. 45, ut semet in hebdomada totam villam perlustret,
assumptis secum famulis suis, visitans illos
qui pauperes alicubi jacent aegroti; et si masculus
est, ipse visitaturus intrat; si femina, stat ad ostium,
et famulum suum mittit ad eam; et dato eisdem quod
melius potest, consolatur ipsos; et si quidlibet desiderat
<pb n="0313D"/>
praeter quod dedit eis, si commodum ullo modo
est, ei inquirit, et postea mittit per famulos suos.
Est autem consuetudo, quatenus mulieres quae in
domibus sunt, ubi infirmi jacent, mox ut viderint
eum venientem, exeant omnes; nunquam enim quandiu
quaelibet mulier intra domum fuerit, ingredietur. » 
Denique nullis potest exprimi verbis quanta
majorum nostrorum charitas effulserit in sublevandis
egenis, recipiendis peregrinis, redimendis captivis,
consolandis aegrotis, quandiu liberam bonorum suorum
dispensationem habuerunt, hoc est adusque saecularium
abbatum tempora, qui sibi haec omnia usurparunt.
Ex quibus patet quam exitialis bono publico
sit hujusmodi saecularium abbatum institutio, qui in
privatum commodum convertunt, quod infinitae miserorum multitudini esset profuturum.</p>
<p>
          <pb n="0314A"/>Porro quod S.  P. Benedictus hic jubet pauperes
recreare, ad eos potissimum spectat quibus haec
provincia demandata est; caeteri enim qui nec proprii
corporis habent potestatem, nihil nisi precibus valent.
In distribuendis autem eleemosynis, probarem
maxime quod praescribit S. Caesarius in Regula ad
sanctimoniales <bibl>Cap. 39</bibl>:  « Hoc etiam moneo, inquit, <emph>125</emph> 
 propter nimiam inquietudinem, ad januam
monasterii quotidianae vel assiduae eleemosynae non
fiant; sed quod Deus dedit ut possit usibus monasterii
remanere, abbatissa per provisorem ordinet pauperibus
dispensari. »  Idem statuisse videtur S. Aurelianus
in Regulae cap. 44.</p>
<p>Caeterum, ut observat Smaragdus, est et aliud
duale eleemosynae genus, quo debent maxime monachi
pauperes recreare; quorum unum infirmis et
tribulatis, aliud vero stultis et nescientibus est adhibendum:
qui enim infirmo per compassionem communicat,
et tribulato consolationis consilium subministrat,
sine dubio pauperes recreat. Similiter et qui
<pb n="0314B"/>
doctrinam stultis, et scientiae verbum ministrat ignaris,
eleemosynarii dignus est laudari praeconiis. Aliter
Richardus de S. Angelo:  « Pauperes recreare, inquit,
hoc est unum genus eleemosynarum; secundum est
dimittere a quo laesus fueris: tertium est delinquentes
corrigere, et errantes ad viam reducere veritatis. » 
Quod idem exstat in Regula Solitariorum cap. 55.</p>
<p> <hi>Nudum vestire.</hi> ] Instrumentum istud, sicut et prius,
non est omnium, sed abbatis tantummodo et eorum
quibus id muneris ab eo commissum est; quamvis in
coenobiis in quibus certis statis temporibus nova fratribus
vestimenta distribuuntur, veteribus in pauperes
erogandis, qui sua vestimenta postea pauperibus
danda sollicite conservat, is quantum in se est, nudum
vestire censendus est.</p>
<p>Verum, ut optime observat Smaragdus, non una
est corporis nuditas, est et alia multo periculosior et
pejor, animae scilicet, cujus vestimenta sunt virtutes,
de quibus Isaias: Induit me vestimento salutis: et
<pb n="0314C"/>
sic nudum spiritualiter vestit, qui vitiosum virtutibus
nudum, ut exuat vitia et induat virtutes, charitative
admonet, inquit Bernardus Cassinensis.</p>
<p> <hi>Infirmum visitare.</hi> ] Hoc instrumentum de infirmis
intra monasterium existentibus maxime est intelligendum;
nam, ut observat Hildemarus, officina ubi
haec omnia operanda sunt claustra sunt monasterii,
et stabilitas in congregatione, neque ad omnes pertinet,
sed ad Infirmarium, cui infirmorum cura specialiter
commissa est; ad Cellerarium, cui ex Regulae
cap. 31, haec charitatis officia incumbunt; et ad abbatem,
qui ex eadem regula curam maximam habere
debet, ne a servitoribus negligantur infirmi: caeteri
vero cum omnes diurnas horas alicui exercitio assignatas
habeant, absque Superioris licentia visitare non
debent infirmos. Atque haec est antiqua veterum
monachorum praxis, quam exprimit Regula S. Pachomii
his verbis <bibl>Art. 24</bibl>:  « Aegrotantem absque
concessu majoris nullus audeat visitare. »  Abbas tamen,
ut ait Hildemarus, cum frater aliquis valde infirmus
<pb n="0314D"/>
annuntiatur, dicat in capitulo: »  Qui vult infirmum
visitare, vadat hodie, et visitet; »  forte loquens juxta
sui temporis morem.</p>
<p>Visitantem vero istud imprimis observare debet,
quod tradit S. Ephraem:  « Si aegrotum visitas, vide
ne inimicus inter vos otiosiloquium suggerat, aut
detractiones, ne tuae mercedis jacturam patiaris; <emph>126</emph> 
 cum moris sit diabolo uni nocere per auditum,
alteri vero per linguam; sed ex sacris Scripturis consolari
oportet potius laborantem, et passione Salvatoris
nostri Jesu Christi. »  Et haec erat pia Farfensium
nostrorum praxis, quam ex mss. eorum consuetudinibus
in specimen aliorum hic describere non
erit fortassis otiosum:  « Si aliquis frater de claustro
voluerit infirmum aliquem visitare, requirat a priore
licentiam, sine qua nullus debet intrare; cumque
<pb n="0315A"/>
licentiam habuerit, incipiat psalmum, <hi>Domine, ne in
furore,</hi> ipsumque dicat in itinere. Post psalmum
dicat: <hi>Pater noster: Salvum fac servum tuum: Mitte
ei, Domine.</hi> Oratio, <hi>Omnipotens sempiterne Deus salus
aeternae.</hi> Cum pervenerit ad infirmum, dicit: <hi>Benedicite.</hi> 
Deinde interroget eum de infirmitate sua, qualiter
laboret, et qualem patientiam habeat, et bonam
exercitationem adhibeat; de corporalibus vero nihil
interroget. Si autem frater infirmus de aliqua necessitate
complanxerit, ad priorem veniens dicat: Per
vestram licentiam ad infirmum illum veni; sed de
talibus rebus querimoniam audivi. Ad priorem autem
pertinet de talibus, si visum fuerit, providentiam
habere. » </p>
<p>Porro docet Smaragdus quatuor potissimum de
causis infirmos visitari debere:  « Visitare, inquit,
debemus infirmos, quia in ipsis Dominum visitamus;
ipse enim inter caetera nobis dicturus est misericordiae
opera: Infirmus fui et visitastis me. Visitemus
<pb n="0315B"/>
et causa compunctionis infirmos, ut cum Paulo:
Quis infirmatur, et ego non infirmor? dicere possimus.
Visitemus et causa vicissitudinis, ut cum fuerimus
infirmi, visitemur a sanis. Visitemus et causa
dilectionis, quia scriptum est: Non te pigeat visitare
infirmos. » </p>
<p>Denique quomodo qui corporaliter non potest,
spiritaliter infirmos visitare queat, explicat his verbis
Grimlaicus <bibl>Regul. Solit. cap. 25</bibl>:  « Infirmum, vel
in carcere positum ille procul dubio visitat, qui in
lecto vel in tenebris vitiorum videt aliquem jacere,
et morbo suae iniquitatis laborare, eumque suae
exemplo operationis, atque antidoto salubris exhortationis
roborat, quam in bona actione titubare ac
debilitari cernebat. » </p>
<p> <hi>Mortuum sepelire.</hi> ] Hoc instrumento non ea tantum
charitatis officia, quae ad defuncti fratris sepulturam
singulariter spectant, praecipiuntur; sed etiam ea
quae praecedere, aut subsequi solent orationum piorumque
<pb n="0315C"/>
operum suffragia: unde Grimlaicus in Regula
Solitariorum hoc instrumentum explicans dicit <cit>
            <quote/>
            <bibl>Cap.
25</bibl>
          </cit>:  « Mortuum ille sepelit, qui pro eo devote seduleque
preces ad Dominum fundit »  Deinde ostendens
quo pacto etiam spiritaliter mortuos sepelire possimus,
addit:  « Non solum mortuum sepelit, sed et eum,
ut ita dicam, a morte quodammodo suscitat, quando
videt aliquem funibus peccatorum suorum obstrictum,
et in tenebris suae iniquitatis quodammodo sepultum,
cumque ad confessionem ac poenitentiae lamenta
per sacrae admonitionis studium provocat,
atque, ut ad viam salutis redeat, salubriter instigat. » 
Mortuum etiam spiritaliter sepelit monachus, cum
foras non vagans, intra cellae limites ipse se recondit:
ex eorum enim numero <emph>127</emph> censeri potest quibus
Apostolus ait: <hi>Mortui estis, et vita vestra abscondita
est cum Christo in Deo.</hi> Et cellam esse sepulcrum
docet Petrus Venerabilis, ad Gilbertum monachum
scribens in haec verba <bibl>Lib. I, ep. 20</bibl>:  « Tu autem,
ut vere te mundo ostendas mortuum, ipsum adhuc
<pb n="0315D"/>
vivens intrasti sepulcrum. »  Et hoc maxime attendere
debent omnes monachi; qui si cellae angustiis nimis
arctati foras prorumpere praesumunt, mortuum sepulcro
extrahunt, nec minus intolerabilem omnibus,
quam putridum cadaver extra sepulcrum, inspirant
odorem.</p>
<p> <hi>In tribulatione subvenire.</hi> ] Tribulatio suscitatur
aliquando exterius ab homine, aliquando a daemone,
aliquando a proprio corpore, ut dicit Smaragdus: ex
quacunque autem oriatur causa, tribulato celerrime
subveniendum est.</p>
<p> <hi>Dolentem consolari.</hi> ] Alii dolent et affliguntur pro
peccatis praeteritis; alii pro vitandis futuris; alii ut
afflictione liberati laudes decantent Redemptoris; alii
et in hoc et in futuro saeculo dolent, ut fuse ac docte
demonstrat S. Odo abbas Cluniac. in lib. I Collat.,
cap. 5. Quibus autem verbis afflictum adoriri atque
consolari valeamus, ex eodem libro capite 4 colligere
<pb n="0316A"/>
possumus, ubi etiam docet Deum nos juste, misericorditer
et utiliter affligere.</p>
<p> <hi>A saeculi actibus se facere alienum.</hi> ] Nam, ut dicebat
S. Pachomius <bibl>In ejus Vita cap. 46</bibl>,  « nimis anima
illa probatur infelix, et omni lacrymarum fonte
plangenda quae saeculo renuntians, iterum saeculi
actibus implicatur, et inutilibus dudum curis exuta,
rursum redit ad durae servitutis obsequia. »  Hinc S.
Augustinus <bibl>Lib. I de Doctr. Christ. cap. 20</bibl>,  « cujus
animus, inquit, non moritur huic saeculo, neque incipit
configurari veritati, in graviorem mortem morte
corporis trahitur, neque ad communionem coelestis
beatitudinis, sed ad luenda supplicia reviviscet. » 
Et Petrus Blesensis <bibl>Epist. 137</bibl>:  « Conversationem
eorum damnabilem reputa, qui pro claustro saeculum
deserunt, et in claustro mores saeculi
deferunt. » 
Et alibi <bibl>Serm. 42</bibl>:  « Certe Achan
filius Charmi, quia tulit de anathemate Jerico, lapidatus
est; cujus expressam similitudinem gerunt hi
qui saecularia abdicantes, etsi non opere, tamen affectu
<pb n="0316B"/>
et desiderio saecularibus se immergunt. »  Et
paulo post:  « Quantumcunque efficiaris religiosus,
in claustro totum perdis, si aliquid retinuisti
de saeculo. »  Hinc etiam S. Bernardus ad monachos
S. Bertini scribens ait:  « Bene fecistis alienando
vos magis ac magis ab actibus saeculi hujus,
quae est munda et immaculata religio: modicum
quippe fermentum, fratres, totamm assam corrumpit,
et muscae morientes exterminant oleum suavitatis.
Quid prodest tanti corporatis pariter, et spiritalis
loboris, atque exercitii fructum vilissima aliqua consolatione,
imo desolatione minus acceptabilem fieri,
aut certe periclitari? etc. »  Et sane, ut optime dicebat
S. Joannes Climacus <bibl>Grad. 3</bibl>,  « fieri non potest
ut altero oculorum coelum, altero terram respipiciamus. » </p>
<p>Hujus autem instrumenti ratio est: 1º Quia qui
saecularium actus exercet, ad eorum pravos mores,
habitus, et vitia facile devolvitur. <emph>128</emph> 2º Quia major
<pb n="0316C"/>
ipsis saecularibus eosdem actus perpetrandi praebetur
occasio, ne dicam audacia, dum ea vident a
monachis incunctanter fieri, quae prius nec contingere
audebant. 3º Quia saeculares actus in habitu religioso
viventibus in saeculo viris probis virtutis fastidium
generant, atque a recto proposito retrahunt.
Qua de re vide Petri Damiani lib. VI, epist. 32. 4º
Quia implicitus actibus saeculi monachus contemptui
se praebet mundo; nam, ut dicit S. Ambrosius <bibl>Epist. 6</bibl>,
 « quomodo potest observari a populo
qui nihil habet discretum a populo, dispar a multitudine?
Quid enim in te miretur, si sua in te recognoscit?
si nihil in te aspiciat quod ultra se inveniat?
si quae in se erubescit, in te quem reverendum arbitratur
offendat? »  5º Quia, ut dicit S. Joannes Climacus <bibl>Grad. 3</bibl>,
 « per fugam patriae nos coelestium
rerum studio vendidimus. »  Non ergo decet actibus coelestibus
venditos actibus saeculi mancipari. <hi>Vide</hi> Cassianum
lib. IV de Institutis Renunt. cap. 34 et sequentibus,
et Vitam S. Theresiae cap. 37.</p>
<p>
          <pb n="0316D"/> <hi>Nihil amori Christi praeponere.</hi> ] Istud instrumentum
necessariam habet cum primo connexionem; qui
enim Deum ex omni corde, omni anima, omni virtute
dilexerit, hic nihil amori Christi praeponere
poterit.</p>
<p> <hi>Iram non perficere.</hi> ] Quod ait iram non perficere,
ostendit varios esse gradus irae, quos recensent Cassianus
collatione 5, cap. 11, et Joannes Climacus
gradu 8. Plura etiam de ira disputat idem Cassianus
in libro VIII de Spiritu irae, quem vide, si lubet. Quomodo
etiam fieri possit, ut non irascatur monachus,
docet S. Basilius in brevibus Regulis interrogatione
2. Plura de ira dicere supersedemus, cum raro
videas monachos in schola humilitatis huic vitio
subjacere. « Si autem quis iracundus frequenter irascitur
sine causa, inquit S. Pachomius, et propter
rem inanem et vacuam, per sex vices commonebitur,
et in septima facient eum surgere de ordine sessionis
<pb n="0317A"/>
suae, et inter ultimos collocabitur, docebuntque eum,
ut ab hac mentis perturbatione mundetur: cumque
tres testes dignos testimonio adduxerit, qui pro eo
polliceantur nequaquam simile quid esse facturum,
recipiet sessionem suam; alioquin si permanserit
in vitio, moretur inter ultimos, perdito priore
loco.</p>
<p> <hi>Iracundiae tempus non reservare.</hi> ] Iracundia ab ira
discernitur sicut habitus ab actu; neque enim qui
semel irascitur, eo ipso potest dici iracundus, licet
sit vere iratus. Iracundus autem dicitur, qui semper
irascitur, et ad levem responsionis auram velut folium
a vento commovetur. Porro iracundiae tempus
ille reservat, qui certum aliquod temporis spatium
statuit animo, quo possit ulcisci, injuriae illatae memoriam
mente retinens.</p>
<p> <hi>Dolum in corde non tenere.</hi> ] Quia, ut dicit S. Augustinus <bibl>De Morib. Eccl. cath. cap. 16</bibl>,
 <hi>ubi dolus, charitas
nulla est.</hi> Quid autem sit dolus supra explicuimus
in prologo.</p>
<p>
          <pb n="0317B"/> <hi>Pacem falsam non dare.</hi> ] Sed veram; quia falsa
pax non est <emph>129</emph> pax; et si veri pacifici filii Dei vocabuntur,
falsi pacifici filii diaboli merito appellandi
sunt.</p>
<p> <hi>Charitatem non derelinquere.</hi> ] Quid sit charitas,
docet S. Augustinus cum dicit <cit>
            <quote/>
            <bibl>Lib. III de Doctr.
Christ. cap. 10</bibl>
          </cit>:  « Charitatem voco motum a imi ad
fruendum Deo propter ipsum, et se atque proximo
propter Deum. »  Porro qui charitatem derelinquit,
Deum ipsum amittit, quia Deus charitas est, et
qui manet in charitate, in Deo manet, et Deus
in eo.</p>
<p> <hi>Non jurare, ne forte perjuret.</hi> ] Hunc Regulae locum
allegavit olim Halynardus ex monacho et abbate S.
Benigni Divionensis episcopus Lugdunensis, ne Henrico
imperatori fidei sibi debitae sacramentum praestaret,
recusans potius episcopatum quam emittere
juramentum. Quod autem hic vetat S.  P. Benedictus,
vetant et alii monachorum Patres. Ita S. Antonius:
<pb n="0317C"/>
 « Ne jurato, inquit, penitus vel veritatem vel
dubium. »  S. Caesarius:  « Non jurent, quia Dominus
dixit: <hi>Nolite jurare omnino, sed sit sermo vester,
est est, non non.</hi> »  S. Aurelianus:  « Non juretis,
quia Dominus dixit: <hi>Nolite jurare;</hi> et alia Scriptura: <hi>Vir multum jurans implebitur iniquitate, nec discedet
de domo ejus plaga.</hi> 
 »  Juramentum etiam prohibent
S. Ferreoleus in Regula c. 23; Regula Tartanensis,
c. 19; Regula Cujusdam ad Monachos, c. 8; S. Caesarius
iterum in Regula ad virgines, cap. 2; S. Leander
in lib. de Institutione Virgin., cap. 19; Concilium
Aquisgran., cap. 43. Sed et lib. II legis Longobardorum,
titulo 47, prohibetur episcopis, presbyteris,
clericis, monachis, et sanctimonialibus, jurare
etiam in judicium citatis, ut observat noster Menardus
in notis ad Conc. Reg., cap. 7, § 13. Quinimo S.
Fructuosus <bibl>Regula Monast. comm. c. 3</bibl> non patitur
laicos bonorum monasterii sui defensores et patronos
in judicium vocatos jurare. <hi>Vide</hi> secundam Vitam S.
<pb n="0317D"/>
Oswaldi, num. 56; saec. V Benedict., pag. 752.</p>
<p>Quare autem a monachis vitari juramentum voluerit
S.  P. Benedictus, ipse indicat dicens, <hi>ne forte
perjuret:</hi> qua etiam ratione S. Augustinus, referente
Possidio <bibl>In Vit. S. Aug. cap. 25</bibl>,  « Ne quisquam
facili juratione etiam ad perjurium decidisset, et in
ecclesia populo praedicabat, et suos instituerat, ne
quis juraret, nec ad modicum quidem. Quod si prolapsus
fuisset, unam de statutis perdebat potionem;
numerus erat enim suis secum commorantibus et convivantibus
poculorum praefixus. »  Unde et S. doctor
objicienti quare Dominus, qui juravit, ipse juramentum
nihilominus prohibuerit, ita respondet <cit>
            <quote/>
            <bibl>Serm.
307</bibl>
          </cit>:  « Non est peccatum verum jurare, sed quia
grande peccatum falsum jurare, longe est a peccato
falsum jurandi, qui omnino non jurat; propinquat
falsae jurationi qui vel verum jurat. Dominus ergo,
qui prohibuit jurare, supra ripam noluit te ambulare,
ne pes tuus in angusto labatur, et cadas. Sed Dominus
<pb n="0318A"/>
juravit, inquis. Securus jurat qui mentiri nescit:
non te moveat quia Dominus juravit, quia forte non
debet jurare nisi Dominus. Tu autem quando juras
quid facis? Testem Deum adhibes; tu ipsum, ipse
seipsum; sed homo, quia in multis falleris, plerumque
adhibes testem Veritatem ad tuam falsitatem. » 
Quid ergo?  « Juramentum aliud nullus <emph>130</emph> proferat
nisi <hi>crede mihi,</hi> quod in Evangelio legimus Dominum
mulieri Samaritanae affirmasse; aut <hi>certe,</hi> seu aliud,
quod monachorum est consuetudo jurandi, »  inquit
Ordo conversationis Monast. <hi>Vide</hi> S. August. serm.
182 de Scripturis, et S. Thom. 2-2, q. 89.</p>
<p> <hi>Veritatem ex corde et ore proferre.</hi> ] Quod hic S.
Pater dicit, non sic capiendum est, quasi veritatem
aliquando tacere non liceret; illud enim nonnunquam
non modo expedit, sed etiam necessarium ad bonum
et utilitatem aliorum judicatur. Verum hoc praesertim
instrumento mendacium interdicitur, quod nunquam
fuit, nec erit aliquando licitum; quamvis contrarium
<pb n="0318B"/>
censuerint Plato lib III de Repub., hac in
re plane non divinus; Origenes lib. VI Stromatum,
et apud Cassianum abbas Joseph collat. 17, cap. 17;
quorum doctrinae refragantur S. Augustinus in lib.
de Mendacio, et in lib. Contra Mendac.; S. Thomas,
2-2, q. 110, a. 3, et multi alii. Et certe ita exosa
fuit abbatis Josephi sententia, ut hanc ob rem
aliosque errores Cassiani collationem 17 censura
affecerit olim Facultas theologica Parisiensis, ut ex
veteri ms. observat Adalardus Gazaeus in commentario
ad praedictae collationis caput 22. Sed et gravissimi
monasticarum legum conditores durissimis
volunt poenis mendacium in monachis multari. Ita
S. Pachomius <bibl>Art. 119</bibl>:  « Qui, inquit, mentitur, et
odio quemquam habere deprehensus fuerit . . . . aud et
Pater monasterii, et vindicabit juxta mensuram
opusque peccati. »  S. Caesarius in Regula ad monachos <bibl>Cap. 5</bibl>:
 « Mentiri qui inventus fuerit, disciplinam
legitimam accipiat. »  S. Columbanus <cit>
            <quote/>
            <bibl>In Poen.
n. 22</bibl>
          </cit>:  « Si aliquis contendens mendacium, et distinctionem
<pb n="0318C"/>
confirmat, duos dies unum paximatium
et aquam. »  Et infra <bibl>Num. 26</bibl>:  « Si quis dixerit
mendacium nesciens, quinquaginta verbera; si sciens
et audax, in pane et aqua; si denegatur mendacium
ejus, et ille contendit, septem dies in pane et aqua. » 
S. Fructuosus <bibl>In 1 Reg. cap. 16</bibl>:  « Mendacem,
furem, percussorem quoque, et perjurum, quod Dei
servum non decet, corripi primum a senioribus
verbis oportet, ut recedat a vitio. Post haec, si nec
sic se emendare distulerit, tertio coram fratribus
convenietur, ut desistat tantisper errare. Si nec sic
se emendaverit, flagelletur acerrime, et trium mensium
spatio excommunicationis vindictam suscipiens,
sub poenitentiae districtione solus recludatur in cella;
de vespere in vesperi ex hordeacei panis sex unicis,
et aquae mensura parvula sustentandus. »  Denique
Regula Cujusdam ad Monachos <bibl>Cap. 8</bibl>:  « Mendacium
et juramentum, sive verbum otiosum per omne
corpus fraternitatis damnandum est. Si quis ex fratribus
<pb n="0318D"/>
cum quo aliquid horum inventum fuerit, mittendus
est in carcerem, et poeniteat usquequo
a vitio corrigatur, quia os quod mentitur occidit
animam . . . . Si quis ex fratribus post examinationem
carceris carere haec vitia non poterit, ejiciendus est a
fratribus, et damnandus est. » </p>
<p>Jam vero si quaeras quid sit mendacium, respondet
S. Augustinus <bibl>Lib. Cont. Mendac., c. 12</bibl>,  « esse
falsam cum voluntate fallendi significationem. »  Ex
quo colliges non omnes qui veritatem non dicunt
aut fallunt, mentiri, sed eos solos qui voluntatem
habent fallendi.</p>
<p> <emph>131</emph> <hi>Malum pro malo non reddere.</hi> ] Quia, ut citatus
ab Hildemaro Origenes ait:  « Pejor est ille qui
vicem reddit, quam ille qui malum in primis facit. » 
Hoc instrumentum perfecte implevit S. Hugo abbas
Cluniacensis, qui proprii fratris interfectori non modo
pepercit, sed etiam ad mortem quaesitum in monasterio
<pb n="0319A"/>
suscepit, et sanctae conversionis habitum induit.</p>
<p> <hi>Injuriam non facere, sed et factam patienter sufferre.</hi> ]
Injuria duplex est, alia quae ad probationem,
alia quae ad contumeliam et famae detrimentum.
Hanc vetat S. Benedictus ut malam; illam praecipit
ut bonam, utilem, et necessariam, cum venientem
ad conversionem injuriis affici, et ad probationem
admissum probari in omni patientia mandat: quamvis
non omnium sit illam inferre, sed abbatis, aut
eorum cui hoc munus ab eo commissum est, qui et
ipsi summa prudentia et discretione, habita ratione
temporum, locorum et personarum, in irrogandis
injuriis uti debent.</p>
<p>Utraque tamen undecunque tandem accedat, patienter
toleranda est, ut hic et cap. 7 S. Benedictus
praecipit, jubens ut monachus <hi>quibuslibet irrogatis injuriis
tacita conscientia patientiam amplectatur;</hi> quemadmodum
eximius ille monachus qui, ut refert Rufinus <bibl>Lib. III de Vit. Pat., n. 80</bibl>,
 « quanto plus
<pb n="0319B"/>
eum aliquis injuriabatur aut deridebat, tanto plus
ille gaudebat, dicens: Isti sunt qui nobis occasionem
praebent ad profectum nostrum; qui autem beatificant
nos, conturbant animas nostras. Scriptum est:
quoniam hi qui beatificant vos, decipiunt vos. »  Et
S. Benedictus abbas Anianensis <cit>
            <quote/>
            <bibl>In ejus Vita, n. 31.
Saec. IV. Bened.</bibl>
          </cit>, qui injuriam sibi facientibus munera
destinabat. Sane apud Athenienses sapientiae
studio non putabantur idonei qui injurias aequo animo
ferre non possent: unde et ad portam civitatis sedebat
senex sapientiae studiosus, qui omnes ingredientes
experiendi causa conviciis affligebat: potiori
ergo jure monachi verae, ut pote divinae, sapientiae
devoti, injurias illatas patienter sustinere debent, si
quod profitentur reipsa esse desiderant. Quapropter
abbas Zacharias coram fratribus aliquid ad morum
aedificationem dicturus, projectum in terram pallium
conculcavit, dicens:  « Nisi quis sic fuerit conculcatus,
monachus esse non potest. »  <hi>Vide</hi> Rufinum
<pb n="0319C"/>
l. III de Vit. Pat., n. 77 et sequentibus.</p>
<p> <hi>Inimicos diligere.</hi> ] Ad plenam hujus instrumenti
explanationem, inquirendum 1º quis noster inimicus
censendus sit; 2º quid a nobis exigat inimicorum
dilectio; 3º quibus induci possimus rationibus ad eos
diligendos; 4º aliquas adversus inimicorum dilectionem
objectiones solvere oportebit.</p>
<p>Quis dicendus sit inimicus noster discimus ex S.
Basilio <bibl>Reg. brev. Int. 176</bibl>:  « Proprium, inquit,
inimici est nocere, et insidiari: quisquis ergo quocunque
modo cuiquam nocet, inimicus rite dicatur,
proprie vero qui peccat; nam quantum in ipso est,
variis ille modis nocet, et insidiatur tam conjuncto
sibi, quam ei cui intercidit aliquid cum ipso commercii. » </p>
<p>Quid etiam inimico debeamus, docet idem Basilius
eodem loco subjiciens: <emph>132</emph>  « Quoniam vero
ex corpore et anima compositus est homo, secundum
animam quidem diligamus tales, arguentes eos,
et admonentes, et quovis modo ad conversionem inducentes:
<pb n="0319D"/>
juxta corpus vero benefaciamus illis, si
necessariorum penuria laboraverint. » </p>
<p>Praecipua autem et potissima ratio hujus instrumenti
repetitur ex Christi praecepto, et praemio inimicorum
dilectioni promisso. Ait enim: <hi>Diligite inimicos
vestros, ut sitis filii Patris vestri, qui in coelis
est;</hi> quod expendens S. Caesarius <cit>
            <quote/>
            <bibl>Serm. 225 in Append.
Serm. S. August.</bibl>
          </cit>:  « Elige, inquit, modo
quod tibi placuerit; si inimicos dilexeris, non solum
amicus, sed etiam filius Dei esse mereberis. » </p>
<p>Altera ratio procedit ex minis adversus eos qui
non diligunt inimicos. <hi>Si enim non dimiseritis hominibus,</hi> 
inquit iterum Christus, <hi>nec Pater vester dimittet
vobis peccata vestra.</hi>  « Ad tam magnum tonitruum,
qui non expergiscitur, non dormit, sed mortuus est, » 
ait S. Augustinus <bibl>Enchir. c. 74</bibl>.</p>
<p>Quod si quis objiciat praeceptum istud esse impossibile,
respondet S. Basilius <cit>
            <quote/>
            <bibl>Reg. brev. Inter.
<pb n="0320A"/>
176</bibl>
          </cit>:  « Non hoc nobis praecepisset bonus ac justus
Dominus, nisi simul et vires perficiendi dedisset;
quod et in natura necessario reconditum esse patefecit:
nam benefactores suos et bestiae naturaliter
diligunt: quid autem habet amicus quo tantum afferat
utilitatis, quantum afferunt inimici? Conciliant
enim nobis felicitatem illam de qua Dominus dicit: <hi>Beati estis cum persecuti vos fuerint, et probris affecerint,
dixerintque omne malum adversum vos mentientes
propter me: gaudete et exsultate, quoniam merces
vestra multa est in coelis.</hi> 
 » </p>
<p>Quod si quis adjiciat animas interfectorum in
Apocalypsi cap. VI ad Deum clamare vindictam effusi
sanguinis sui, reponit S. Augustinus <cit>
            <quote/>
            <bibl>Serm.
221 in Append. Serm. S. Aug.</bibl>
          </cit> seu quivis alius:
 « Sciendum est quia illi sancti jam in conspectu creatoris
sui consistentes, vident voluntatem illius, et
ideo ab ipso accipiunt, quod ipsum velle noverunt,
et de ipso bibunt, quod de ipso sitiunt. Petunt autem
vindictam duobus modis, et hoc causa charitatis,
<pb n="0320B"/>
ut scilicet qui ad vitam aeternam praedestinati
sunt, convertantur a malo ad bonum; qui vero praesciente
Deo damnandi sunt, moriantur, et peccare
desistant, et per hoc minorem poenam in inferno
habeant. » </p>
<p> <hi>Maledicentes se non remaledicere, sed magis benedicere.</hi> ]
Juxta illud Petri apostoli: <cit>
            <quote>Non reddentes
malum pro malo, nec maledictum pro maledicto; sed
econtrario benedicentes </quote>
            <bibl>I Pet. III</bibl>
          </cit>; quod et Paulus
fecisse se testatur dicens: <hi>Maledicimur, et benedicimus.</hi> 
Et certe cum os monachi divinis sit laudibus
et benedictionibus consecratum, nihil indignius quam
ex eo maledictionis verbum audire: nam, ut recte
ratiocinatur Magister <bibl>In Reg. c. 11</bibl>,  « sicut non
potest fons uno foramine aquam proferre simul
amoram et dulcem, sic nec os. Cum de lingua nostra
benedicimus Domino, quomodo possumus per
eamdem linguam maledicere homines? »  Deinde, ut
ait S. Dorotheus <bibl>Doctr. 17, n. 6</bibl>:  « Te credere
<pb n="0320C"/>
oportet antidota quaedam esse, et pharmaca medicinalia
contra animae tuae superbiam, quidquid ignominiae,
infamiae, opprobrii, quidquid denique <emph>133</emph> 
contumeliae et injuriae tibi evenerit, et pro conviciantibus
proque injuriam inferentibus Deum precare
non aliter quam pro medicis, verissime persuasus
eum qui contumeliam et ignominiam odio habet,
odio quoque humilitatem habere. » </p>
<p> <hi>Persecutiones pro justitia sustinere.</hi> ] Non dicit simpliciter <hi>persecutionem sustinere,</hi> 
 nam multi malefici,
ut homicidae et latrones, persecutionem patiuntur
sine praemio; sed addit <hi>pro justitia,</hi> quod proprium
est justorum, quibus propterea Christus in Evangelio
regnum coelorum promittit. Sane si illius membra
sumus qui injuste pro injustis et per injustos
persecutionem passus est, eadem et nos libenter sustineamus,
alioquin <hi>recusat esse in corpore, qui odium
non vult sustinere cum capite,</hi> inquit S. Caesarius <bibl>Serm. 224, in Append. Serm. S. Aug.</bibl>.</p>
<p> <hi>Non esse superbum.</hi> ] Quia superbis Deus resistit,
<pb n="0320D"/>
humilibus autem dat gratiam: unde etiam superbos
montibus Gelboe, super quos nec ros nec pluvia cadit,
et collibus, quos sponsus coelestis transilit, eleganter
comparat S. Bernardus <bibl>Serm. 54, in Cant.</bibl>.
Eosdem etiam <hi>per calamum foris quidem nitentem,
sed intus vacuum</hi> designari asserit S. Odo abbas Cluniacensis <bibl>Lib. II Collat., n. 14</bibl>;
et S. Joannes Climacus
ait <bibl>Grad. 23</bibl> monachum superbum alio daemone
non indigere, ipse enim jam sibi daemon est,
et hostis factus. Ex quo apparet quam probe Petrus
Blesensis dixerit, quod  « cum detestabilis sit ubique
superbia, detestabilior est in professore humilitatis;
quod enim est rubigo in ferro, quod in veste tinea,
quod fel in lacte, quod venenum in melle, hoc est
superbia in habitu monachali. » </p>
<p>Est autem superbia  « perversae celsitudinis appetitus;
perversa autem celsitudo est, deserto eo cui
debet animus inhaerere, principio sibi quodammodo
<pb n="0321A"/>
fieri, atque esse principium, »  inquit S. Augustinus <bibl>Lib. XIV de Civit. Dei, c. 13</bibl>.
Additque:  « Hoc fit
cum nimis sibi placet, cum ab illo bono immutabili
deficit, quod ei magis placere debuit quam ipse
sibi. » </p>
<p> <hi>Non vinolentum.</hi> ] Vinolentus ex Bernardo Cassinensi
est,  « qui nimia aviditate, vel nimia frequentatione,
vel nimia quantitate, non contentus temperantiae
parcitate, vinum potat vinosus. »  Vel, ut ait
Smaragdus,  « vinolentus dicitur qui et satis bibit,
et difficile inebriatur: »  quod omnino vetat S.  P. 
Benedictus, quia, ut ait propheta, <hi>fornicatio, vinum,
et ebrietas, auferunt cor;</hi> et Salomon in Proverbiis, <hi>luxuriosa res vinum;</hi> 
 ut merito Apostolus dixerit: <hi>Nolite inebriari vino,</hi> 
 nisi forte vino amoris divini;
beatus enim quem introduxerit in cellam vinariam,
et ordinaverit in eo charitatem. Porro ex 10 excerpto
lib. II Poenitent. Egberti episcopi Eboracensis <bibl>Apud Spelm. tom. I Conc. Angl.</bibl>,
 « Si quis clericus
aut monachus ebriosus fuerit, tribus mensibus
<pb n="0321B"/>
in pane et aqua poenitent. » </p>
<p> <hi>Non multum edacem.</hi> ] Hoc S. Benedictus instrumento
prohibet non modo excessum in cibo, sed et
omnem superfluam alimentorum sumptionem. Non
enim dicit: <hi>Non nimis e lacem,</hi> sed <hi>non multum,</hi> necessaria
naturae concedens, resecans superflua. Imo
omnia damnat hic gulae vitia, quae quinque numero
recenset S. Gregorius his verbis <cit>
            <quote/>
            <bibl>Lib. XXX Mor.,
c. 13</bibl>
          </cit>:  « Quinque modis nos gulae vitium tentat:
aliquando namque indigentiae <emph>134</emph> tempora praevenit,
aliquando vero tempus non praevenit, sed cibos
lautiores quaerit; aliquando quaelibet sumenda sint,
praeparari accuratius expetit; aliquando autem et
qualitati ciborum, et tempori congruit, sed in ipsa
quantitate sumendi mensuram moderatae refectionis
excedit; aliquando in ipso aestu immensi desiderii
deterius peccat. »  Quibus omnibus occurrit S. Benedictus
in Regula. Primo enim ne quis canonicam
horam edendi praeveniat cap. 43 vetat. 2º Lautioribus
<pb n="0321C"/>
cibis interdicit, dum abstineri a carnibus voluit
ab omnibus, cap. 36 et 39. 3º Accurate praeparatos
cibos cavet, cum ab omnibus, etiam coquorum subtilitates
ignorantibus hebdomadatim exerceri coquinae
officium sancivit cap. 35. 4º Excessum in quantitate
damnat capite 39 et 40. 5º Denique nimium
abscindit desiderium, cum rebus necessariis deficientibus,
Deum benedicendum esse asserit, non
murmurandum, cap. 40. <hi>Vide</hi> Guillelmi abbatis S.
Theoderici librum de Vita Solit. ad fratres de Monte
Dei, cap. 11, n. 32; Cassianum toto libro V Institutionum,
et Joannem Climacum grad. 14.</p>
<p> <hi>Non somnolentum.</hi> ] Somnolentos vocat plus aequo
somno indulgentes; quae res non modo in monachis
damnanda, sed in omni penitus homine reprobanda:
quia, ut dicit S. Joannes Climacus <bibl>Grad. 20</bibl>,
 « multus somnus improbus est convictor, qui dimidium
vitae tempus, vel eo amplius ignavis et inertibus
subducit et furatur: »  unde et S. Arsenius <cit>
            <quote/>
            <bibl>Rufin.
lib. III de Vit. Pat., n. 211</bibl>
          </cit> somnum vocabat <hi>malum
<pb n="0321D"/>
servum,</hi> contra quem maxime  « in ipso religionis et
tirocinii exordio pugnandum »  esse docebat praefatus
Joannes Climacus <bibl>Grad. 19</bibl>.</p>
<p>Porro somnolentia causas habet, alias physicas
seu naturales, alias morales. Physicas recenset idem
sanctus his verbis:  « Una quidem est ratio somni,
sed plurimas veluti cupiditas habet causas: ex natura,
inquam, ex cibis, a daemonibus, aut fortasse
etiam ex summa et nimia jejunii inedia, qua debilitatum
corpus per somnum deinceps conatur se reficere,
et recreare. Quemadmodum frequens et larga
epotatio ex consuetudine nata est, ita multus et
longus somnus. » </p>
<p>Morales describit S. Basilius <cit>
            <quote/>
            <bibl>Regul. brev. Interr.
32</bibl>
          </cit>, cum ad interrogationem:  « Quae causa est
intempestivae et immodicae dormitionis, et qua ratione
poterimus eam a nobis depellere? »  respondet:
 « Sane hujusmodi dormitatio nascitur quotiescunque
<pb n="0322A"/>
animum nostrum in contemplatione rerum
divinarum sinimus lentescere, ac Dei judicia contemnimus. » 
Deinde remedium proferens subjungit:
 « Ipsam vero depellimus quotiescunque ejusmodi, ut
par est, de Dei majestate cogitationem concipimus,
et desiderium illius perficiendae voluntatis. »  Et S.
Joannes Climacus <bibl>Grad. 7</bibl>:  « Quando vadis cubitum,
sit tibi ipse cubitus in lectulo tuo forma habitus
corporis in sepulcro jacentis, et minus dormies . . . .
Sempiterni inferorum incendii memoria tecum
vesperi proficiscatur cubitum, tecumque mane
consurgat, et nunquam somnolentia te occupabit
tempore precum et psalmorum. » </p>
<p> <hi>Non pigrum.</hi> ] Licet piger dicatur quasi <hi>pedibus
aeger,</hi> ut observat <emph>135</emph> Smaragdus, tanquam tardus
ad incedendum; pigritia tamen non tam in corporis
otio ac torpore, quam in animae desidia et salutis
negligentia attenditur: unde idem Smaragdus:  « Recte,
inquit, pigri vocabulo denotatur, qui vult regnare
cum Christo, et non vult operari pro illo. » 
<pb n="0322B"/>
Sane Christus non quietos et otiosos, sed laborantes
et oneratos ad se reficiendos vocat; etsi <hi>monachi,</hi> 
ut ait Gerardus Belga, <hi>sint jumenta Christi, ad quid
pigrum jumentum, quod nec pabulum meretur, nec
stabulum?</hi> </p>
<p> <hi>Non murmuriosum.</hi> ] Ita etiam Regula S. Ferreoli
cap. 7 decernit  « ut nullius in congregat one murmur,
seu detractio, quod familiarissimum habent
monachi, contra abbatem aut quemlibet alium de
fratribus audiatur: ne ira Dei, quae saepe ob hanc
culpam miserabilem populum condemnavit, in perditionem
similiter murmurantium turbae excitetur;
et terram repromissionis, quam nos recte accipimus,
locum futurae beatitudiuis perdat murmuratio propria,
quae debeatur sponsione divina. »  Eadem ratione
murmurium prohibent S. Isidorus in Reg. cap.
6, et S. Fructuosus in Regula monastica communi
cap. 5. Illud etiam sub gravissimis poenis vetant aliae
monachorum regulae. Regula sancti Macarii cap. 12:
<pb n="0322C"/>
 « Si quis autem murmuraverit . . . . . digne correptus
secundum arbitrium senioris, vel modum culpae,
tandiu abstineat quandiu vel culpae qualitas poposcerit,
vel se poenitendo humiliaverit, vel emendaverit,
ita ut correptus non audeat usquam recidere. » 
Regula S. Pachomii <bibl>Art. 164, in Cod. Regul.</bibl>:  « Qui
habet consuetudinem murmurandi, et quasi gravi
opere se opprimi queritur, docebunt eum quinquies
quod sine causa murmuret, et ostendent perspicuam
veritatem. Si post haec inobediens fuerit, et est perfectae
aetatis, ita eum habebunt, ut unum de aegrotantibus,
et ponetur in loco infirmorum, ibique aletur
otiosus, donec redeat ad veritatem. »  Denique
Regula Cujusdam ad Monachos <bibl>Cap. 6</bibl>:  « Si quis
frater murmurans inventus fuerit, hic ipse mittendus
est in carcerem, et opus ejus abjiciatur: poenitentiam
agat secundum examen senioris: si permittatur,
ei satisfaciet; si autem hoc frequenter facit,
ejiciendus est de monasterio. »  Adeo illi grave peccatum
murmurium reputabant. Certe si vel debitas
<pb n="0322D"/>
peccatis nostris poenas pensaremus, non esset quod
quereremur aliquando. « Quis ergo grunniet amplius,
inquiebat olim S. Bernardus <cit>
            <quote/>
            <bibl>Serm. 22, de
Divers.</bibl>
          </cit>, dicens: Nimium laboramus, nimium jejunamus,
nimium vigilamus, cum nec millesimae, imo
nec minimae parti debitorum suorum valeat respondere? » 
Et S. Odo abbas Cluniac. <cit>
            <quote/>
            <bibl>Lib. III Collat.,
n. 37</bibl>
          </cit>:  « Si aequitas judicii consideretur, murmuratio
cessabit, quia valde injustum est, ut reus judicem
incuset, cum digna factis aeque receperit. »  Et Grimlaicus
in Regula Solitariorum cap. 65:  « Discat non
murmurare qui mala patitur, etiamsi ignorat cur
mala patitur; et per hoc juste se pati arbitretur, quod
ab illo judicatur, cujus nunquam judicia injusta sunt. » </p>
<p> <hi>Non detractorem.</hi> ] Non sine causa S. Bernardus
detractores comparat vulpibus, quae demoliuntur vineas;
et Petrus Damiani locustis, <emph>136</emph> quae alienas
fruges corrodunt, cum detractio aliud nihil sit quam
<pb n="0323A"/>
respectu alterius gloriae minuendae mordax in alium
delatio; unde et Cassianus <hi>perniciosam fratrum devorationem</hi> 
eam vocat. Quantum vero sit illa vitium ac
peccatum, nec melius nec eloquentius aperire possumus
quam S. Bernardi verbis <bibl>Serm. 63. in Cant.</bibl>:
 « Nunquid non vipera est lingua ista? ferocissima
plane, nimirum quae tam lethaliter tres inficiat uno
flatu. Nunquid non lancea est ista lingua? profecto et
acutissima, quae tres penetrat uno ictu: lingua eorum
gladius acutus, gladius equidem anceps, imo triceps
est lingua detractoris. Non vero hujusmodi linguam
ipso etiam mucrone quo Dominicum latus confossum
est, crudeliorem dicere verearis; fodit enim haec
quoque corpus Christi, et membrum de membro,
nec jam exanime fodit, sed facit exanime fodiendo.
Ipsis quoque nocentior spinis, quas illi tam sublimi
capiti furor militaris imposuit; sed etiam clavis ferreis,
quos sanctissimis manibus illis, et pedibus consummata
Judaicae gentis iniquitas infixit: nisi enim
hujus, quod nunc pungitur et transfoditur, corporis
<pb n="0323B"/>
vitam sui vitae corporis praetulisset, nunquam illud
pro isto mortis injuriae, crucis ignominiae tradidisset. » 
His concinere videntur illa Gilberti de Hoillandia verba:
 « Horret magis Christus asperitatem morum, et <hi>linguae stimulos,</hi> 
 quam aculeos spinarum; in his praesertim
qui in silentii vocati sunt simplicitatem, in
charitatis negotium, et otii quietem, in humilitatis
scholam, in subjectionis votum et vinculum unitatis. » </p>
<p>Nemo ergo jure miretur, si ad tam graves poenas
detractores olim damnarunt antiqui monachorum
Patres, quales eae sunt quas eorum in regulis legimus.
Nam, verbi gratia, S. Pachomius statuit <bibl>Art. 84</bibl>,
ut  « qui facilis est ad detrahendum, et dicit quod non
est, qui in hoc peccato deprehensus fuerit, monebunt
eum secundo; et si audire contempserit, separabunt
eum extra conventum septem diebus, et panem tantum
cum aqua accipiet, donec polliceatur atque confirmet
se ab hoc vitio recessurum, et sic dimittetur
ei. »  S. Basilius facta interrogatione <cit>
            <quote/>
            <bibl>Regul. brev.,
<pb n="0323C"/>
interr. 26</bibl>
          </cit>:  « Qui detrahit fratri vel detrahentem auscultat,
qua animadversione dignus est? »  respondet:
 « Exterminandi sunt ambo a caeterorum societate. » 
Et pene incerti auctoris apud eumdem Basilium:
 « Si quis inventus fuerit detrahens aliquibus, vel audiens
detrahentem, et non increpans eos, aut indicans
archimandritae, excommunicetur. »  S. Columbanus
in Poenitentiali haec habet:  « Si quis detraxerit
abbatem suum, septem dies unum paximatium
(id est habebit pro victu, cum solerent duo
paximatia per diem habere, ut observat Menardus
noster); si fratrem suum, viginti quatuor psalmos;
si saecularem, duodecim psalmos. »  Denique Regula
Cujusdam ad Monachos <bibl>Cap. 26</bibl>:  « Si quis seniori
suo detraxerit, non seniori detrahit, sed Domino, cui
opus facit senior: si vero hoc frequenter faciat, abscindatur
a fraternitate, ac sollicitudine fraterni corporis;
si vero poeniteat, remittenda sunt peccata sua. » </p>
<p>Quia vero non modo detrahentes, sed eos etiam
libenter audientes <emph>137</emph> poenitentiae subjiciebant;
<pb n="0323D"/>
nec ita raro hoc virus irrepat etiam apud servos Dei,
saluberrimum hic S. Bernardi consilium proponere
non erit forsitan abs re <bibl>Serm. 17, de Divers.</bibl>:  « Facile,
inquit, lingua labitur, nec minus facile illabitur
cordi, ita ut multis inter loquendum minus profuerit
quod propriam prohibuerint, dum non caverint alienam.
Utilis est frater qui tibi loquitur, sapiens est,
religiosus, ac timens Deum; plus dico, angelus est, et
angelus lucis: etiam sic cave tibi ne audias unde laedaris.
Nec personam tibi velim esse suspectam, sed
linguam, praesertim in sermocinatione communi.
Bona quidem personae simplicitas, sed in hac parte
serpentis astutiam non amittas. » </p>
<p>Neque tamen eo ipso detrahere semper aliquis dicendus
est, quo malum de alio refert; occurrunt enim
aliquando casus, in quibus et licet, et opus est: duos
praesertim notat S. Basilius his verbis <cit>
            <quote/>
            <bibl>Reg. brev.,
interr. 25</bibl>
          </cit>:  « Duo ergo existimo tempora, in quibus
<pb n="0324A"/>
liceat aliquid mali de altero dicere; scilicet quando
necesse habet aliquis consultare una cum aliis, qui
ad hoc idonei sunt judicati, quo pacto corrigendus
sit is qui peccatum commisit; et rursum cum necessitas
poscit ut periculo consulatur aliquorum, qui
saepenumero ex ignorantia commisceri possent cum
malo tanquam cum bono; cum Apostoli praeceptum
sit ne quis cum hujusmodi se commisceat nequando
capiat quis laqueos animae suae, etc. » </p>
<p> <hi>Spem suam Deo committere.</hi> ] Bonum est enim sperare
in Domino, quam confidere in homine. Sed quid
a Domino sperare?  « Est spes veniae, gratiae et gloriae, » 
inquit S. Bernardus <bibl>Serm. 46, de Divers.</bibl>.
Quo motivo?  « Huic securus me credo, qui salvare
me velit, noverit et possit, »  addit idem S. doctor <bibl>Serm. 20, in Cant.</bibl>.
Quo fructu?  « Quemcunque locum
calcaverit pes vester, vester erit. Pes vester
utique spes vestra est, quantumcunque illa processerit,
obtinebit; si tamen in Deum tota figitur, ut
firma sit, et non titubet, »  reponit iterum S. Bernardus
<pb n="0324B"/> <bibl>Serm. 15, in psal. XC, et serm. 32, in Cant.</bibl>.</p>
<p> <hi>Bonum aliquod in se cum viderit, Deo applicet, non
sibi.</hi> ] Huc referenda sunt quae supra dixi in prologum:
ne tamen istud instrumentum intactum reliquisse
videar, illud exponam praeclaris his S. Bernardi
verbis <bibl>Serm. 84, in Cant.</bibl>:  « De magnis bonis
mala oriri non minima solent, cum facti eximii de
bonis Domini, utimur donis tanquam non datis, non
damus gloriam Deo. Ita profecto qui maximi videbantur
pro accepta gratia, pro non redhibita minimi
reputantur apud Deum. Ego autem vobis parco; usus
sum modestioribus vocibus <hi>maximo, minimoque,</hi> sed
quod sentio non expressi. Discrimen involvi, ipse
nudabo; <hi>optimum, pessimumque</hi> dixisse debueram;
nam vere et absque dubio eo quisque pessimus, quo
optimus est, si hoc ipsum quo optimus est ascribat
sibi: nempe pessimum est hoc. Quod si dicat quis:
Absit, agnosco, gratia Dei sum id quod sum; studeat
autem captare gloriolam pro gratia quam accepit,
<pb n="0324C"/>
nonne fur est et latro? audiat qui ejusmodi est: Ex
ore tuo te judico, serve nequam. Quid nequius servo
usurpante sibi gloriam domini sui. »  Eadem est doctrina
S. Gregorii papae, quam etiam praeclara hac similitudine 
illustrat:  « Qui vitia <emph>138</emph> superant, cum
de victoria superbiunt, ipso hoste super se ruente intereunt.
Eleazar namque in praelio elephantem feriens
stravit, sed sub ipso quem exstinxit occubuit:
quid ergo iste significat, quem sua victoria oppressit,
nisi eos qui vitia superant; sed sub ipsis quae subjiciunt
superbiendo succumbunt? quasi enim sub hoste,
quem prosternit, moritur, qui de culpa, quam superat,
elevatur. » </p>
<p> <hi>Malum vero semper a se factum sciat, et sibi reputet.</hi> ]
Ita Petrus Damiani ad Desiderium abbatem Cassinensem
scribens:  « Noli, inquiebat <bibl>Lib. II, epist. 11</bibl>,
quod plerique faciunt, tantummodo si quid est in te
virtutis attendere, ut vitia quasi post tergum posita
negligas judicare: imitare naturalis in pavone diversitatis
exemplum, qui nimirum pullinos, et velut
<pb n="0324D"/>
ignobiles pedes prae oculis semper habet: insignem
vero caudae pulchritudinem post se spectabilem praebet;
videt in pedibus rusticum aliquid, quod despiciat,
post tergum vero gerit, unde valeat quasi prae
caeteris avibus superbire. Te quoque quodammodo
quod in te virtutis est lateat. Si quid vero vitiosum
et correctionis est dignum, ab aspectus tui judicio non
recedat. » </p>
<p> <hi>Diem judicii timere.</hi> ] Qui judicii diem non timet,
hic judicio carere merito dicendus est, et reprobatus:
 « Irremediabile namque periculum est, inquit S. Augustinus <bibl>Serm. 154 in Append. Serm.</bibl> 
 seu quivis
alius, sic aliquem vitiis, et cupiditatibus frena laxare,
ut se rationem Deo non meminerit redditurum:
puto quia magna sit jam peccati poena metum ac memoriam
futuri perdidisse judicii. » </p>
<p> <hi>Gehennam expavescere.</hi> ] Et quis non expavesceret,
cum vel quique sanctorum etiam maximi sola gehennae
<pb n="0325A"/>
cogitatione toti tremuerunt? Quis nostrum S.
Bernardo sanctior? et tamen quis non contremiscens
eum contremiscentem audire potest?  « Contremisco,
inquit <bibl>Serm. 16, in Cant.</bibl>, a dentibus bestiae infernalis,
a ventre inferi, a rugientibus praeparatis ad
escam: horreo vermem rodentem, et ignem torrentem,
fumum et vaporem, et sulphur, et spiritum procellarum:
horreo tenebras exteriores. Quis dabit capiti
meo aquam, et oculis meis fontem lacrymarum,
ut praeveniam fletibus fletum, et stridorem dentium,
et manuum pedumque dura vincula, et pondus catenarum
prementium, stringentium, urentium, nec
consumentium? »  Simili pavore pravas cogitationes
pellebat S. Pachomius, ut legimus in ejus Vita cap. 29.</p>
<p> <hi>Vitam aeternam omni concupiscentia spirituali desiderare.</hi> ]
Quia, ut dicit S. Bernardus <cit>
            <quote/>
            <bibl>Serm. in festo
S. Martini</bibl>
          </cit>, Deus  « propterea rectum fecit hominem
etiam ipso corpore, et os homini sublime dedit, cum
prona utique spectent animantia caetera terram, ut
attollens ad sidera vultus, illo suspiret, ubi tam beatam
<pb n="0325B"/>
et perennem conspicit mansionem: nonne enim
pie, et fideliter intuentibus nobis vehementissimum
quoddam incentivum amoris, et provocatio flagrantissimi
desiderii est visio ipsa tam lucidissimae mansionis,
etc. »  Vide ejusdem Serm. 12 et 19, de Diversis,
et 33 in Cantica.</p>
<p> <hi>Mortem quotidie ante oculos suspectum habere.</hi> ] <emph>139</emph> 
 Quam utilis sit quotidiana frequensque meditatio
mortis, quam mortem quotidianam vocat
S. Joannes Climacus <bibl>Grad. 6</bibl>, idem ipse describit
elegantibus his verbis:  « Quemadmodum ex omni
genere ciborum panis est maxime necessarius, ita
ex omnibus actionibus mortis meditatio. Mortis recordatio
in his qui in communi fratrum conversantur,
parit labores et pias exercitationes, imo vero contemptus
desiderium et dulcedinem: his vero qui
extra turbas in solitudine degunt, affert curarum
omnium neglectum, et suggerit perpetuas preces,
mentisque custodiam . . . . Vera mortis et efficax meditatio
<pb n="0325C"/>
gulam omnino necat, gula autem victa, jacent
simul omnia vitia victa. »  Et sub finem ejusdem
gradus:  « Fieri non potest, inquit non nemo, fieri
non potest, ut praesentem diem satis pie religioseque
transigamus, nisi illum ipsum diem totius vitae
supremum ultimumque existimemus: et sane permirum
est quomodo et pagani scriptores ( <hi>Plato et Seneca</hi> )
aliquid id genus pronuntiarint, qui studium sapientiae
nihil aliud esse dixerunt, quam meditationem
mortis. »  Eadem videtur fuisse mens et sententia
Evagrii, cum dixit:  « Ita semper paratus esse debet
monachus, quasi sequenti die sit moriturus; rursusque
ita corpore suo uti, ac si per multos annos cum eo
victurus. »  Eadem et S. Antonii, cujus Regula n. 41
haec scribit:  « Cogita apud teipsum, et dicito: Utique
non manebo in hoc mundo, nisi praesenti hac die, et
non peccabis Deo. »  Eadem leguntur in Regula abbatis
Isaiae, n. 12. S. Pachomius etiam mortis memoriam
frequenter commendabat, dicebatque <cit>
            <quote/>
            <bibl>In
ejus Vita c. 46</bibl>
          </cit>:  « Qui semper haec cogitat, puritatem
<pb n="0325D"/>
mentis obtinet, humilitatem cordis acquirit, vanam
gloriam respuit, omni saeculari prudentia carere
contendit. » </p>
<p>Plane usque adeo necessariam mortis memoriam
duxerunt antiqui Patres nostri, ut quo firmius monachorum
menti adhaereret, in ecclesia aut claustro
apertum semper haberi sepulcrum voluerint, quod
olim ordini Benedictino in usu fuisse testatur Haeftenus <bibl>In com. ad vit. S. Ben., c. 37</bibl>.
Vide Joannem
Clim. grad. 7, et Petr. Dam. opusc. 15, c. 23.</p>
<p> <hi>Actus vitae suae omni hora custodire.</hi> ] Hoc instrumentum
sequitur ex praecedenti; fieri enim haud
potest ut, mortem cogitans, vitam tuam non custodias.
Porro quam necessaria sit nostri custodia pulchre
omnino docet S. Bernardus, cum explicans illud
Canticorum: <hi>Sicut lilium inter spinas, sic amica mea
inter filias,</hi> ait <bibl>Serm. 48 in Cant.</bibl>:  « Quod si lilium
est ipsa anima, juxta sponsi verbum, videat quam
<pb n="0326A"/>
vigilem sollicitamque esse oporteat super custodia
sui, septa undique spinis hinc inde aculeos intendentibus . . . .
plenus est mundus spinis. in terra sunt, in
aere sunt, in carne tua sunt: vide ergo quomodo
caute ambules inter spinas. »  Et iterum alibi <cit>
            <quote/>
            <bibl>Serm.
82, de Divers.</bibl>
          </cit>:  « Solent dicere homines hujus saeculi:
Bonum castelium custodit qui corpus suum custodit;
nos autem non sic; sed sterquilinium vile custodit,
qui corpus suum custodit . . . . . custodiendum magis
animae castrum, quoniam aeterna ex ipso vita procedit;
sed castrum in terra inimicorum situm undique
impugnatur, et idcirco omni custodia, id est ex omni
parte vigilanti sollicitudine est muniendum, <emph>140</emph> 
inferius, superius, ante et retro, a dextris et a sinistris.
Inferius impugnat concupiscentia carnis, quae
militat adversus animam, quia caro concupiscit adversus
spiritum. Superius imminet judicium Dei
horrendum; horrendum est enim incidere in manu
Dei viventis . . . Retro mortifera delectatio est, quae
oritur ex recordatione peccatorum praeteritorum.
<pb n="0326B"/>
Ante instantia tentationum. A sinistris vero arrogantium
fratrum murmurantium inquietudo. A dextris
obedientium fratrum devotio: possunt enim hi
quoque, nisi caveatur, duobus necere modis: aut
bonis eorum actibus invidendo, aut singularem gratiam
aemulando, etc. » </p>
<p> <hi>In omni loco Deum se respicere pro certo scire.</hi> ]
Nihil efficacius ad omnes vitae actus custodiendos,
quam Deum in omni loco se respicere pro certo scire;
 « quando enim negligens poterit fieri qui intuentem
se Deum nunquam desinit intueri, qui sic eum super
se videt intentum, ut omnia interiora ejus et exteriora
omni hora considerare non cessat, omnes non
solum actus, sed etiam ipsos subtilissimos animae
motus perscrutetur atque dijudicet? »  inquit S. Bernardus <bibl>Serm. 2 in psalm. XC</bibl>.
Hinc et S. Basilius <bibl>Reg. brev., interr. 21</bibl>:
 « Qui hoc facit (hoc est a
Deo se respici cogitat), vel horum similia, neque
vagabitur unquam, neque habebit otium vanis cogitationibus
<pb n="0326C"/>
indulgere, vel aliquid cogitare quod non
ad aedificationem fidei pertinet, et ad aliquam animae
utilitatem spectet: quanto magis nihil audebit, quod
adversum sit Deo, et non ei placeat cogitare! » </p>
<p>Potest tamen aliter hic Regulae locus intelligi, ut
Deum nos respicere idem sit, ac nostra curare,
nostrae saluti intendere, ut illi soli intendamus, qui
nobis tam amanter intendit, juxta illud apostoli Petri: <cit>
            <quote>Omnem sollicitudinem vestram projicientes in eum,
quoniam ipsi est cura de vobis 
 </quote>
            <bibl>I Petr. V</bibl>
          </cit>. Quanta vero
sit illa ejus cura optime explicat auctor tractatus de
Charitate, c. 23, apud S. Bern. tom.  V. </p>
<p> <hi>Cogitationes malas cordi suo advenientes mox ad
Christum allidere, et seniori spiritali patefacere.</hi> ]
Cogitationes malas cordi nostro advenientes allidere
ad Christum, est  « contra illarum illecebras Christi
auxilium implorare, ut victor possit existere; spem
suam Christo committere, in illo fideliter credere,
et firmiter sperare, et de triumphi victoria non sibi
placere, sed Christo gratias agere, »  inquit Smaragdus.
<pb n="0326D"/>
Vel, ut ait Bernardus Cassinensis, allidere ad
Christum per memoriam passionis ejus, et per orationem
devotam; »  ipse enim est serpens aeneus, quem
qui respexerit, mortifero serpentis infernalis morsu
haudquaquam peribit. Quod autem S. Benedictus
addit: <hi>Seniori spiritali patefacere,</hi> explicabimus ad cap.
7; hic solum annotasse sufficiat seniorem illum
spiritalem intelligendum esse cum Boherio cujusque
monasterii superiorem, qui licet aliquando sit minor
aetate, major tamen et senior ratione jurisdictionis
merito est dicendus: quamvis Richardus de S. Angelo
seniorem spiritalem interpretetur sacerdotem confessarium.</p>
<p> <emph>141</emph> <hi>Os suum a malo vel pravo eloquio custodire.</hi> ]
Quia os justi meditari debet justitiam. Porro  « malum
eloquium est, quod non est bonum; pravum, quod
plus est nocivum quam malum, »  inquit Hildemarus.</p>
<p> <hi>Multum loqui non amare.</hi> ] Nam in multiloquio non
<pb n="0327A"/>
effugies peccatum. Non tamen hic omnino prohibet
multum loqui; nonnulli enim aut charitatis lege,
aut ratione officii, ut abbates et cellerarii, ad hoc
vel inviti coguntur; sed <hi>multum loqui non amare,</hi> 
pestiferam illam damnans loquendi aviditatem, quam
abbas Agatho <bibl>Apud S. Doroth. doctr. 4, n. 9</bibl> magno
comparabat incendio, quod cum excandescit, omnes
ab aspectu suo procul abire compellit.</p>
<p> <hi>Verba vana aut risui apta non loqui.</hi> ] Ut enim pie
ac devote, et quidem veraciter dixit Gerardus Belga
monachus,  « nunquam insulsiores joci etiam lepidissimi,
quam in ore monachi, quando neque sic quidquam
indignius aut abominabilius, quam in vestitu
tam lugubri gestus mimici, et mores simii. »  Hinc
Regula Tarnatensis cap. 18:  « Qui joculare aliquid
vel risui aptum in conventu fratrum proferre praesumpserit,
vel qui cum junioribus verba otiosa narrare
voluerit, aut habere amicitias aetatis infirmae,
increpationi, ut dignus est, subjacebit. » </p>
<p> <hi>Risum multum aut excussum non amare.</hi> ] Multo
<pb n="0327B"/>
magis monachos decent lacrymae quam risus; unde
et Magister in Regula sua:  « Si viderit fratrem satis
promptum in risum, moneat eum praesens praepositus
dicens: Quid agis, frater? cum gravitate fac quod
facis, quia conversionis tempus non est laetitiae ad
ridendum, sed poenitentiae ad lugenda peccata. » 
Similiter ante eum S. Basilius <bibl>Reg. brev., interr. 31</bibl>:
 « Cum Dominus eos damnet qui in hac vita rident,
admodum perspicuum est, nullum omnino locum
dari fideli in quo rideat, et maxime in tam magno
numero eorum qui per transgressionem legis Deum
inhonorant, et in peccato moriuntur, super quos
moerere et gemere oportet. »  Et post eos Smaragdus
in hunc locum:  « In valle lacrymarum sumus, et
ideo non ridere, sed lugere debemus; lacrymas
enim pro peccatis nostris, lacrymas pro dissolutione
corporis, lacrymas pro desiderio Redemptoris, et
societate omnium angelorum, et omnium habere debemus
sanctorum, lacrymas ut a poenis inferni et
<pb n="0327C"/>
a laqueis liberemur diaboli. » </p>
<p>Neque tamen omnem omnino risum prohibet hoc
loco S.  P. Benedictus, sed nimium aut excussum,
tanquam <hi>animi negligentis, et dissoluti spiritus indicium,</hi> 
ut loquitur S. Bernardus <cit>
            <quote/>
            <bibl>De praec. et disp.,
c. 8</bibl>
          </cit>; nam <hi>subridere placide, et animi laetitiam judicare
indecorum non est,</hi> inquit S. Basilius <cit>
            <quote/>
            <bibl>Reg. fus.,
c. 17</bibl>
          </cit>, <hi>quod scriptura illa ostendit quae dicit: Corde
exhilarato vultus floret.</hi> Qualis ergo debet esse monachorum
risus? Profecto qualem in S. Malachia
describit S. Bernardus <bibl>Serm. de S. Malach.</bibl>:
 « Risus aut indicans charitatis, aut provocans; rarus
tamen et ipse, equidem interdum eductus, excussus
nunquam, qui ita nuntiaret cordis laetitiam, ut ori
gratiam non minueret, sed augeret; tam <emph>142</emph> modestus,
ut levitatis non posset esse suspectus; tantillus
tamen, ut hilarem vultum ab omni tristitiae
naevo vel nubilo vindicare sufficeret. »  Adde quod
ait S. Dorotheus <bibl>Doctr. 19, n. 24</bibl>:  « Cum ridendum
<pb n="0327D"/>
est, cave ne in tuo risu dentes exeras. » </p>
<p>Hujusmodi ergo risum permittit S. Benedictus,
quemcunque alium prohibet, vetantque cum eo non
solum S. Basilius et Magister a nobis supra citati,
sed etiam Regula Pauli et Stephani, tanquam discordiarum
et scandalorum occasionem, cap. 37. S.
Joannes Climacus grad. 7, n. 6, et grad. 26, n. 35;
et S. Leander in libro seu Regula de Institutione
virginum, in qua integrum cap. 11 inscribit <cit>
            <quote>Quod
peccatum sit virgini ridere </quote>
            <bibl>Tom. IV Analect., p. 462</bibl>
          </cit>.
Sed et olim in ordine nostro  « Circatores hoc observabant,
si aliquem ridentem, vel aliquid susurrantem
conspexerant, statim tabulis notabatur, et benignissime
corripiebatur tempore opportuno, »  ut in Consuetudinibus
S. Benedicti Anianensis legitur.</p>
<p>Porro notat hic Trithemius quatuor praesertim
hominum genera risum dedecere: virgines propter
verecundiam; mulieres propter honestatem; infirmos
<pb n="0328A"/>
propter defectum, quia validus risus eos offendit;
et monachos propter eminentiam status.</p>
<p> <hi>Lectiones sanctas libenter audire.</hi> ] Non dixit libenter
legere; sed libenter audire, quia, ut notat Bernardus
Cassinensis, nonnulli sunt qui propter defectum
visus, aut aliam infirmitatem non possunt legere.
Vel etiam, ut ait Trithemius, quia tempore S.  P. 
Benedicti aliqui admittebantur ad habitum, litterarum
penitus ignari, qui omnes ne sacrae lectionis fructu
privarentur, eas saltem aliis legentibus jubentur
audire. Vel etiam libenter audire, liberum et voluntarium
cordis assensum his quae leguntur praebendo,
eaque opere exsequendo: quid enim prodest multa
legere, multaque discere, nisi multa faciamus? Scienti
bonum, et non facienti, peccatum est illi.</p>
<p>Hic autem non quaslibet S. Benedictus monachis
lectiones permittit, sed <hi>sanctas,</hi> hoc est sacram Scripturam,
passiones SS. martyrum, vitas et collationes
Patrum, scripta SS. doctorum, quae ad morum
aedificationem conducunt, quorum omnium lectio
<pb n="0328B"/>
monachis summae est utilitatis, maxime juvenibus,
quibus eam commendat Guillelmus abbas S. Theoderici
ad fratres de Monte Dei scribens in haec verba <bibl>De Vit. solit. cap. 14</bibl>:
 « Tutius proponuntur legenda
et meditanda Redemptoris nostri exteriora, et ostenditur
in eis exemplum humilitatis, provocatio charitatis,
et affectus pietatis; et de Scripturis sanctis,
et SS. tractatibus Patrum moralia quaeque et planiora.
Proponenda sunt ei gesta et passiones sanctorum,
ubi nec laborandum sit in planitie historiali, et
semper aliquid occurrat, quod novitii animum excitet
ad amorem Dei et contemptum sui. Porro aliae
historiae delectant quidem dum leguntur, sed non
aedificant, quin potius mentem inficiunt, et in tempore
orationis, vel spiritualis meditationis, inutilia quaeque
vel noxia faciunt scaturire de memoria, etc. » </p>
<p> <emph>143</emph> Procul ergo a manibus nostris gentilium
libri, procul poetarum aut philosophorum fallaciae,
ut pote quae mentem a vera beatitudine avertunt,
<pb n="0328C"/>
nisi forte ad eorum ineptias confutandas, et ad mysteria
nostrae fidei confirmanda, juxta illud S. Augustini <bibl>Lib. II de Doct. chr., cap. 40</bibl>:
 « Philosophi autem
qui vocantur, si qua forte vera et fidei nostrae
accommoda dixerunt, maxime Platonici, non solum
formidanda non sunt, sed ab eis etiam tanquam injustis
possessoribus in usum nostrum vindicanda; » 
cui concinit Petrus Damiani his verbis <cit>
            <quote/>
            <bibl>Opusc. 32,
c. 9</bibl>
          </cit>:  « Thesaurum tollit Aegyptiis, unde Deo tabernaculum
construat, qui poetas et philosophos legit,
quibus ad penetranda mysteria coelestis eloquii subtilius
convalescat. »  Sed haec omnium non sunt, sed
doctorum duntaxat, et eorum quidem non etiam
omnium, sed quibus id ab abbate praecipitur. Caeterum
simplici monacho iis naeniis operam danti merito
cum Petro Venerabili ad Petrum Pictaviensem
scribente <bibl>Lib. I, ep. 9</bibl> dicere possemus:  « Quid
inani studio cum comoedis recitas, cum tragoedis
deploras, cum metricis ludis, cum poetis fallis, cum
philosophis falleris? Quid jam non philosophiae,
<pb n="0328D"/>
sed, quod pace tua dictum sit, tantam stultitiae operam
impendis? Stultitiae, inquam, nam et hoc veri
philosophi dictum est: Nonne stultam fecit Deus
sapientiam mundi? Curre ergo, fili mi, ad propositum
tibi a coelesti magistro totius philosophiae unicum
fructum, regni coelorum beatitudinem, quam
adipisci non poteris, nisi per veram spiritus paupertatem.
. . nam si secundum Apostolum volueris esse
sapiens, stultus esto ut sis sapiens, neque te logicae
garrulitatem, physicae curiositatem, vel aliud quodlibet
scire glorieris, nisi Christum et hunc crucifixum.
Vel cum Paschasio Ratberto ad Odilmannum <cit>
            <quote/>
            <bibl>Praef.
lib. III, super Thren. Jeremiae</bibl>
          </cit>:  « Non nostri operis
est, frater et consenex, falsas poetarum fabulas jam
volvere, vel milesias, quoniam nostra institutio alios
reposcit mores; neque philosophorum perscrutari
libros, quia in altero ludus et oblectatio est, in altero
vero difficultas et sudoribus admixtus labor; verum
<pb n="0329A"/>
magis threnis nos decet, et lamentis indesinenter insistere. » 
Sane de B. Alcuino referunt <cit>
            <quote/>
            <bibl>In ejus Vita
n. 19</bibl>
          </cit>, quod  « legerat juvenis libros antiquorum
philosophorum, Virgiliique mendacia, quae nolebat
jam nec audire, nec discipulos suos legere, <hi>Sufficiunt,</hi> 
inquiens, <hi>divini poetae vobis, nec egetis luxuriosa sermonis
Virgilii vos pollui facundia;</hi> »  quae totidem
verbis de S. Maiolo scribit Syrus in ejus Vita lib. I,
c. 14. <hi>Vide</hi> Vitam S. Odonis, saec. V Bened., et S.
Hugonis abbatis Cluniac., auctore Hildeberto Coenoman.,
n. 18, apud Bollandum 29 April.; et Regul.
 S. Isid. cap. 9.</p>
<p> <hi>Orationi frequenter incumbere.</hi> ] Exemplo S. Martini,
de quo Severus Sulpitius scribit <cit>
            <quote/>
            <bibl>In ejus Vitae
lib. I</bibl>
          </cit>, quod  « nunquam hora ulla vel momentum
praeteriit, quo non aut orationibus incumberet, aut
insisteret lectioni; quanquam etiam inter legendum,
aut si quid aliud forte agebat, nunquam animum ab
oratione laxabat; nimirum, ut fabriferrariis mos est,
qui inter operandum pro quodam laboris levamine
<pb n="0329B"/>
incudem suam feriunt, ita Martinus etiam, dum aliud
agere videretur, semper <emph>144</emph> orabat. »  Et certe, ut
optime dicebat Evagrius <cit>
            <quote/>
            <bibl>Tom. III Mon. Eccl. Graec.
p. 95</bibl>
          </cit>,  « semper quidem operari, vigilare, jejunare
non fuit nobis praeceptum; at sine intermissione
orare lex sanxit. » </p>
<p>Quia vero oratio proprium est monachorum negotium,
haud erit fortassis eis injucundum breviter
hic demonstrare, quid sit, quae ejus vis et efficacia,
quae necessitas, quae ad eam dispositiones, quove sit
facienda modo.</p>
<p>Quid sit oratio docet S. Augustinus seu quivis alius <bibl>Serm. 73 in append. Serm.</bibl> 
 his verbis:  « Oratio est
ascensio animae de terrestribus ad coelestia, inquisitio
supernorum, invisibilium desiderium. »  Et S. Joannes
Climacus <bibl>Grad. 28</bibl>:  « Oratio, si ejus naturam
seu qualitatem spectes, est familiaris conversatio,
et conjunctio hominis cum Deo. »  Similiter Guillelmus
S. Theoderici <bibl>De Vit. Solit. c. 14</bibl>: Oratio
<pb n="0329C"/>
est hominis Deo adhaerentis affectio, et familiaris
quaedam et pia collocutio, et statio illuminatae mentis
ad fruendum quandiu licet. »  Denique auctor tractatus
de Interiori Domo <bibl>Cap. 27</bibl> apud S. Bernardum:
 « Oratio est mentis devotio, id est conversio in
Deum per pium et humilem affectum: humilem ex
conscientia infirmitatis propriae: pium ex consideratione
divinae clementiae. » </p>
<p>Orationis efficaciam elegantius describere haud
possumus, quam S. Joannis Climaci verbis <cit>
            <quote/>
            <bibl>Grad.
28</bibl>
          </cit>:  « Oratio, inquit, si vim et efficaciam ejus spectes,
est mundi conservatio, Dei reconciliatio, mater
lacrymarum et iterum filia, propitiatio peccatorum,
propugnaculum adversus impetum afflictionum, bellorum
oppressio et exstinctio, officium angelorum,
omnium spirituum alimentum, futura laetitia, actio
sempiterna, virtutum scaturigo, gratiarum divinarum
conciliatrix, profectus spiritualis, nutrimentum animae,
mentis illustratio, securis desperationis, spei
demonstratio, tristitiae solutio, divitiae monachorum,
<pb n="0329D"/>
thesaurus solitariorum, irae diminutio, speculum
religiosi profectus, »  etc.</p>
<p>Necessitatem ejus praesertim in monacho paucis
demonstrat Joannes Trithemius <cit>
            <quote/>
            <bibl>Exercit. Spirit. monach.,
cons. 6</bibl>
          </cit>, cum dicit:  « Sicut nobis necessarius
est semper halitus ad vitam carnis, sic omnino necessaria
est continua oratio ad sanitatem mentis. » 
Hinc Joannes Baptista de Lezana <cit>
            <quote/>
            <bibl>De Discip. mon. c.
3</bibl>
          </cit>:  « Facilius, inquit, crederem hominem sine anima,
quam religionem perfectam sine oratione consistere;
nec minus improprie cadaver hominem,
quam regularem sine oratione perfectum religiosum
appellare licet. » </p>
<p>Ad dispositiones quod spectat, aliae sunt remotae,
aliae proximae: remotae sunt cordis mundities, saecularium
negotiorum fuga, passionum et affectionum
mortificatio; proximae, locus, tempus, attentio, etc.,
quae paucis ex Patribus probanda sunt.</p>
<p>
          <pb n="0330A"/>Primo ergo ad bene orandum requiritur sincera
cordis puritas; nam licet oratio sit Dei donum, et
 « divini muneris largitatem sub regula concludere
nostrum non sit, »  ut ait Gilbertus de Hoillandia <bibl>Serm. 17 in Cant.</bibl>;
 « si quid tamen ad haec potest
humana industria cooperari, illud primum observate:
Lavamini, mundi estote. »  Et sane si oratio sit familiaris
cum Deo conjunctio, qua ratione orare poterit,
qui peccato ab eo avertitur? <emph>145</emph> Recte equidem
Petrus Damiani ad Alexandrum papam scribens <bibl>Lib. I, ep. 15</bibl>:
 « Si quilibet ignotus cubiculum
regis irrumpat, eique praesens tanquam familiaris
assistat, regis tamen alloquio non perfruitur, quia
charus ei per anterioris notitiae gratiam non habetur;
ita et nos infelices et miseri, quod quidem de mei
similibus loquor, saepe soli in angustae cellae remotione
consistimus, sois divinae majestatis obtutibus
trementes adstamus, peccatis tamen obstantibus, vel
intimi splendoris igniculum, vel compunctionis gratiam
non meremur; sic itaque velut ante Regis
<pb n="0330B"/>
videmur astare praesentiam; sed quia per vitae rectitudinem
sibi noti non sumus, collocutionis internae
dulcedinem non gustamus. » </p>
<p>Secundo, ad bene orandum disponit saecularium
negotiorum abdicatio, ut scribamus  « sapientiam in
tempore otii, nam qui minoratur actu, inquit praefatus
Gilbertus ( <hi>Loco citato</hi> ), recipiet eam. »  Unde
et Petrus Damiani ( <hi>Loco supra citato</hi> ):  « Meus terrenis
obtenebrata negotiis, frustra se in contemplationis
culmen attollere nititur, dum actionum saecularium
merito quasi congestis lapidum ruderibus aggravatur;
sicut enim aluta calcei, postquam per limosa
luti fluenta transierit, non admittit arvinam,
sic mens humana, nisi ab humore fuerit curae saecularis
exuta, non percipit supernae pinguedinis gratiam, » 
etc.; et Gilbertus de Hoillandia <cit>
            <quote/>
            <bibl>Serm. 1
in Cant.</bibl>
          </cit> scribens in illud Canticorum, <hi>In lectulo meo
per noctes quaesivi quem diligit anima mea:</hi>  « In turba,
inquit, in publico vix tangitur Jesus; ideo sponsa,
<pb n="0330C"/>
quae non tantum tangere, sed amplexari et attrectare
desiderat, devitans publicum, elegit secretum et lectuli
et noctis. » </p>
<p>Tertio, sincera passionum et carnis mortificatio,
ut familiari hac similitudine demonstrat Petrus Damiani
<note>( <hi>Loco cit.</hi> )</note>:  « Sicca chorda clarum harmoniae
sonitum, humida reddit obtusum, tympanum quoque
surdum sonat, si quilibet eum humor humectat: sic
necesse est, ut mens humana a carnis voluptate sit
arida, quatenus in Dei omnipotentis auribus ejus
oratio sit arguta. » </p>
<p>Quarto, aptus quaerendus est locus ad orandum,
nimirum remotus, et ab omni tumultu secretus; nam
et Christus orare volentem intrare cubiculum ostiumque
claudere jubet.</p>
<p>Quinto,  « non modo locum, inquit S. Bernardus <bibl>Serm. 86 in Cant.</bibl>,
sed et tempus observare oportet
eum, qui sibi orare voluerit. Tempus feriatum commodius
aptiusque; maxime autem cum profundum
nocturnus sopor indicit silentium, tunc plane liberior
<pb n="0330D"/>
erit puriorque oratio: <hi>Consurge in nocte,</hi> inquit, <hi>in principio vigiliarum tuarum, et effunde sicut aquam
cor tuum ante conspectum Domini Dei tui.</hi> 
 Quam secura
ascendit de nocte oratio, solo arbitro Deo,
sanctoque angelo, qui illam superno altari suscipit
praesentandam! quam grata et lucida verecundo
colorata rubore! quam serena et placida nullo interturbata
clamore, vel strepitu! »  etc.</p>
<p>Sexto, summa requiritur attentio; nam, ut ait S.
Cyprianus <note>( <hi>De Orat. Dominica</hi> )</note>,  « quae est ista segnitia
alienari et rapi cogitationibus ineptis et profanis
cum Dominum deprecaris, quasi sit aliud quod magis
debeas cogitare, quam <emph>146</emph> quod cum Deo loqueris?
quomodo te audiri postulas, cum te ipse
non audias? Vis esse Deum memorem tui cum rogas,
quando tu ipse memor tui non sis? Hoc est ab hoste
in totum non cavere, hoc est, quando oras Deum,
majestatem Dei negligentia orationis offendere. » </p>
<p>
          <pb n="0331A"/>Denique quod proprium est hujus instrumenti, ad
bene orandum, oratio debet esse frequens et assidua,
ut multis nos Scriptura locis edocet: et certe  « perparum
orat, quisquis illo tantum tempore, quo genua
flectuntur, orare consuevit, »  inquit abbas Isaac
apud Cassianum <bibl>Collat. 10, cap. 14</bibl>.</p>
<p> <hi>Mala sua praeterita cum lacrymis vel gemitu quotidie
in oratione Deo confiteri, de ipsis malis de caetero
emendare.</hi> ] Simile aliquid praescribit S. Antonius <bibl>In Regul. n. 23</bibl>:
 « Contristare, infit, diu noctuque
pro peccato tuo, accende lampadem oleo oculorum
tuorum, nempe lacrymis. »  Et iterum <bibl>Num. 30</bibl>:
 « Ne glorieris, neque rideas omnino: da operam ut
lugeas ob peccatum tuum, sicut luget is penes quem
aliquis mortuus est. »  Et item <bibl>Num. 44</bibl>:  « Coge teipsum
ut ores perpetuo cum lacrymis, ut forte misereatur
tui Deus, et exuat te veteri homine. »  Sed S.
Benedicti textum expendamus.</p>
<p>Quinque potissimum hic praecipit S. Pater. Primo
peccatorum confessionem, quae, ut dicit S. Bernardus
<pb n="0331B"/> <bibl>Epist. 113</bibl>,
 « peccatoris est vita, justi gloria, et
peccatori necessaria, et justum nihilominus decet. » </p>
<p>Secundo vult confessionem illam peccatorum esse
praeteritorum, cupit enim non esse praesentia: praeterita
autem vocat ea quae in saeculo ante conversionem
commissa sunt: qua semel facta, nullum ab eo
committi voluit, cujus angelica prorsus esse vita debuisset,
ut observat Hildemarus. Vel etiam quia, ut
loquitur Bernardus Cassinensis,  « utilis est memoria
praeteritorum peccatorum, quia ex illa tollitur praesumptio,
et humilitas conservatur, et virtus bonae
operationis acquiritur, sicut ex appositione fimi terra
magis fecundatur et fructificat. »  Eadem similitudine
utitur Candidus in Vita Eigilis abbatis Fuldensis
n. 26.</p>
<p>Tertio, idque cum lacrymis vel gemitu, quod Deum
summae bonitatis et infinitae clementiae offenderit,
quod diaboli servum per peccatum se constituerit,
quod aeterna coeli gaudia per modicam momentaneamque
<pb n="0331C"/>
delectationem amiserit, et nunquam finienda
gehennae incendia meruerit. Et bene cum
lacrymis, quia  « sicut ignis stipulam depascit, ita lacrymae
sincerae quidquid sordium vel apparet vel
non apparet abluunt et delent, »  ut dicit S. Joannes
Climacus <bibl>Grad. 7</bibl>.</p>
<p>Neque vero S. Benedictus simpliciter dixit <hi>cum
lacrymis;</hi> sed apposite addidit <hi>vel gemitu;</hi> quia multi
sunt quos lacrymarum gratia Deus non donat, qui
interim tamen salubriter gemere possunt, quemadmodum
B. Alcuinus <cit>
            <quote/>
            <bibl>In ejus Vita, n. 14 saec. IV Bened.,
part. I</bibl>
          </cit>, qui  « secretissimam orationem semper
in die . . . cum manuum diutina crucis extensione.
. . . multis cum gemitibus (nam lacrymas perraro
habere poterat) fundebat. »  E contra vero S. Benedictus
abbas Anianensis, de quo Smaragdus scribit <bibl>In ejus Vita n. 56, ibid.</bibl>:
 « Quis unquam solum nisi
flentem reperit? quis ad eum subito ingrediens siccas
ejus <emph>147</emph> reperit genas? et non prorsus aut
humi prostratum, aut coelo erectis manibus stantem;
<pb n="0331D"/>
aut ne sacri voluminis nimiis humectarentur fletibus
paginae, pugnis recipientem lacrymas invenit? »  <hi>Vide</hi> 
Vitam S. Filiberti n. 6 et 12, S. Ansberti n. 9, S.
Cuthberti cap. 16, saec. II Bened., S. Adalardi auctore
Paschasio n. 25, et Valae ejus fratris l. I, cap.
10, ubi similia referuntur.</p>
<p>Quarto, id fieri <hi>quotidie</hi> S. Benedictus praecipit,
quia  « nec reis in carcere gaudium ullum, nec veris
monachis in terra laetitia debet esse <bibl>S. Joan. Climac., grad. 7</bibl>. »  In his tamen aliqua discretione utendum
est: unde suos alloquens S. Bernardus dicebat <cit>
            <quote/>
            <bibl>Serm.
11 in Cant.</bibl>
          </cit>:  « Suadeo vobis amicis meis reflectere
interdum pedem a molesta et anxia recordatione
viarum vestrarum, et evadere in itinera planiora
serenioris memoriae beneficiorum Dei, ut qui in vobis
confundimini, ipsius intuitu respiretis. Volo vos
experiri illud quod propheta consulit dicens: <hi>Delectare
in Domino, et dabit tibi petitiones cordis tui.</hi> Et
<pb n="0332A"/>
quidem necessarius dolor pro peccatis; sed si non
sit continuus, sane interpoletur laetiori recordatione
divinae benignitatis, ne forte prae tristitia induretur
cor, et desperatione pereat. Misceamus absinthio
mel, ut salubris amaritudo salutem dare tunc possit,
cum immixto temperata dulcore bibi poterit, »  etc.</p>
<p>Quinto, denique <hi>de ipsis malis de caetero emendare,</hi> 
quia  « ista est vera poenitentia, quando sic convertitur
quis ut non revertatur, quando sic poenitet ut non
repetat, »  inquit S. Aug. seu quivis alius <cit>
            <quote/>
            <bibl>Serm. 117
in append.</bibl>
          </cit>. Et certe, ut ait ad hunc locum Smaragdus,
 « qui plangit peccatum, et iterum admittit peccatum,
quasi si quis lavet laterem crudum, quem
quanto magis laverit, tanto amplius lutum facit. » 
Apposite omnino Petrus Dam. <cit>
            <quote/>
            <bibl>Opusc. 52, cap. 22.
Vid. lib. II, epist. 13, et S. Bern. Serm. 3 in Cant.</bibl>
          </cit>:
 « Serpens, cum bibere concupiscit, ante venenum
evomit; hausta vero sufficienter aqua, ad locum ubi
vomuerat redit, vomitumque resumit: nos etiam,
cum coelestis eloquii fluenta desideramus haurire,
<pb n="0332B"/>
per conatum purae confessionis omnia vitiorum et
lapsuum venena debemus evomere, sed absit ut revertamur
ad vomitum! » </p>
<p> <hi>Desideria carnis non perficere.</hi> ] Juxta illud Petri
apostoli: <hi>Charissimi, obsecro vos tanquam advenas et
peregrinos, abstinere vos a carnalibus desideriis, quae
militant adversus animam.</hi> </p>
<p> <hi>Voluntatem propriam odire.</hi> ] Voluntas propria,
ut ait Smaragdus, et citatus a Bernardo Cassinensi
et Boherio Petrus Diaconus, est ea quae privata, et
singulariter sua est, quam nullus alius approbat,
nullus justam esse proclamat. Vel, secundum S. Bernardum <bibl>Serm. 2 Temp. Pasch.</bibl>:
 « Voluntatem dico
propriam, quae non est communis cum Deo et hominibus,
sed nostra tantum, quando quod volumus non
ad honorem Dei, non ad utilitatem fratrum, sed
propter nosmetipsos facimus, non attendentes placere
Deo et prodesse fratribus, sed satisfacere propriis
motibus animorum. »  Hujusmodi voluntatem hic
<pb n="0332C"/>
jubemur odisse, et quidem merito, nam, ut ait S. Petrus
Damiani seu quivis alius <bibl>Serm. de S. Bened.</bibl>:
 « Nullum aliud onus est gravius homini, quam homo
ipse: quis enim tyrannus crudelior, quae saevior
potestas homini, quam hominis ipsius <emph>148</emph> voluntas?
Nunquam ab ea requiescere, nunquam sedere licet;
et quo amplius te ad obediendum sibi noverit fatigari,
eo magis urget, instigat, et onerat, pietatis immemor,
misericordiam nesciens: hoc enim proprium habet
propria voluntas, ut quo obediens obedientior fuerit
sibi, eo amplius eum crudelioribus vinculis innectat. » 
Neque hic solum praesenti hoc in saeculo suam in nos
tyrannidem exercet propria voluntas, sed multo amplius
in futuro, ut pote quae aeternam nobis damnationem
acquirat: unde S. Bernardus <cit>
            <quote/>
            <bibl>Serm. 11 de
divers.</bibl>
          </cit>:  « Caveamus a propria voluntate tanquam
a vipera pessima et nequissima, quae sola deinceps
damnare possit animas nostras; »  et alibi <cit>
            <quote/>
            <bibl>Serm. 2
Temp. Pasch.</bibl>
          </cit>: Cesset propria voluntas, et infernus
non erit. »  Et apud Cassianum <bibl>Coll. 24, c. 23</bibl> abbas
<pb n="0332D"/>
Abraham:  « Perditio nostra est oblectatio vitae
praesentis, et, ut expressius dicam, exsecutio desideriorum
voluntatumque nostrarum. » </p>
<p> <hi>Praeceptis abbatis in omnibus obedire.</hi> ] Juxta illud
Scripturae: <cit>
            <quote>Facies quodcunque dixerint, qui praesunt
loco quem elegerit Dominus, et docuerint te juxta legem
ejus, sequerisque sententiam eorum, nec declinabis ad
dexteram neque ad sinistram; qui autem superbierit
nolens obedire sacerdotis imperio, qui eo tempore ministrat
Domino Deo tuo, et decreto judicis, morietur
homo ille, et auferes malum ex Israel </quote>
            <bibl>Deuter. XVII</bibl>
          </cit>.
Et sane, quemadmodum ratiocinatur S. Basilius <bibl>Constitut. monast. c. 20</bibl>:
 « Si qui artifici cuipiam
manuario ex illis qui ad praesentem vitam nobis usui
sunt, seipsum commisii, omnibus modis illi obtemperat,
nec aliqua in re jussis illius contradicit, neque
vel modice illum deserit, sed perpetuus est in oculis
praeceptoris, et cibum ac potum reliquamque diaetam
<pb n="0333A"/>
non aliter exspectat, quam juxta illius definitum
praescriptum; quanto magis qui ad pietatis et sanctimoniae
disciplinam accedentes semel hoc sibi ipsis
persuaserunt, quod apud istum praeceptorem talem
scientiam acquirere valeant, omnem obtemperantiam
et exactissimam obedientiam praepositis suis exhibebunt,
et non exigent praeceptorum rationem, sed
opus illorum perficient, nisi forte quantum eos quidquid
ad salutem conducat ignorant, honesta et
competenti reverentia interrogare et instrui decet! » </p>
<p>Quod autem S. Benedictus ait <hi>in omnibus obedire,</hi> 
caute est intelligendum. Nam primo, quoad peccata,
nulla debetur praelatis ea praecipientibus obedientia,
ut docent inter alios S. Basilius in Regulis brev. interr.
114, S. Bernardus Serm. 41 de diversis et
epistola 7, Petrus Blesensis epist. 131, et S. Theresa
in Fundationibus suorum monasteriorum cap. 17.</p>
<p>Secundo, nec potest abbas monachis quidquam
quod non sit in Regula, aut saltem secundum Regulam
<pb n="0333B"/>
imperare, nec ei eo casu tenentur fratres obedire.
Ita docet Petrus Venerabilis ad S. Bernardum
scribens in haec verba <bibl>Lib. I, ep. 28, sub finem</bibl>:
 « Sicut eos qui, oblectamenta mundi fugientes, ejus
aspera ob majus meritum discrete amplectuntur,
omnino scimus esse laudandos; sic illos qui alios
ad id quod non proposuerunt, et quod non expedit,
violenter cogere volunt, dicimus non esse prorsus <emph>149</emph> 
 audiendos. »  Et S. Bernardus in epistola ad
Simonem abbatem S. Nicolai <bibl>Epist. 84</bibl>:  « Invitandi
sunt ad arctiorem vitam, non cogendi, quibus utique
semel in ordine Cluniacensi praeesse consensisti. » 
Rationem alibi hanc reddit S. doctor <cit>
            <quote/>
            <bibl>De Praec. et
disp. c. 4</bibl>
          </cit>:  « Non parum praelati praescribitur voluntati,
quod is qui profitetur, spondet quidem obedientiam,
non tamen omnimodam, sed determinate secundum
Regulam, nec aliam quam S. Benedicti, ut
oporteat eum qui praeest non frena suae laxare voluntati
super subditos, sed praefixam ex Regula sibi
<pb n="0333C"/>
scire mensuram, et sic sua demum imperia moderari
circa id solum quod rectum esse constiterit, neque
quodlibet rectum, sed hoc tantum quod praedictus
Pater instituit, aut certe quod sit secundum quod
instituit; sic se quippe habet professio: <hi>Promitto,</hi> 
non quidem <hi>Regulam,</hi> sed <hi>obedientiam secundum
Regulam S. Benedicti,</hi> non <hi>secundum voluntatem praepositi,</hi> » 
etc.</p>
<p>Tertio, sicut nihil ultra, ita nihil contra aut citra
Regulam abbas jubere potest, v. g., sano manducare
carnes, a nocturnis abesse vigiliis, aut aliquid hujusmodi,
nec tali fratres tenentur obtemperare mandato:
 « Ergo nec praelati jussio, inquit interum
S. Bernardus <bibl>De Praec. et disp., c. 5</bibl>, vel prohibitio
non praetereat terminos professionis; nec ultra
extendi potest, nec contrahi citra: nihil me praelatus
prohibeat horum quae promisi, nec plus exigat quam
promisi; vota mea non augeat sine mea voluntate,
nec minuat sine certa necessitate. »  Ratio est quia
 « absque necessitate remissio voti non dispensatio,
<pb n="0333D"/>
sed praevaricatio est, »  ut loquitur idem S. doctor.</p>
<p> <hi>Etiamsi ipse, quod absit, aliter agat.</hi> ] Obedientes
apostoli Petri praecepto: <hi>Servi, subditi estote in omni
timore dominis, non tantum bonis et modestis, sed
etiam discolis:</hi> in his enim jus et potestas imperandi
residet, a qua nec malis moribus excidunt, nec
minus quam boni, Christi in nos vices gerunt: unde
apposite ad hunc locum Petrus Damiani <cit>
            <quote/>
            <bibl>Opusc. 13,
c. 20</bibl>
          </cit>:  « Nolite, ait, de vestrorum priorum perperam
forte viventium meritis disputare, et non qua via
gradiuntur, sed cujus vice funguntur attendentes,
illis in Christo humiliter obedite. » </p>
<p> <hi>Memores illud dominicum praeceptum:  « Quae dicunt
facite; quae autem faciunt facere nolite.</hi> »  Quo respexisse
videtur Petrus Blesensis, cum dixit <bibl>Epist. 131</bibl>:
 « Si autem vitae nequioris est abbas, ei tamen ex
charitate obedire oportet; scriptum est enim: <hi>Quae
dicunt facite, quae autem faciunt facere nolite.</hi> » </p>
<p>
          <pb n="0334A"/> <hi>Non velle dici sanctum antequam sit, sed prius esse
quod verius dicatur.</hi> ] Sanctitatem appetere, bona
opera exercere omnes debemus, cum id ante omnia
Deus jusserit: <hi>Sancti estote, quoniam ego sanctus
sum;</hi> at vero velle dici sanctum non est Christianorum,
multo minus monachorum, sed paganorum;
nisi forte fraternae charitatis intuitu:  « est enim
cum utiliter humanas laudes recipimus, inquit S. Bernardus <bibl>Serm. 83 de divers.</bibl>,
fraternae duntaxat
charitatis intuitu, et ad salutem eorum qui nobis
propterea facilius acquiescunt, »  sicut fecit Apostolus,
qui praedicationes et revelationes ipse praedicavit:
at vero extra <emph>150</emph> causas hujusmodi, qui laudes
humanas appetit similis est nudo cuidam, qui laceram
et attritam vestem aut quodvis aliud tandem invenire
cupit, quo nuditatem et ignominiam contegat, infit
S. Dorotheus.</p>
<p>Quod vero additur, <hi>sed prius esse quod verius dicatur,</hi> 
non sic capiendum est, quasi post acquisitam sanctitatem
appetere laudes humanas licitum esset; sed
<pb n="0334B"/>
nos voluit prius esse sanctos, ut si quando vel inviti
tales praedicemur, verum tunc dicatur.</p>
<p> <hi>Praecepta Dei factis quotidie adimplere.</hi> ] Quid per
praecepta Dei hic debeamus intelligere, eleganter
explicat Petrus Venerabilis ad S. Bernardum sic
scribens <bibl>Lib. I, epist. 28</bibl>:  « Divina mandata dicimus
non solum ea quae per seipsam in carne Divinitas
apparens hominibus tradidit, aut ea quae per
apostolos teneri constituit, sive illa quae ante susceptam
carnem per patriarchas vel prophetas mandavit;
sed etiam illa quae post apostolos viri apostolici,
apostolica vestigia secuti, unanimi multorum consensu
servari praeceperunt: idem enim divinus Spiritus,
qui priorum Patrum cordibus se infundens
humanae saluti congruentia per eos dedit praecepta,
per hos quoque, qui recentiores videntur, hominum
salutem operari salubria jubendo non destitit. » </p>
<p> <hi>Castitatem amare.</hi> ] Propter summam ejus excellentiam,
quae  « Deo nos familiares et, quantum humana
<pb n="0334C"/>
natura patitur, similes efficit, »  ut loquitur S.
Joannes Climacus <bibl>Grad. 15</bibl>, aut saltem angelis ipsis,
juxta vulgatam Patrum sententiam, in primis S. Bernardi
abbatis, ad Henricum Senonensem episcopum
de castitate ita scribentis <bibl>Epist. 42</bibl>:  « Quid castitate
decorius, quae mundum de immundo conceptum semine,
de hoste domesticum, angelum denique de
homine facit? Differunt quidem inter se homo pudicus
et angelus, sed felicitate, non virtute; sed et si
illius castitas felicior, hujus tamen fortior esse cognoscitur. » 
Idem sentiebat Petrus Venerabilis, qui
in epistola ad Margaritam et Pontiam, neptes suas,
sic disserit <bibl>Lib. VI, epist. 39</bibl>:  « Non patientia, non
humilitas, non charitas, non quaelibet alia virtus soror
dicitur angelorum, sed virginitas; hinc B. Hieronymus: <hi>Bene ad virginem angelus mittitur, quia
semper angelis est cognata virginitas;</hi> 
 profecto in
carne praeter carnem vivere, non terrena vita est,
sed coelestis; unde in carne angelicam gloriam acquirere,
majus est meritum quam habere; esse enim
<pb n="0334D"/>
angelum felicitatis est, esse vero virginem virtutis
est. »  Et infra:  « Quid pluribus exsequar laudem castitatis?
Castitas etiam angelum fecit, et qui eam
servavit angelus est. » </p>
<p>Notandum vero S. Benedictum non praecise dixisse <hi>virginitatem amare,</hi> 
 sed <hi>castitatem;</hi> quia paucorum
est illa virtus, quam in omni non modo corporis,
sed etiam cordis incorruptione reponunt. Et sane
S. Basilii, cujus castitatem tantopere commendat
S. Gregorius Nazianzenus in orat. funebri ad ejus
laudem, dictum fertur: <hi>Et mulierem ignoro, et virgo
non sum;</hi> et ipse ad Chilonem discipulum scribens
ait:  « Et quidem flagitium vitavi fornicationis, at
munditiae virginalis florem <emph>151</emph> arcana cordis cogitatione
foedavi. »  At vero castus esse etiam post amissam
virginitatem nullus non potest.</p>
<p>Porro quod jubemur <hi>amare,</hi> summo proinde studio
jubemur custodire; in quo plane redarguendus
<pb n="0335A"/>
venit error quorumdam, qui, ut scribit Boherius, cum
nullibi in Regula de castitate aliquid legant, monachum
castitatem haud vovere affirmaverunt, quasi
vero monastica professio castitatis, ut paupertatis
et obedientiae votum non includeret. Et nonne nos
puderet in castris Christi morantes non caste vivere?
cum in antiquis militum, maxime Romanorum, castris
castitas servaretur, ut scribit Bernardus Cassinensis:
unde et <hi>castri</hi> nomen ortum, quod milites
in eo degentes castrati viderentur.</p>
<p>Ad servandum autem pretiosum castitatis thesaurum
plurima conferunt, quae isthic etiam congerere
non erit fortassis penitus otiosum. In his recensent
imprimis jejunium, otiositatis fugam, novissimorum
recordationem, frequentem Eucharistiae perceptionem,
orationem, humilitatem, Dei praesentiam, patientiam,
et solitudinem fugamque mulierum: de
quibus pauca subjicio.</p>
<p>Primo ergo, qui incorruptam servare castitatem
desiderat, jejunio ante omnia corpus affligere debet,
<pb n="0335B"/>
vulgare est enim proverbium: <hi>Sine Cerere et Baccho friget
Venus;</hi> et econtra. Hinc S. Ambrosius <cit>
            <quote/>
            <bibl>Lib. I
de Poen.</bibl>
          </cit>:  « Libido, inquit, gravis ignis est, et ideo
non debemus illi alimenta praebere. Luxuriae pascitur
libido conviviis, nutritur delicus, vino accenditur,
ebrietate flammatur. »  Et S. Joannes Climac. <bibl>Grad. 14</bibl>:
 « Qui servit ventri suo, et interim conatur
spiritum luxuriae vincere, perinde facit atque is
qui incendium vult oleo superare. »  Quapropter,
 « Sanctissimi principes monachorum cupientes amputare
libidinis causas, victum nobis parcum et tenuem
constituerunt ad certam mensuram, quo corpus
sustentetur ad necessitatem, et non incrassetur
ad libidinem, »  ut scribit Trithemius <bibl>Homil. 21</bibl>.</p>
<p>Jejunii autem nomine cuncta macerationis genera
vulgo intelligunt, quibus usi persaepe leguntur sancti,
ut foedos libidinis aestus exstinguerent. Ita monachus
quidam omnes ad lucernae flammam sibi digitos incendisse
dicitur, ne libidinis flamma cor suum ardere
<pb n="0335C"/>
permitteret <bibl>Lib. V de Vit. Pat., libello 5, n. 37</bibl>.
Ita S. Benedictus <bibl>S. Greg. l. II Dialog., c. 2</bibl> carnis
tentatione afflictus, in spinas et vepres corpus nudum
provolvit. Ita S. Bernardus <bibl>In ejus Vita l. I. c. 3</bibl>, quod curiosius feminam aspexisset, stagno
gelu constricto collo tenus se immersit. Alii flagellis,
ciliciis, vigiliis, chameunis, ferreis catenis carnis
tentationes impugnarunt, et vicerunt. <hi>Vide</hi> Regulam
B. Aelredi ad Virgines, cap. 26 et 27.</p>
<p>Secundo. Quia non minus castitati quam ipsi animae
inimica est otiositas:  « Qui thesaurum magnum in
fragili corpore portatis, inquit Trithemius <cit>
            <quote/>
            <bibl>Homil.
21</bibl>
          </cit>, otium fugite, semper aliquid boni facite,
ut quoties tentator diabolus accesserit, utiliter vos
occupatos inveniat. Enimvero qui otiosus est, insidiis
patet tentantis; qui autem occupatur in opere bono,
aditum clausit omnem insidiis. »  Certe terrere nos
debet quod scribit S. Joannes Climacus <bibl>Grad. 2</bibl>:
 « Multos vidimus in saeculo prae curis, <emph>152</emph> sollicitudinibus,
nugis, vigiliisque, corporis sui furiosam
<pb n="0335D"/>
tyrannidem fugisse, qui postquam ad religiosae quietis
et secretae vitae silentium se contulerunt, per
refractarios corporis motus misere sunt inquinati et
polluti. » </p>
<p>Tertio. Ad tuendam servandamque castitatem plurimum
valet novissimorum, maxime inferni meditatio:
id quod sordida cogitatione impugnato alicui fratri
familiari hac similitudine edocuit quidam senex <bibl>Lib. V de Vit. Pat., libello 5, n. 30</bibl>:
 « Mulier quando
vult ablactare filium suum, aliquid amarum superungit
uberibus suis, et cum venerit infans ex consuetudine
lac sugere, sentiens amaritudinem refugit:
mitte ergo et tu amaritudinem in cogitatione
tua. »  Petenti vero fratri quam amaritudinem poneret,
respondit cogitationem mortis et tormentorum
quae in futuro saeculo peccatoribus reservantur.</p>
<p>Quarto. Inter alia servandae castitatis media, suadent
frequentem sacrosanctae Eucharistiae perceptionem,
<pb n="0336A"/>
ut pote quae sit frumentum electorum, vinum
germinans virgines. « Sedat enim, cum in nobis manet
Christus, saevientem membrorum legem, pietatem
corroborat, perturbationes animi exstinguit, »  inquit
S. Cyrillus <bibl>Lib. IV in Joan., cap. 17</bibl>. Unde et
S. Bernardus suos alloquens <bibl>Serm. in Coena Domini</bibl>,
 « Si quis, ait, vestrum non tam saepe modo acerbos
sentiat iracundiae motus, invidiae, <hi>luxuriae,</hi> aut caeterorum
hujusmodi; agat gratias corpori et sanguini
Domini, quoniam virtus sacramenti operatur in eo. » <hi>Vide</hi> 
 Cassiani collat. 22, cap. 6.</p>
<p>Quintam servandae castitatis rationem suo exemplo
edocet Sapientia, cum dixit: <cit>
            <quote>Cognovi quod non
possim esse continens, nisi Deus det: adii Dominum et
deprecatus sum </quote>
            <bibl>Sap. VIII</bibl>
          </cit>. Quotiens ergo motum carnis
inordinatum senseris, quotiens hostem adesse invisibilem
ad nocendum perceperis, mox ad pendentem
in cruce Filium Dei confugito. Hortatur etiam Aelredus <bibl>In Regul. c. 25</bibl>,
ut ad B. Virginem Mariam
potissimum recurramus.</p>
<p>
          <pb n="0336B"/>Sexto. Castitatem,  « Seniores aiunt apprehendi
non posse, nisi prius in corde humilitatis fundamenta
fuerint collocata, »  inquit Cassianus <cit>
            <quote/>
            <bibl>Lib. VI Instit.
c. 18</bibl>
          </cit>. Et S. Gregorius <bibl>Lib. VI Moral. cap. 23</bibl> 
 « nullam dicit esse castitatem, quam non commendat
humilitas mentis. »  Cui concinit illud S. Bernardi <bibl>Lib. de Amore Dei, n. 30, tom. III</bibl>:
 « Castitas superba
non castitas est, sed ornatum diaboli prostibulum. » </p>
<p>Septimo. Perfectae castitatis statum perpetuo tenere
poterimus ex Cassiano <bibl>Lib. VI Inst., c. 21</bibl>:  « Si
Deum non solum secretorum nostrorum actuum, verum
etiam cogitationum cunctarum diurnum pariter
nocturnumque inspectorem esse et conscium cogitemus,
ac pro omnibus quae in nostro corde versantur,
sicut pro factis et operibus nostris rationem nos
ei reddituros esse credamus. » </p>
<p>Octavo. « Quantum quis in lenitate ac patientia
cordis, tantum in corporis puritate proficiet; quantoque
longius iracundiae propulerit passionem, tanto
<pb n="0336C"/>
castitatem tenacius obtinebit: non enim aestus corporis
declinabit, nisi qui animi motus ante compresserit,
quod apertissime Salvatoris nostri ore laudata
beatitudo declarat: <hi>Beati mites, quoniam</hi> <emph>153</emph> <hi>ipsi
possidebunt terram.</hi> Non ergo aliter nostram possidebimus
terram, id est non alias ditioni nostrae rebellis
hujus corporis terra subdetur, nisi mens nostra
prius fuerit patientiae levitate fundata, nec poterit
adversus carnem suam libidinis bella comprimere,
nisi prius armis mansuetudinis instruatur. » </p>
<p>Denique castitas amans est solitudinis, nec efficacius
aut magis praesens adversus omnes carnis
impressiones remedium existimaverunt SS. Patres,
quam fuga mulierum, ut hostem quasi fugiendo vincamus;
tutam castitatem non credentes hoste praesente.
Ita S. Caesarius <cit>
            <quote/>
            <bibl>Serm. 293 in append. Serm.
S. August.</bibl>
          </cit>: Contra libidinis impetum  « apprehende
fugam, si vis obtinere victoriam; nec tibi verecundum
sit fugere, si castitatis palmam desideras obtinere.
Unde, fratres charissimi, ab omnibus Christianis,
<pb n="0336D"/>
praecipue tamen clericis, sive monachis indigna
et inhonesta familiaritas fugienda est, quia
sine ulla dubitatione qui familiaritatem non vult
vitare suspectam, cito dilabitur in ruinam. »  Et
paulo post:  « Quod autem libidinem fugiendam esse
suggerimus, apostolus Paulus evidenter ostendit, qui
cum omnibus vitiis praedicaverit resistendum, dum
contra libidinem loqueretur, non dixit resistite, sed
fugite fornicationem, ac sic contra reliqua vitia, Deo
auxiliante, debemus in praesenti resistere, libidinem
vero fugiendo superare, licet alibi in Scripturis divinis
legimus: <hi>Noli,</hi> inquit, <hi>in faciem virginis intendere,
ne te scandalizet vultus ejus.</hi> »  Idem docent
S. Hieronymus scribens adversus Vigilantium sub
finem, et Cassianus lib. VI Institutionum, cap. 3;
quibus concinit illud Goffridi abbatis Vindocinensis <bibl>Lib. IV, ep. 44</bibl>:
 « Ubi inordinate saecularis est assiduitas,
diu deesse non creditur grandis iniquitas,
<pb n="0337A"/>
maxime in loco in quo sexus femineus habitare permittitur,
per quem etiam religiosae personae suspectae
habentur. »  At constantiores etiam animos terrere
debent haec S. Bernardi verba <bibl>Serm. 65 in Cant.</bibl>:
 « Cum femina semper esse, et non cognoscere feminam,
nonne plus est quam mortuum suscitare? » 
Nec me minus movent, quae nonnullus ex priscis
monachis dicebat <cit>
            <quote/>
            <bibl>Joan. Moschus in Prato spirit.,
c. 227</bibl>
          </cit>:  « Filioli, sal ex aqua est, et si appropinquaverit
aquae, continuo solvitur et deficit; et monachus
similiter ex muliere est; itaque si appropinquat mulieri,
solvitur et ipse, atque in id desinit, ut jam monachus
non sit. »  Et Petrus Damiani <cit>
            <quote/>
            <bibl>Opusc. 52,
cap. 5</bibl>
          </cit>:  « In quodam monte Orientis lapides sunt
igniferi, qui masculus et femina nuncupantur, et dicuntur
pyroboli, qui nimirum cum a se invicem procul
sunt, non accenduntur. Si vero femina appropinquatur
masculo, protinus ex eis ignis egreditur, ita
ut omnia quae circa montem sunt flammis vaporantibus
exurantur. Ab ipsis ergo lapidibus edocemur,
<pb n="0337B"/>
ut si consumi libidinis incendio nolumus, muliebris
aspectus faciem declinemus, ne de conspecta forma
flamma prosiliat, quae in nobis non montis, sed mentis
fruteta pervadat. » </p>
<p>Nemo ergo jure miretur tantam in priscis monachis
feminas vitandi sollicitudinem, ut non solum
eis monasterii sui, sed nec oratorii ingressum permitterent,
imo nec sui conspectum aut congressum
facile concederent.</p>
<p> <emph>154</emph> Certe prohibitum olim in virorum monasteria
feminis aditum passim testantur antiquae monachorum
regulae: Regula tertia SS. Patrum <bibl>Cap. 4</bibl>,
 « familiaritatem omnium mulierum, inquit, tam parentum
quam extranearum pro custodienda vita, vel
cavendis laqueis diaboli ab omnibus monasteriis, vel
culturis monachorum; seu frequentationem monachorum
a monasteriis puellarum, sicut regula edocet,
prohibere censemus; neque ulla mulier in interius
atrium monasterii ingredi audeat. Quod si cum consilio
<pb n="0337C"/>
vel voluntate abbatis monasterium, vel cellulas
monachorum quaedam fuerit ingressa, merito ipse
abbas et nomen abbatis deponat, et inferiorem se
omnibus presbyteris recognoscat; quia talis sancto
gregi praeponi debet, qui eos immaculatos Deo offerre
procuret, non per quaslibet familiaritates diabolo
sociare festinet. »  S. Basilius <cit>
            <quote/>
            <bibl>Serm. 1 de Instit.
monach.</bibl>
          </cit>:  « Mulieres a monasteriorum ingressu
prorsus arceantur. »  S. Caesarius in Regula ad Monachos
cap. 11:  « Mulieres in monasterio nunquam ingrediantur. » 
Regula S. Ferreoli <bibl>Cap. 4</bibl>:  « Nulla
penitus mulier ad monasterium, etiamsi pro dilectione
expetere videatur, accedat. Similiter eam etiam
religiosis feminis vel puellis, ne qua forte occasio
minus intelligentibus relinquatur, accedendi licentiam
amputamus: quia non potest habitatio in longum
esse secura, inimico proximo et hoste vicino. » 
Denique Regula Tarnatensis monasterii <bibl>Cap. 20</bibl>:
 « Feminae vestrum non frequentent habitaculum, sed
cum pro devotione sua, vel pro amore religionis vestrae
<pb n="0337D"/>
expetierint monasterium, non eis concedatur interiores
monasterii januas introire; sed in oratorio,
aut in hospitali domo reddatur illis honor et gratia. » 
Hanc veterum monachorum disciplinam confirmant
concilium Turonense I <bibl>Cap. 17</bibl> his verbis:  « Mulier
intra septa monasterii nullatenus introire permittatur;
si abbas in hac parte aut praepositus negligens
apparuerit qui eam viderit, et non statim ejecerit,
excommunicetur. »  Concilium Antissiodorense <bibl>Can. 26</bibl>:
 « Si quis abbas mulierem in monasterio
suo ingredi permiserit, aut festivitates aliquas ibi spectare
praeceperit, tribus mensibus in alio monasterio
recludatur, pane et aqua contentus. »  Similiter Romanum
sub S. Gregorio <bibl>Apud Baron. ann. 601</bibl> 
cavet  « ne in servorum Dei recessibus et eorum receptaculis
illa popularis conventus praebeatur occasio,
vel mulierum fiat novus introitus, quod omnino
non expedit animabus eorum. »  Idem jubet S. pontifex
<pb n="0338A"/>
ad Castorium Ariminensem episcopum scribens <bibl>Lib. IV Reg., cap. 43</bibl>;
et ad Valentinum abbatem <bibl>Ibid. lib. III, cap. 40</bibl>,
qui feminas in suo admiserat
monasterio:  « Hujus te praecepti serie, inquit,
commonemus, ut neque mulieres in monasterio tuo
deinceps qualibet occasione permittas ascendere,
neque monachos tuos commatres sibi facere; nam
si hoc denuo ad aures nostras pervenerit, sic te severissimae
noveris ultioni subdendum, ut emendationis
tuae qualitate, caeteri sine dubio corrigantur. » 
In antiqua etiam formula condendi privilegii statuitur <bibl>Exstat Saec. IV Bened., part. I, pag. 744</bibl> 
,
ut  « mulierum accessus intra portas monasterii nullatenus
fiat. »  His omnibus accedunt civiles imperatorum
leges, Justiniani novella 133:  « Non ingredientur
omnino neque mulier in monasterio virorum,
neque vir in muliebre, vel obtentu memoriae <emph>155</emph> 
 defuncti illic reconditi, vel ob aliam causam;
et maxime si quis fratrem forte, aut sororem, aut
quempiam ex genere conjunctis se in monasterio
<pb n="0338B"/>
habere dicat; monachis etenim cognatio in terra
non est, ut pote qui coelestem vitam affectent. » 
Quam legem etiam ad defunctos extendit, decernens
 « ne virum recunduntor in muliebrium monasteriorum
sepulcris, neque mulieres in virorum monasteriis
seu asceteriis defodiuntor. » </p>
<p>Dicta hactenus confirmat antiqua monachorum
praxis, quos nunquam in monasterio feminas introduxisse
constat, ut infinitis prope exemplis demonstrari
posset: imo nonnulli eo progressi sunt, ut
nec animalia sexus feminini, puta vaccas, capras, et
alia hujusmodi nutriri in monasteriis suis paterentur;
qualis fuit S. Plato Sacundionis monasterii hegumenus,
teste Theodoro Studita in ejus Vita n. 23; qualis
et ipse Theodorus Studita, ut videre est in ejus
Testamento, quod refert Baronius ad ann. 826.</p>
<p>Eamdem disciplinam ultro amplexi sunt posteriores
monachorum ordines aliaeque religiosae congregationes.
Hanc suis Guigo Carthusiensis prior praescribit
<pb n="0338C"/>
his verbis <bibl>In stat. c. 21</bibl>:  « Mulieres, terminos intrare
nostros nequaquam sinimus, scientes nec Sapientem,
nec Prophetam, nec Judicem, nec hospitem
Dei, nec filios, nec ipsum Dei formatum manibus
protoplastum potuisse blanditias evadere et fraudes
mulierum . . . . Nec posse hominem aut ignem in sinu
abscondere ut vestimenta illius non ardeant, aut
ambulare super prunas plantis illaesis, aut picem
tangere, nec inquinari. »  Et nova Carthusiensium
Statuta <bibl>Secunda part., c. 6, n. 22</bibl>:  « Omnibus
personis ordinis inhibemus, ne infra domorum nostrarum
clausuras, vel clausurarum limitationes fossatis
vel signis quibuscunque designatas mulieres
ingredi permittant; sed potius quantum poterunt se
opponant, et defendant, quantum in eis est, ne intrent;
qui vero culpabiles, vel negligentes fuerint in
praemissis, si priores fuerint, sint extra sedes suas
ubique in conventu usque ad sequens capitulum generale,
in quo etiam clament culpas suas; alii vero
de ordine usque ad idem capitulum sint in disciplina
<pb n="0338D"/>
generali, et obedientias, si habent, amittant. »  Idem
renovant <bibl>II part., c. 20, n. 3</bibl> in nova collectione
statutorum Parisiis impressa anno 1582, prohibentque
auctoritate summorum pontificum Julii II et
Pii V,  « sub poenis privationis officiorum quae in
praesentia obtinent, et inhabilitatis in posterum ad
illa et ad alia omnia, et suspensionis a divinis ipso
facto sine alia declaratione incurrendis. »  Nec minus
severi videntur Cistercienses, cum in antiquis
definitionibus haec scribunt <bibl>Dist. 3, cap. 5</bibl>:  « Ingressus
mulierum intra septa abbatiarum nostrarum
omnino interdicitur, nisi super hoc domini papae privilegium
habuerint speciale, excepto quod, cum major
ecclesia noviter dedicatur, per novem dies causa
devotionis ecclesiam visitare poterunt; sed nunquam
tunc vel alias occasione aliqua intra septa monasterii
pernoctare: sicubi contra praesumptum fuerit, discooperiantur
altaria, et divinum officium minime in
<pb n="0339A"/>
ecclesia celebretur, quandiu ibidem fuerint <emph>156</emph> 
mulieres: faciens autem, vel consentiens, et procurans
per litteras apostolicas, vel quoquo modo, si
abbas fuerit, omni feria sexta sit in pane et aqua usque
ad sequens capitulum generale, ibidem veniam
petiturus, et graviter puniendus; si vero prior. vel
subprior, vel cellerarius fuerit, ab officio deponatur,
et tribus diebus uno eorum in pane et aqua peragat
levem culpam; alii vero monachii et conversi poenam
similem sortiantur, et ultimi omnium sint per
annum. »  Hujus decreti praxim <cit>
            <quote/>
            <bibl>Exstat in Nomastico
Cister., p. 500</bibl>
          </cit> saltem aliqua ex parte videre est in
capitulo generali Cisterciensis ordinis anni 1205, in
quo haec recitantur:  « Abbas de Pontiniaco, qui
contra formam ordinis reginam Franciae cum aliis
ejusdem sexus non paucis in suum monasterium introduxit
ad audiendum sermonem in capitulo, ad
processionem in claustro, ad reficiendum, et pernoctandum
duabus noctibus in infirmitorio, sumpta occasione
quod ex rescripto domini papae, et ex permissione
<pb n="0339B"/>
domini Cistercii eidem dominae patebat
aditus illius monasterii, cum eo usque procedendum
nec dominus papa, nec abbas Cistercii indulserint,
sed nec etiam aliquid tale cogitaverint; et quia tam
enorme factum sustinuit in totius ordinis Cisterciensis
injuriam; licet absque omni retractatione depositionem
mereretur in instanti, tamen ad instantiam et
petitionem domini Remensis, cui negare quidquam
nec volumus, nec debemus, et aliorum etiam episcoporum,
ei parcitur in praesenti. Verum ne omnino
impunita remaneat tanta praesumptio, extra stallum
abbatis maneat usque ad Pascha, nec celebret nisi de
necessitate sui officii, et sex diebus sit in levi culpa,
tribus scilicet diebus in Cistercio, et tribus in Pontiniaco,
uno eorum in pane et aqua hinc et inde. » 
Cassinenses <bibl>Cassin. Declar. in Reg. S. B., cap. 53</bibl> 
etiam sub poena excommunicationis ipso facto incurrendae
prohibent, duci aut recipi intra septa regularia
monasterii mulieres, sive laicas, sive religiosas;
<pb n="0339C"/>
Coelestini <bibl>In Const. c. 11, § 3</bibl> sub poena privationis
officiorum, perpetuae inhabilitatis ad illa et alia
in posterum obtinenda, et aliis poenis in canonicis
sanctionibus et Rom. pontif. bullis expressis. Denique
Constitutiones congregationis montis Oliveti pauca
haec habent <bibl>Part. II, c. 53</bibl>:  « Mulieres nunquam
(inviolabiter servata bulla Pii V super hoc edita) in
monasterium ab abbate admittantur. » </p>
<p>Porro quae hactenus a nobis dicta sunt de mulierum
in monasteria virorum ingressu prohibito, idem e
converso asserendum de viris in coenobia virginum:
illis nimirum interdictum fuisse omnem aditum, ut
patet ex supra citata Justiniani novella 133, ex
S. Isidoro in lib. II de Eccl. officiis cap. 15, ex Vita
S. Liobae cap. 1, in quo refertur duo in Angliae loco,
qui dicitur Winbrunno, fuisse coenobia, virorum
unum, feminarum alterum,  « quorum ab initio fundationis
suae utrumque ea lege disciplinae ordinatum
est, ut neutrum eorum dispar sexus ingrederetur;
nunquam enim virorum congregationem femina,
<pb n="0339D"/>
aut virginum contubernia quisquam virorum intrare
permittebatur, exceptis solummodo presbyteris, qui
in ecclesias earum ad agenda missarum officia tantum
ingredi solebant, et consummata oratione statim
ad sua <emph>157</emph> redire. »  Et cap. 2, S. Tetta, ejusdem
monasterii abbatissa, dicitur  « non tantum
laicis aut clericis, verum etiam ipsis quoque episcopis
in congregationem earum »  negasse ingressum,
excepto nimirum altaris officio. Idem videre est in
privilegio Joannis papae IV, pro sanctimonialibus cujusdam
coenobii B. Mariae in Gallia, in quo inter alia
summus pontifex vult, ut  « episcopus, quem mater
spiritalis, paterque monasterii, vel cuncta congregatio
voluerit, ad celebranda missarum solemnia in
congregatione abbatissae vel etiam reliquarum juniorum,
sacrandi etiam tabulas altaris, in quibus missae
debeant celebrari, habeat facundiam in eodem monasterio
ingrediendi, ad officium scilicet sacerdotalis
<pb n="0340A"/>
ministerii, et tales secum ipse pontifex introducat
quales vita et religio sancta commendat; quo peracto
officio, nihil contingens, nihilque ambiens per
concupiscentiae stimulum, vel rapinae pravitatis ingenia,
sed gratis per omnia agens, ad propria mox
regredi non moretur. »  Ubi quod ait: <hi>Tales secum
ipse pontifex introducat,</hi> etc., intelligendum videtur de
aliis altaris ministris, ut colligimus ex Regulis
S. Caesarii ad virgines, c. 33, et S. Donati cap. 55,
in quibus haec lego:  « Nullus virorum in secreta
parte in monasterio et in oratoriis introeat, exceptis
episcopis, provisore et presbytero, diacono, subdiacono
et uno vel duobus lectoribus, quos et aetas et
vita commendet, qui aliquoties missas facere debeant.
Cum vero aut tecta restauranda sunt, aut ostia, vel
fenestrae sunt componendae, aut aliquid hujusmodi
reparandum, artifices tantum et servi, ad operandum
aliquid, si necessitas exegerit, cum provisore introeant;
sed nec ipsi sine licentia aut permissu matris. » 
Addit S. Caesarius cap. 34:  « Matronae etiam
<pb n="0340B"/>
saeculares, vel puellae, seu reliquae mulieres, aut
viri adhuc in habitu laico similiter introire prohibeantur. » 
Quid quod nec medicos virginum monasteria
ingredi permittat S. Gregorius papa? <hi>Vide</hi> 
conc. Matisconense I, cap. 2, Forojuliense ann. 791,
cap. 12, et novissime Tridentinum, sess. 25, de
Regul. c. 5.</p>
<p>Quae autem ex Regulis S. Caesarii et sancti Donati,
ex privilegio Joannis papae IV, et ex Vita S. Liobae
modo protulimus, ea non solum probant denegatum
prorsus in asceteria virginum viris aditum, sed etiam,
quod majus est, in earum oratoria seu ecclesias,
quod confirmatur ex concilio Epaonensi anno 517,
cap. 38, Arelatensi anno 813, cap. 7, Turonensi III,
eodem anno, cap. 29. Idem vice versa de monachorum
ecclesiis asserendum est, in quas nullus omnino
mulieribus quibuscunque, etiam religiosis, patebat
ingressus, ut colligitur tum ex Regula S. Aureliani
ad monachos, cap. 15, quae feminas sive consanguineas,
sive notas, aut alias ad <hi>Orationem ingredi</hi> non
<pb n="0340C"/>
permittit, imo nec viris laicis; ex cap. 14; ex concilio
Antissiodorensi can. 26, quod cavet ne abbas in
monasterio mulierem admittat, aut <hi>festivitates aliquas
ibi spectare</hi> praecipiat; ex concilio Romano, in quo
S. Gregorius papa prohibet, ne episcopus missas in
coenobio monachorum celebret, ne forte  « in servorum
Dei recessibus et eorum receptaculis ulla popularis <emph>158</emph> 
 praebeatur occasio conventus, vel mulierum
fiat <hi>novus</hi> introitus, quod omnino nec expedit
animabus eorum; »  ex supra citata Justiniani novella,
quae nequidem ad celebrandum tertium, nonum,
quadragesimum, et annuum defunctorum diem,
ad monasteria virorum feminis permittit ingressum;
ex Gregorio Turonensi, referente S. Romanum abbatem
Condatiscensem, ut mulieribus ad suum sepulcrum,
quod Deo revelante noverat miraculis coruscaturum,
pateret accessus, voluisse extra propriam
ecclesiam sepultura donari,  « Non potest fieri, inquiens,
ut ego in monasterio sepulcrum habeam, a
<pb n="0340D"/>
quo mulierum arcetur accessus. »  Atque hic fuit
communis ordinis Benedictini usus, generalisque pene
omnium monasteriorum nostrorum consuetudo: quod
ne quis a nobis gratis confictum e se existimet, quasi
singularem quorumdam, et quidem paucorum coenobiorum
praxim, pro generali consuetudine traducere
vellemus, rem si non de omnibus, saltem de praecipuis
et insignioribus monasteriis certissimis testimoniis
demonstrare non erit fortassis ingratum, et
utinam aliquando utile!</p>
<p>Atque ut a monasteriis ab ipso S.  P. Benedicto
constructis exordium ducamus, quamvis non legamus
S. Patrem mulieres ab ingressu ecclesiarum exclusisse,
nihilominus tamen cum neque in ejus Vita,
neque in ejus Regula hunc illis permisisse scribatur,
non levis conjectura est, ejus ecclesias mulieribus
penitus inaccessas fuisse: saltem id sibi persuasisse
videntur olim Cistercienses, cum exemplo S. legislatoris
<pb n="0341A"/>
oratorii aditum feminis denegarunt, uti ipsi
testantur in Exordio parvo Cisterciensi, cap. 12.
Conjecturam nostram corroborat supra citatum a
nobis S. Gregorii decretum, quo interdicitur episcopis
in monachorum ecclesiis missas celebrare, ne
forte hac occasione mulierum fieret in eas <hi>novus introitus,</hi> 
quae verba denotant rem ante prorsus inauditam,
alioquin non diceretur <hi>novus.</hi> Certe inaccessam feminis
tempore Constantini papae, hoc est initio saeculi
VIII, Romanam S. Anastasii ad Aquas Salvias ecclesiam,
constat ex actis quae refert Baronius ad ann.
613, ubi S. martyris reliquiae extra monasterium in
aliam S. Joannis ecclesiam energumenae liberandae
gratia delatae dicuntur, eo quod <hi>in ipsum monasterium,</hi> 
id est monasterii basilicam, <hi>mulier non ingreditur.</hi> 
Sed quidquid sit de monasteriis a S. Benedicto
institutis, de eo quod post mortem pretioso corporis
sui thesauro ditare dignatus est, Floriacensi scilicet,
nulla controversia esse potest, post Adrevaldi testimonium
in lib. I Mirac. S. Benedicti, cap. 28, ubi
<pb n="0341B"/>
agens de reliquiis SS. Dionysii et Sebastiani Floriacensi
monasterio concessis, sic loquitur <cit>
            <quote/>
            <bibl>Saec. II Bened.,
pag. 384</bibl>
          </cit>:  « Porro quia antiqua auctoritate
sancitum erat feminas extra exteriores portas monasterii
haudquaquam transitum introrsus habere, hi
qui a longe sanctorum memorias secuti fuerant, ad
preces convertuntur, ut permitteretur eis poscentibus
causa orationis ecclesiam in qua sanctorum reliquiae
depositae erant, ingredi, votaque sua persolvere:
quod quia adversum erat religioni monasticae, nullo
omnino pacto impetrare valuerunt. Illis vero in prece
perdurantibus, coepere etiam quique nobiliores causa <emph>159</emph> 
 tanti rumoris excitati, ad tam venerabile undequaque
confluere spectaculum, junctisque precibus
vix extorquere quoquo modo ab abbate et fratribus
potuerunt, ut extra portam monasterii, ad occidentalem
plagam, in loco nemoribus consito tentorium
extendi juberet, quo memoriae sanctorum certo tempore,
hoc est vigilia Dominici diei, deferrentur, » 
<pb n="0341C"/>
etc. Haec verba <hi>Ex antiqua consuetudine,</hi> et <hi>quia adversum
erat religioni monasticae,</hi> non obiter transcurrenda
sunt.</p>
<p>Eamdem fuisse Castrensis S. Benedicti monasterii
Galliae Narbonensis consuetudinem discimus ex Aimoino
lib. II de Transl. S. Vincentii, c. 4 <cit>
            <quote/>
            <bibl>Saec. IV
Bened., part. I</bibl>
          </cit>, ubi refert S. martyris corpus illuc
translatum non statim in basilica S. Benedicti fuisse
repositum, sed  « servandum, inquit, venerandumque
in ecclesia almae Genitricis Dei ante ipsius coenobii
portam collocaverunt, ob devotam maxime feminarum
frequentiam, quibus monasterii ipsius aditus ex
antiqua Patrum ejusdem loci consuetudine denegatur. » 
Additque:  « Decreverunt tamen novam basilicam
in ejus honorem monasterio vicinam exstruere,
ad quam utriusque sexus personis devotis liber sit
accessus. »  <hi>Vide</hi> ejusdem libri cap. 17.</p>
<p>Idem institutum in monasteriis a se institutis,
qui eodem cum S. legislatore nostro gaudebat nomine,
eodemque agebatur spiritu, S. Benedictus abbas
<pb n="0341D"/>
Anianensis propagavit, ut colligimus ex anonymi
cujusdam sermone <cit>
            <quote/>
            <bibl>Exstat in append. ad Vit. S. Bened.
abb. Ania., saec. IV, part. I</bibl>
          </cit>, ubi agens de basilica
Anianensis monasterii, haec dicit: Hic locus  « in
tanta prioribus habitus est religione, ut mulieribus
ad ipsum arceretur accessus, ne quaelibet occasio
sanctos regularis observantiae corrumperet mores, » 
etc. Quem locum ideo referimus, quia cum plurima
Anianensi coenobio monasteria fuerint subdita, haud
dubitamus similem in omnibus viguisse disciplinam.
Idem judicium ferendum est de cunctis monasteriis
a S. Columbano fundatis, aliisque, ad quae e suis colonias
monachorum transmisit, ut pote quem Theodoricus,
agente Brunechilde, Luxovio expulit, eo
quod saeculares homines in interiora monasterii recusaret
admittere, teste Jona in ejus Vita, n. 33,
sive, ut ait anonymus in Vita S. Agili abbatis Resbacensis
cap. 7,  « eo quod accessum feminarum a
<pb n="0342A"/>
praefato monasterio propellebat; »  quamvis postea
ejusdem S. Agili gratia, uterque, Theodoricus scilicet
et Brunechildis,  « testamenta nihilominus de praefato
coenobio regali conscripserunt munificentia,
quibus deinceps quiete servi Dei per labentia manerent
tempora in divini cultus perseverantia <hi>amoto
feminarum accessu.</hi> »  Quam disciplinam servarunt
postea usque ad medium saeculum nonum, quo  « Hucbertus
clericus, Bosonis filius, monasterium in commemoratione
B. Petri Luxovio constitutum, cujus
claustri aditus mulieribus nunquam patuerat, hostili
modo ingressus, cum illicitis mulieribus per aliquot
dies remorari non trepidavit; »  qua de re eum arguit
Benedictus papa III in epistola ad episcopos in
regno Caroli constitutos.</p>
<p> S. Columbano praeiverat S. Joannes Reomensis,
qui, ut legimus in ejus Vita, n. 10, nequidem saeculares
viros sacris mysteriis interesse sineret, <emph>160</emph> 
multo minus feminas; perseveravitque hic ritus, saltem
quoad feminas, usque ad secundam S. Joannis
<pb n="0342B"/>
translationem, tempore Caroli Magni factam, quo
 « ipsa rei novitate sexus uterque promiscue ingredi
permittebatur ecclesiam, »  ut scribit anonymus in
historia praefatae translationis n. 8 <cit>
            <quote/>
            <bibl>Saec. I Bened.,
pag. 635</bibl>
          </cit>. « Processu vero temporis, addit idem scriptor <bibl>Ibidem</bibl>,
ejus loci fratres religioso sancivere
consilio atrium coenobii a frequentia feminarum perpetuo
coercere, regulari professioni non integrum
fore arbitrantes, muliebri frequenter vel aspectui insuescere,
vel alloquio implicari. » </p>
<p>Haud procul a Reomensi distat Besuense S. Petri
coenobium, quod temporibus Pippini regis Anglae
cujusdam Theodardi uxori non tam custodiendum
quam diripiendum traditum cum fuisset, <hi>ab ingressu
sacrosanctae basilicae apostolorum,</hi> prohibentibus monachis, <hi>aliquandiu temperavit,</hi> 
 postea vero audacior
facta, temeritatis poenas divinitus dedit. Auctor Joannes
monachus in Chronico Besuensi.</p>
<p>Consimilis exstitit in Calmeliacensi coenobio religio,
<pb n="0342C"/>
agente potissimum S. Theofredo abbate, ut tradit
anonymus in ejus Vita, n. 9 <bibl>Saec. III Bened., p. I</bibl>:
 « Oratorium tanta honestatis cautela providebat, ut . . .
feminei accessus procul haberent sedem circa templi
januam. »  Ita etiam monasterii  « Garactensis ecclesia
sarcophagum cum cineribus almi tenet Pardulfi,
quae ad testimonium illius castissimae vitae feminam
nullam admittit, »  ut scribebat anno 1183 Gaufredus,
prior Vosiensis. Haec in memoriam revocant id quod
de S. Fiacrio referunt <bibl>Vita S. Fiacr., n. 6, saec. II</bibl>,
scilicet  « ab illo tempore, quo mulier virum Dei accusavit
apud episcopum, mulieres in ejus monasterium, » 
hoc est monasterii ecclesiam, non intrasse,
quod quidem hactenus saltem aliqua ex parte observatur,
nulla cancellos sacelli sancti confessoris transgredi
impune praesumente.</p>
<p>Quid de Majori Monasterio dicam? cujus basilicam
feminis penitus inaccessam docet historia translationis
S. Gorgonii n. 8 <bibl>Saec. IV Bened., parte I</bibl>, ubi S. reliquiae
 « in aperto extra moenia monasterii loco pro
<pb n="0342D"/>
utriusque sexus concursu ad tempus »  delatae describuntur.
Idem de Turonensi S. Martini ecclesia dicendum
est, in qua canonici eam quam a monachis
acceperant disciplinam aliquandiu, etiam abjectis
monasticis institutis retinuerunt, uti apparet ex epistola <bibl>Exstat in Spic. tom. II, pag. 375</bibl> 
 Leonis papae
septimi ad Hugonem principem et abbatem.</p>
<p>Stupenda prorsus atque omni admiratione digna
videtur hac in re S. Carilefi constantia <cit>
            <quote/>
            <bibl>S. Siviardus
in Vita S. Carilefi, n. 28, saec. I Bened., p. 649</bibl>
          </cit>:
cum enim ejus conspectu aliquando frui desiderasset
Ultrogoda regina, missis eam ob rem ad S. virum
nuntiis, hoc retulit responsi:  « Ite, optimi juvenum,
et dominae vestrae haec mea verba referte. Si quid
praevaleo, pro ea exorabo; certum tamen habeat,
quandiu in corpore fuero, faciem me mulieris nequaquam
visurum; neque hoc coenobium, quod Domino
praecipiente construxi, ingressui mulieris unquam
<pb n="0343A"/>
patebit. »  Quod de ecclesia intelligendum esse
manifestum est ex lib. Mirac., n. 12.</p>
<p>In Landeveneco etiam monasterio idem viguit feminis
interdictum, <emph>161</emph> testante S. Winwaloei vita
tertia apud Bollundum, in cujus n. 4 haec leguntur <bibl>Boll. 3 Mart.</bibl>:
 « Hujus loci hoc privilegium fuit,
ut ex quo tentus est primum a sanctis Dei lege a
S. Guingaloeo sancita, femineus illum nunquam temeraret
introitus. »  Idem de Deensi coenobio constat
ex Ermentario in historia translationis S. Filiberti,
ad praedictum monasterium circa medium saeculum
nonum factae <bibl>Saec. IV Bened. part. 1</bibl>, in qua  « dubitatur
utrum femineus sexus cum caeteris fidelibus
admitti debeat, necne, ut pote cujus frequentatio
postquam monachi ibi habitare coeperant, nulla omnino
exstitisset. Decerniturque saniori consilio quatenus
accessus eis communis tribuatur usque ad
expletionem unius anni, »  inquit Ermentarius n. 30. <hi>Vide</hi> 
 n. 72.</p>
<p>Jam vero si gradum faciamus ad nostra Normanniae
<pb n="0343B"/>
et Picardiae monasteria, idem institutum in praecipuis
receptum fuisse non minus constabit, ut in
Fontanellensi S. Wandregisili, in Madriacensi S. Leufredi,
in Flaviacensi S. Geremari. De Fontanellensi
etsi non ita eluceat, tamen non obscure colligitur
ex lib. Mir. S. Wandregisili cap. I, in quo mulier ex
pago Caletensi ob violatum festi diei S. Wandregisili
religionem divinitus punita,  « poposcit se flebili cum
voce ad S. Mariae basilicam, quae vicina erat Fontanellae
coenobio, ejusque ditionis perduci, »  cumque
S. confessoris ecclesiam aspexisset sanata est. Utquid
enim S. Wandregisili patrocinium rogatura,
non ejus in ecclesiam, sed in B. Mariae vicinam se
duci poscit, nisi quia feminis erat inaccessa? De Madriacensi
res citra controversiam esse debet ex Mir.
 S. Leufredi cap. 4 <bibl>Saec. III, part. I, p. 593</bibl>, ubi
 « femina caeca juxta monasterium adveniens cum
cognovisset nullum aditum feminis illuc ingrediendi
patere, misit candelam ad memoriam viri Dei per
<pb n="0343C"/>
quemdam hominem. »  Et in ejus vita n. 6, in loco
possessionis suae oratorium adhuc laicus statuisse
dicitur,  « ubi nullus introitus nec accessus feminis
dabatur. »  Similiter de Flaviacensi, in quo S. Geremarus
ecclesiam ex jussu angeli construxit, hac
conditione, ut  « mulieribus nullus unquam ad eam
accessus patebit, »  inquit Vitae scriptor, n. 24. Similem
disciplinam in suo monasterio instituisse Elizachar
abbatem Centulensem auctor est anonymus in
lib. I Mir. S. Richarii, n. 4, et Hariulfus in Chron.
Centul. lib. III, cap. 4.</p>
<p>Sed jam tempus est ut in Belgium pertranseamus.
Ibi insign ora haud dubium monasteria censeri debent
Elnonense S. Amandi, Sithivense S. Bertini, et Laubiense,
in quibus omnibus olim ecclesiae feminis haudquaquam
patebant <bibl>Spicil. tom. IV</bibl>. De Elnonensi
luculentum habemus testimonium in Supplemento
Milonis de vita S. Amandi cap. 6, ubi S. praesulis
corpus translatum dicitur ex S. Petri basilica <cit>
            <quote/>
            <bibl>Saec.
II Bened., p. 726</bibl>
          </cit>;  « quae quoniam pro sui parvitate
<pb n="0343D"/>
tanti praesulis tumulo visa fuit incongrua, atque etiam
secundo sexui propter monachorum habitacula inaccessa,
frequenti religiosorum virorum conventu visum
est aliam magnitudine praestantem debere aedificari,
quae ex utroque sexu a confluenti illo sufficeret
multitudini populari, nimirum extra monasterii ambitum. » 
De Sithivensi nihilominus constat ex lib. II
Miracul. S. Bertini, cap. 12, a tempore <emph>162</emph> S. Abbatis
usque ad annum 938 <bibl>Saec. III Bened., part. I</bibl>,
quo Adala, Flandriae comitissa,  « cum saepissime magnis
infirmitatibus esset aggravata, desiderare coepit
ut in hoc monasterio ei licentiam monachi darent
intrare, ut coram altari S. Bertini pro salute deprecatura
liceret se prosternere. »  Qua licentia a monachis
obtenta,  « feria secunda Paschae introduxerunt
eam episcopi in eodem monasterio non sine tremore
maximo, quoniam hoc illa prima facere praesumpserat,
quod antea reginarum nulla concupiscere vel
<pb n="0344A"/>
audebat. »  Nec deinceps id permissum est ad saeculum
usque decimum quartum. Denique de Laubiensi
testatur Folcuinus in libro de Gestis abbatum Laubiensium,
cap. 4 <bibl>Spicil. tom. VI</bibl>, in principalem
S. Petri basilicam illicitum fuisse, nisi certo tempore,
feminis accessum, id quod Folcuini tempore, qui
obiit anno 990, adhuc usus obtinebat: quapropter
S. Ursmarus aliam in montis verticem, ad quam populus
confluere posset, construxit.</p>
<p>Eamdem in Anglia viguisse consuetudinem, agente
praesertim S. Cuthberto, egregio Turgotti testimonio
comprobatur in libro II Historiae Dunelmensis, cap. 17,
in quo sic liquitur:  « In nullam pene ecclesiarum
quas confessor beatus <note>(S. Cuthbertus)</note> sive ante, sive
in tempore fugae, vel post, sui sacri corporis praesentia
illustravit, ulla usque hodie feminis esse constat intrandi
licentia. »  Deinde causam reddit; tum subdit:
 « Omnibus ergo et viris et feminis consentientibus
omne suis et in praesenti et post futuris temporibus
muliebre interdixit consortium, earumque ab ecclesiae
<pb n="0344B"/>
suae ingressu penitus amovit introitum. Unde in insula
sedis episcopalis ejus facta ecclesia, . . . . jussit ut illo
missas et verbum Dei auditurae mulieres convenirent,
ne propius ecclesiae, in qua ipse cum monachis conversabatur,
unquam accederent. Quae consuetudo usque
hodie diligenter observatur, in tantum, ut nisi
metus hostilis vel concrematio loci compellat, nec in
coemeteria quidem ipsarum ecclesiarum, ubi ad tempus
corpus ejus requieverat, mulieribus introire liceat. » 
Haec Turgottus sub finem saeculi XI scribebat.
Sed praeclara sunt ea quae de Thorneiensi monasterio
refert Guillelmus Malmesburiensis <cit>
            <quote/>
            <bibl>Lib. IV de Pont.
Angl., sub fin.</bibl>
          </cit>:  « Ibi solitudo ingens ad quietem data
monachis, ut eo tenacius haereant superis, quo castigatius
mortales conspicantur. Femina si ibi videtur, <hi>monstro</hi> 
 habetur; maribus advenientibus quasi angelis
plauditur. Caeterum ibi nullus nisi momentanee conversatur. » </p>
<p>Quam in Anglia hauserat disciplinam S. Bonifacius,
<pb n="0344C"/>
hanc in Germaniam profectus, in monasteriis a se
constructis ibidem refudit, ecclesiarum aditu feminis
prorsus interdicto, maxime vero in Fuldensi omnium
nobilissimo, cujus basilica uni S. Liobae ob reverentiam
S. martyris patebat, ut testatur Rudolfus monachus
in Vita S. Liobae cap. 22 <cit>
            <quote/>
            <bibl>Saec. III Bened.,
part. II, pag. 256</bibl>
          </cit>, his verbis:  « Interdum etiam et
ad monasterium Fuldensium monachorum causa orationis
venire solebat, quod nec prius, nec postea ulli
unquam feminarum concedi potuit, quia loco illi, ex
quo a monachis habitari coeptus est, femineus negabatur
ingressus: tantum autem <emph>163</emph> huic soli
concessus est, propter hoc quod S. martyr Bonifacius
eam senioribus eorum commendavit, corpusque illius
ibi sepeliendum decrevit. »  Scribitque Brouverus <bibl>Lib. I Antiq. Fuld., c. 8</bibl> 
 hoc caput a majoribus tam
sancte cultum fuisse,  « ut privilegiis a Marino papa
saeculo IX abbati Hadamaro, et a Silvestro saeculi X
aetate Erkembaldo, et a Joanne Richardo subinde,
aliisque ab aliis pontificibus postea concessis, et nominatim
<pb n="0344D"/>
insertum sit, et religiose a posteris observatum. » 
Id quod probat tum de Lotharii regis
uxore, cui die S. Pentecostes sacris interesse in primario
monasterii templo non licuit; tum etiam de
conjuge Frederici imperatoris,  « cui, quia regina in
comitatu ejus erat, urbem Fuldam intrare non licuit. » 
Addit Brouverus emollita semel illa disciplina
per Bonifacium papam IX, rogatu Joannis Merlavii
abbatis,  « anno 1398 templum Fuldense fulmine de
coelo tactum, 7 die Junii conflagrasse, id quod in
poenam violatae disciplinae accidisse posteri crediderunt. » 
Haec tamen summi pontificis concessio non
nisi festum S. Bonifacii aliosque dies festos nonnullos
respiciebat, alioqui etiam Trithemii tempore necdum
feminis patebat in ecclesia Fuldensi aditus, uti ipse
testatur in Vita Rabani.</p>
<p>Hanc circa templa monachorum religionem omnibus
in locis, ut potuit, S. Bonifacius induxit: unde
<pb n="0345A"/>
rogatus a B. Altone ecclesiam sui monasterii consecrare <bibl>Saec. III, part. II, p. 218</bibl>,
 « cum illo adveniens <hi>more solito</hi> 
 vellet ita consecrare, ut nulla mulier
deberet illud intrare, postulavit B. Alto ne tali
pacto suum oratorium consecraret. Dixit maxime
opus viris saepius ad opera varia procul egressis, ut
uxores eorum domi remanentes orent pro se suisque
viris; cui petitioni consentiens, mox S. Bonifacius
ecclesiam quidem consecrando tam feminis quam
viris fecit esse communem; sed fontem quemdam
in eodem loco juxta ecclesiam positum ea benedixit
ratione ut mulieri nulli liceret ad eum accedere et
haurire. » </p>
<p>His omnibus duo superaddo exempla, unum de
Stabulensi monasterio ex lib. Mir. S Remacli episcopi
Trajectensis, cap. 20, in quo mulier contracta
ad sancti reliquias adducta dicitur <cit>
            <quote/>
            <bibl>Saec II, pag.
501</bibl>
          </cit>, quae  « quia non facile apud nos nisi certa ex
causa feminae admittuntur, ante fores coenobii deponitur, » 
inquit anonymus scriptor. Alterum de Andaginensi
<pb n="0345B"/>
coenobio eruitur ex lib. Mirac. S. Hucherti,
cap. 6, ubi haec lego <bibl>Saec. IV, part. I, p. 298</bibl>:
 « Tunc temporis sub venerabili Sevoldo tanta in loco
erat religionis reverentia, ut quibusque saecularibus
difficilis esset ibi conveniendi licentia, nullusque
ingrediendi aditus concederetur feminis, nisi in annuali
festo ipsius pontificis. »  Sevoldus porro Andaginense
monasterium rexit annis 19 ab an. 836.</p>
<p>Ex dictis hactenus satis demonstratum puto, non
singularem quorumdam, sed generalem pene omnium
monasteriorum fuisse consuetudinem feminas
a templis monachorum arcendi; quam in ipso nascentis
ordinis sui exordio arripuerunt Carthusienses
Cisterciensesque monachi, retinentque etiam nunc
summa cum laude ubique Carthusienses, <emph>164</emph> in ipso
vero Cisterciensi coenobio, aliisque forsitan nonnullis
Cistercienses; nam passim nunc eorum ecclesiae
patent feminis, quas in Pontiniacensi solis Anglicanis
mulieribus ob reverentiam S. Edmundi
<pb n="0345C"/>
olim aperiebant, teste Matthaeo Parisio ad annum
1250.</p>
<p>Camaldulenses non modo ecclesiam claudunt feminis,
sed nec accessum quidem ad silvam, in qua
sita erat, permittunt. « In circuitu autem dictae
eremi (Camaldulensis), inquit Hieronymus monachus
Camald. in serm. de S. Romualdo n. 63, est pulcherrima
silva lignorum abietum per spatium unius
milliaris Italici, quam silvam abietum nulla mulier
potest ingredi sub poena excommunicationis latae per
dominum papam sententiae. » </p>
<p>At non modo monasterii aut oratorii introitum
feminis olim denegarunt veteres monachi; sed nec
eas etiam ad colloquium admittendas esse censuerunt:
unde rogatus aliquando S. Pachomius a quodam,
ut filiam energumenam liberaret, respondisse
fertur <bibl>In ejus Vita cap. 36</bibl>:  « Non est nobis consuetudo
cum mulieribus loqui. »  Et S. Carilefus ad
missos ab Ultrogotha regina ejus conspectu frui desiderante:
 « Certum habeat, quandiu in corpore
<pb n="0345D"/>
fuero, faciem me mulieris nequaquam visurum <cit>
            <quote/>
            <bibl>In
ejus Vita n. 28, saec. I</bibl>
          </cit>. »  Et apud Cassianum <cit>
            <quote/>
            <bibl>Lib.
II. c. 17</bibl>
          </cit>:  « Haec est antiquitus Patrum permanens
nunc usque sententia . . . . Omnimodis monachum fugere
debere mulieres, et episcopos, etc. »  Episcopos
quidem propter manuum impositionem; feminas
propter periculum. Sed quia nonnunquam aliud suadet
necessitas, tunc quidem non nisi breviter, idque
raro cum eis loqui permittit S. Basilius in constitutionibus
monasticis cap. 4, et quidem praesente socio;
 « solum enim ad solam accedere, inquit, nulla religionis
ratio permittit: melius est enim esse duo quam
unus; simul enim et fidelius et tutius res geritur. » 
Idem decernit Regula S. Ferreoli <bibl>Cap. 4</bibl> his verbis:
 « Quemlibet fratrum evidens causa colloquium
cum feminis duntaxat honestis habere compulerit,
sciente vel permittente abbate, et adhibitis testibus,
id est junctis duobus ex fratribus, accipiant licentiam
<pb n="0346A"/>
colloquendi; ita tamen ut abbas causam de qua
collocutio exstiterit non ignoret. »  Idem etiam sub
gravissimis poenis S. Columbanus <cit>
            <quote/>
            <bibl>In Poenitent., n.
31</bibl>
          </cit>:  « Qui solus cum sola femina, sine personis
certis familiariter loquitur, maneat sine cibo, vel
duobus diebus in pane et aqua, vel ducentis plagis. » 
Et S. Fructuosus <bibl>In Reg. monast. comm. cap. 15</bibl>:
 « Quod si de supra taxatis quispiam solus cum sola
fabulare deprehenditur, centum ictibus extensus
publice verberetur; et qui talia facere praesumit,
cum cautione admoneatur. Quod si abusive habuerit
monachorum praecepta, et hanc secundo geminaverit
culpam, verberatus denuo carceri mancipetur,
aut si poenitere noluerit, foras projiciatur. »  Eumdem
morem etiam viguisse apud nostros Cluniacenses
colligitur ex Joanne monacho in lib. I de Vita S.
Odon., n. 36.</p>
<p>Denique his omnibus addendum est quod inter
Patrum Apophthegmata legimus <cit>
            <quote/>
            <bibl>Tom. I Mon. Eccl.
Graec., p. 517</bibl>
          </cit>:  « Haec in Sceti consuetudo invaluerat,
<pb n="0346B"/>
ut si accessisset mulier ad loquendum fratri,
vel alteri necessario suo procul invicem <emph>165</emph> sedentes
colloquerentur. »  Vide quae supra retulimus
ex mss. Consuetudinibus S. Benigni Divionensis de
officio eleemosynarii, p. 124, et in lib. V de Antiq.
monachorum Ritibus, de fratribus in viam directis,
quae omnia declarant quam horrerent Patres nostri
quarumcunque feminarum vel levissimam conversationem,
et quantum nos ab earum colloquio, quod
quidem prodesse nihil, obesse plurimum potest timere
debeamus. Et utinam aeque abhorreamus ac S.
Joannes abbas Gorziensis, qui adhuc laicus <cit>
            <quote/>
            <bibl>In ejus
Vita n. 16, saec. V Bened.</bibl>
          </cit>  « tantum pudicitiae virtus
mentem ejus totam pervaserat, ut quo forte loco
mulierem sedisse conspexerat, nullo pacto, illa recedente,
eodem ipse vel fatigabundus succederet. » 
Sed de his satis, si tamen hac de re satis dici potest. <hi>Vide</hi> 
 S. Basil. Regulam ex versione Ruffini interrogat.
197 et 198; Vitam S. Paterni episcopi n. 9, saec.
<pb n="0346C"/>
II Bened., pag. 1102; et S. Hugonis episcopi Gratianopolit.
n. 15, apud Boll. I April.</p>
<p> <hi>Nullum odire.</hi> ] Recte enim S. Basilius <cit>
            <quote/>
            <bibl>Serm. 2 de
Instit. mon.</bibl>
          </cit>:  « Si Deus, ut dicit Joannes, charitas
est, necesse est omnino diabolum esse odium. Quemadmodum
igitur, qui charitatem habet, is Deum
habet; sic et qui odium habet, diabolum in se ipso
nutrit. »  Quare de monachis monasterii Alexandriae
narrat Joannes Climacus <bibl>Grad. 4</bibl>,  « quod si quis
ex illorum contubernio aliorum osor deprehenderetur,
hunc pastor in sejunctum ab aliis coenobium,
tanquam reum in exsilium amandabat; cumque conviciatus
esset aliquando quidam frater alteri, ex
templo conviciatorem ejici praecepit, dicens non debere
duos daemones esse in coenobio, unum visibilem,
et alterum invisibilem. » </p>
<p> <hi>Zelum non habere, invidiam non exercere.</hi> ] Zelum
scilicet amaritudinis malum, qui separat a Deo et
ducit ad infernum, de quo cap. 72. Et invidiam,
per quam mors intravit in orbem terrarum. <hi>Vid.</hi> 
<pb n="0346D"/>
Cass. coll. 18, cap. 17; et Regulam S. Ferreoli,
cap. 9.</p>
<p> <hi>Contentionem non amare.</hi> ]  « Contentio, ex S. Basilio <bibl>Regul. brev. interr. 66</bibl>,
est, quandocunque quis
ne altero inferior videatur, facere aliquid studet. » 
Hanc idem S. doctor tanquam <hi>meditationem et viam
ad rebellionem,</hi> a monasteriis amandari jubet; unde
et in poenis quae sub ejus nomine exstant inter ejus
opera n. 21 <bibl>Serm. 2 de Instit. mon.</bibl>, ista habetur:
 « Si quis de Scripturis contentiose disputat, careat
benedictione. »  Et in Regula S. Pachomii <bibl>Art. 118</bibl> 
lego:  « Si inventus fuerit unus e fratribus aliquid
per contentionem agens, vel contradicens majoris
imperio, increpabitur juxta mensuram peccati sui. » 
Quae totidem verbis exstant in Regula Orientali cap.
14 <bibl>Tom. I Mon. Eccl. Graec., pag. 561</bibl>. Quid ergo?
 « Si quis locutus fuerit de qualibet re, aiebat abbas
Matoes, ne contendas cum eo; sed si recte disserit,
<pb n="0347A"/>
dic: Etiam; si vero male, dicito: Tu scis quomodo
loquaris; neque concerta cum illo de rebus quas
protulit; atque haec est humilitas. »  Hinc S. Columbanus
in Poenitentiali:  « Qui fratri, inquit, aliquid
judicanti responderit: Non ita est ut dicis, praeter
seniores junioribus dicentes simpliciter, suppositione
silentii, aut quinquaginta percussionibus <note>(supple
plectatur.)</note> Nisi hoc tantum licet coaequali fratri
suo, si veracius est aliquid <emph>166</emph> quam ille dicit, et
recordatur: Si bene recolis, frater; et alter hoc
audiens non affirmet sermonem suum, sed humiliter
dicat: Spero quod tu melius recorderis, ego per
oblivionem in verbo excessi, poenitet me quod male
dixi. Ecce verba filiorum Dei . . . . Caeterum qui se
excusaverit, non filius Dei spiritalis, sed Adam carnalis
judicetur. Qui si non cito ad portum requiei
humilitatis Dominicae confugerit, nimiarum contradictionum
aliis aperiens, in superbia persistens, de
libertate sanctae Ecclesiae in cellula ob poenitentiam
agendam separetur. » </p>
<p>
          <pb n="0347B"/> <hi>Elationem fugere.</hi> ] Cujus quatuor species enumerat
S. Gregorius papa <bibl>Lib. XXVIII Moral., c. 7</bibl>: 1º eorum
qui bonum a seipsis habere existimant; 2º eorum
qui bonum quidem sibi datum agnoscunt, sed de suo
datum, et pro suis meritis accepisse credunt; 3º
eorum qui se jactant habere quod non habent; 4º
eorum qui despectis caeteris, singulariter videri appetunt
habere quod habent.</p>
<p> <hi>Seniores venerari.</hi> ] Seniores vocat non solum decrepitos,
sed antiquiores, et primos ordine, dignitate,
officio, meritis et virtute, quos omnes venerari
jubet. « Veneratio autem seniorum, ex Smaragdo,
debet esse in verbis et in factis: in verbis,
ut eis pauca et rationabilia verba humiliter loquatur,
et cum reverentia: in factis autem, ut illo
transeunte junior surgat, illo iterum jubente sedeat,
illo loquente audiens taceat, interroganti humiliter
respondeat, jubenti obediat, inclinato capite
benedictionem petat, et in omnibus, ubi rationabiliter
<pb n="0347C"/>
res postulat, junior monachus seniori obediat: » 
juxta illud Regulae SS. Pauli et Stephani cap. 3:
 « Juniores senioribus sincera subjectione obediant,
neque tumenti cervice in quocunque respondeant, aut
fastidienti animo et negligente aure imperantibus
obedire detrectent, sed unanimiter, et concorditer
tam in spiritali opere quam in terreno labore omnes
fideli intentione occurrant. » </p>
<p> <hi>Juniores diligere.</hi> ] Duplici ratione junioribus exhibendam
esse dilectionem hic docet Smaragdus: 1º
quia fratres, 2º quia senioribus sunt obedientes, eisque
humiliter serviunt, scriptum est enim: <hi>Servus
sensatus sit tibi dilectus quasi anima tua, quasi fratrem
sic eum tracta.</hi> Hinc Regula SS. Pauli et Stephani <bibl>Cap. 2</bibl>:
 « Seniores, inquit, junioribus affectum
paternum impendant, et cum imperandi necessarium
fuerit, non tumenti animositate et clamosis
vocibus, sed fiducialiter, tranquilla simplicitate, et
auctoritate bonae vitae ad peragendam communem
utilitatem quae fuerint opportuna injungant. » </p>
<p>
          <pb n="0347D"/> <hi>In Christi amore pro inimicis ovare.</hi> ] Simile aliquid
in Regula abbatis Isaiae legitur <bibl>Cap. 49</bibl>:  « Si dum
sederis in cella tua memineris quod aliquis tibi mala
fecerit, surge statim, et ora pro illo in corde tuo, ut
parcat illi Deus: ita enim passio quam ejus causa
patieris evanescit. » </p>
<p> <hi>Cum discordante ante solis occasum in pacem redire.</hi> ]
Hic S. Pater alludit ad illud Apostoli ad Ephes. IV: <hi>Sol non occidat super iracundiam vestram.</hi> 
 Quem locum
tribus modis interpretari <emph>167</emph> possumus. 1º
Litteraliter, ut ante materialis solis occasum cum
discordantibus in pacem redeamus, ne forte interveniente
nocte diabolus, aptum tempus nactus, ea
quae contigerunt magis ac magis inflammet. Atque
ita Apostoli locum exponunt S. Ambrosius in psalm.
IV; S. Isidorus Pelusiota lib. II, epist. 189; Evagrius
in tom. III Monum. Eccl. Graecae, pag. 72. 2º Allegorice,
per solem intelligendo Christum Dominum
<pb n="0348A"/>
verum justitiae Solem, qui tunc nobis occidere dicitur,
cum gratiae suae radios in poenam discordiae
subtrahit. Ita Cassianus lib. VIII de Ira, cap. 9. 3º
Tropice, solem sumendo pro ratione,  « quae pro eo
quod omnes cordis cogitationes discretionesque perlustret,
sol merito nuncupatur, ut loquitur Cassianus
loco citato. Irae ergo vitio non exstinguatur, ne,
ea occidente, perturbationum tenebrae cum auctore
suo diabolo universum cordis nostri occupent sensum. » </p>
<p>Quocunque sensu sumatur, certe nihil indignius
in servo Dei discordia: nam  « sicut factus est in pace
locus Domini, sic in discordia locum fieri diabolo
manifestum est, »  ut S. Bernardi verbis utar <cit>
            <quote/>
            <bibl>Serm. 3
de Dedic. eccl.</bibl>
          </cit>: unde et qui monachis leges tradiderunt,
nihil antiquius habuisse videntur quam ut
dissensiones etiam sub gravissimis poenis a claustris
eliminarent. Ita S. Caesarius <cit>
            <quote/>
            <bibl>Regul. ad Monachos,
c. 24</bibl>
          </cit>:  « Si, inquit, forte, ut se habet fragilitas humana,
in tantum nefas aliqui de fratribus ausi fuerint
<pb n="0348B"/>
diabolo instigante prorumpere, ut . . . in se invicem
convicium mittant, justum est ut legitimam disciplinam
accipiant, a quibus regulae instituta violantur. » 
Per disciplinam autem intelligit flagellationem.
 S. Ferreolus <bibl>In Reg. c. 39</bibl>:  « Illos igitur monachos,
quos vel unius diei finis discordes invenerit,
qui usque ad vesperam lites trahunt, et ante non
excludunt odium quam sol cognoscat occasum, qui
dicenti Apostolo per inobedientiam contradicunt,
statuimus tandiu abstinentia macerandos, quandiu ad
veram se concordiam ultronea satisfactione convertant. » 
S. Columbanus <note>( <hi>In Poenit.</hi> )</note>:  « Si quis iracundiam,
vel tristitiam, vel invidiam tenet contra
fratrem suum, ut tempus tenuerit (id est quandiu
servaverit iracundiam), erit poenitentia ejus in pane
et aqua: si vero prima die confessus fuerit, viginti
quatuor psalmos. »  Scribit etiam S. Joannes Climacus
de monachis monasterii Alexandrini <bibl>Grad. 4</bibl>,
 « quod qui se reconciliari non paterentur, ab mensa
<pb n="0348C"/>
tantisper arcebantur, quoad positis odiis amicitiam
redintegrarent, aut omnino a contubernio sodalitatis
ejiciebantur. »  Cassinenses <bibl>In Declar. ad cap. 70</bibl> 
vero simultates inter se exercentes, et reconciliari
invicem recusantes a divinis suspendunt, officio et
gradu privant, ac tandem in simultate pertinaciter
remanentes carceri mancipant.</p>
<p> <hi>Et de Dei misericordia nunquam desperare.</hi> ] Apposite
omnino S. Benedictus, praemissa pro inimicis
oratione et cum discordantibus reconciliatione, dixit
de Dei misericordia nunquam desperare: hanc enim
haud dubium obtinebunt qui aliis misericordiam impenderint: <hi>Beati misericordes,</hi> 
 inquit ipsa misericors
Veritas, <hi>quoniam ipsi misericordiam consequentur.</hi> Ut
autem de misericordia Dei non desperemus, multae
nos movere possunt rationes, quas videre <emph>168</emph> est
apud S. Bernardum in epist. 385, et serm. 38 in Cantica.</p>
<p> <hi>Ecce haec sunt instrumenta artis spiritualis.</hi> ] Hactenus
instrumenta artis spiritualis S. Pater exposuit;
<pb n="0348D"/>
sed quia opifici non satis est optima reperisse instrumenta,
nisi tandem iis ad opus sibi propositum utatur:
 « ob hoc enim, inquit Cassianus <bibl>Collat. I, cap. 7</bibl>,
quis ferramenta cujuslibet artis instituere sibi ac
praeparare festinat, non ut ea possideat otiosa, nec
ut emolumenti illius fructum, qui speratur ex ipsis,
in nuda instrumentorum possessione constituat, sed
ut eorum ministerio peritiam finemque illius disciplinae,
cujus haec adjumenta sunt, efficaciter apprehendat, » 
ideo nos hac S. Benedictus clausula, ut
praedictis instrumentis opus nobis commissum exsequamur,
hortatur dicens:  « Ecce haec sunt instrumenta
artis spiritualis quae vobis proposui, propriis
que, ut ita dicam, in manibus tradidi. » </p>
<p> <hi>Quae cum fuerint a nobis die noctuque incessabiliter
adimpleta.</hi> ] Die noctuque, id est semper, vel, ut
exponit Trithemius, prosperitatis et adversitatis tempore.</p>
<p>
          <pb n="0349A"/> <hi>Illa merces nobis a Domino recompensabitur, quam
ipse promisit, quod oculus non vidit,</hi> etc.] O merces!
quis mihi det ocius ea perfrui? Certe, si ejus intuitu
pro viribus in arte spiritali haud enitamur proficere,
merito in nos haec S. Odonis verba retorqueri poterunt <bibl>Collat. 3, n. 18</bibl>.
 « Omnes qui ad usum hujus vitae
quaslibet artes exercent, sic eas utique gerunt, sicut
a magistris didicerunt; et illis utensilibus utuntur,
quae illi actui cui sunt intenti conveniunt, ut nautae,
sutores, et fabri; at nos soli monachi instrumenta
bonorum operum, quae S. Benedictus ad percipiendam
coelestem vitam construxit abjicimus; soli professionis
nostrae desertores, lineas, quas per magistros
nobis ostendit, nunc ad dextram, nunc ad sinistram
transgredimur; nec bonorum operum instrumentis,
sicut a magistris tradita sunt, uti dignamur. » </p>
<p>
          <pb n="0350A"/> <hi>Officina autem ubi haec omnia diligenter operemur.</hi> ]
De hac officina S. Joannes Climacus <bibl>Grad. 26</bibl>:
 « Officinam, inquit, fullonicam appellamus religiosum
coenobium, quod sordes animae, et crassitudinem,
et deformitatem dedolat, et abstergit. » </p>
<p> <hi>Claustra sunt monasterii.</hi> ] Ut non sit necessitas
monachis sub pietatis velamine vagandi foras, ut
haec omnia diligenter operentur, cum non expediat
animabus eorum.</p>
<p> <hi>Et stabilitas in congregatione.</hi> ] Id est perseverantia
in coenobio: quibus verbis perstringit levitatem eorum
qui de loco ad locum, de monasterio ad monasterium,
vel etiam de communi vita transeunt ad solitariam,
in qua ex his instrumentis plurima haud
valent exerceri.
<emph>169</emph> </p>
      </div>

<div>
        <head>CAPUT V. <hi>De Obedientia</hi> .</head>

<pb n="0349"/>
<p>
          <pb n="0349B"/>Primus humilitatis gradus est obedientia sine mora.
Haec convenit his qui nihil sibi a Christo charius aliquid
existimant propter servitium sanctum quod
professi sunt, seu propter metum gehennae, vel gloriam
vitae aeternae; mox ut aliquid imperatum a
majore fuerit, ac si divinitus imperetur, moram pati
nesciunt in faciendo. De quibus Dominus dixit: <cit>
            <quote>In auditu auris obedivit mihi 
 </quote>
            <bibl>Psal. XXVII</bibl>
          </cit>. Et iterum
dicit doctoribus: <hi>Qui vos audit, me audit <note>(Matth. X)</note>
          </hi>.</p>
<p>Ergo hi tales relinquentes statim quae sua sunt,
et voluntatem propriam deserentes, mox exoccupatis
manibus, et quod agebant imperfectum relinquentes,
vicino obedientiae pede, jubentis vocem factis sequuntur:
et veluti uno momento praedicta magistri
jussio, et perfecta discipuli opera in velocitate timoris
Dei, ambae res communiter citius explicantur;
<pb n="0349C"/>
quibus ad vitam aeternam gradiendi amor incumbit.
Ideo angustam viam arripiunt, unde Dominus ait: <cit>
            <quote>Angusta via est quae ducit ad vitam 
 </quote>
            <bibl>Matth. VII</bibl>
          </cit>: ut
non suo arbitrio viventes, vel desideriis suis et voluptatibus
<pb n="0350B"/>
 obedientes, sed ambulantes alieno judicio
et imperio, in coenobiis degentes, abbatem sibi
praeesse desiderant. Sine dubio hi tales illam Domini
imitantur sententiam, qua dicit: <cit>
            <quote>Non veni facere voluntatem
meam, sed ejus qui misit me </quote>
            <bibl>Joan. V</bibl>
          </cit>.</p>
<p>Sed haec ipsa obedientia tunc acceptabilis erit Deo
et dulcis hominibus, si, quod jubetur, non trepide,
non tarde, non tepide, aut cum murmure, vel cum
responso nolentis efficiatur: quia obedientia quae
majoribus praebetur, Deo exhibetur. Ipse enim dixit: <hi>Qui vos audit</hi>,
 <hi>me audit <note>(Matth. X)</note>
          </hi>. Et cum bono
animo a discipulis praeberi oportet, quia <cit>
            <quote>hilarem datorem
diligit Deus </quote>
            <bibl>II Cor. IX</bibl>
          </cit>. Nam cum malo animo
si obediat discipulus, et non solum ore, verum etiam
in corde si murmuraverit; <emph>170</emph> etsi impleat jussionem,
<pb n="0350C"/>
tamen acceptum jam non erit Deo, qui cor respicit
murmurantis. Et pro tali facto nullam consequitur
gratiam, imo poenam murmurantium incurrit,
si non cum satisfactione emendaverit.</p>
</div>

<div>
        <head>COMMENTARIUS.</head>

<pb n="0349"/>
<p>
          <pb n="0349D"/> <hi>Primus humilitatis gradus est obedientia sine mora.</hi> Non levem haec verba continent difficultatem: qui
enim capite septimo obedientiam in tertio humilitatis
gradu collocavit, hic eam in primo constituit. Difficultatis
nodum duobus modis extricat Petrus Boherius
dicendo: 1º Obedientiam recte dici primum humilitatis
gradum, non quidem ordine, sed excellentia
et dignitate: quam solutionem etiam adhibet Bernardus
Cassinensis. Et sane tanta est Obedientiae virtus,
ut etiam victimis praeferatur. 2º obedientiam esse
primum humilitatis gradum extrinsecum, timorem
vero intrinsecum: quam responsionem hausit ex
Smaragdo hanc ad quaestionem ita reponente:  « Timor
est primus in corde, obedientia in actione. » 
Tertiam solutionem adinvenit Menardus noster:
 « Obedientia, inquit, non est primus humilitatis ordine,
sed utilitate potior. »  Et certe, teste S. Gregorio,
 « Obedientia sola virtus est, quae menti caeteras
virtutes inserit, insertasque custodit. »  Quartam subministrat
<pb n="0350D"/>
Joannes Craesbeeck, cum dicit obedientiam
primum esse humilitatis gradum, non quidem absolute,
sed primum inter eos quos religiosus in monasterio
existens exercere et ascendere incipit: nam
duos primos ante conversionem, sive antequam corpori
congregationis sociaretur ascendisse debuit;
quod probat auctoritate S. Bernardi in tractatu de
Gradibus humil., gradu 10. Quintam superaddo, scilicet
humilitatis nomine aliud nihil a S. Patre intelligi,
nisi ipsam obedientiam, quam humilitatis vocabulo
nuncupat, quod duae illae virtutes ita invicem
sint connexae atque concatenatae, ut neutra sine altera
possit existere. Atque ita S. Benedictum videtur intellexisse
Hildemarus, ad hunc locum haec scribens:
 « Videndum quare dicit humilitatis, cum clavis illius
capituli <hi>de obedientia</hi> dicit; potuit enim dicere: Primus
obedientiae gradus est; sed ideo dixit <hi>humilitatis,</hi> 
quia istae tres virtutes, id est charitas, humilitas,
obedientia, adeo sunt conjunctae, ut una sine altera
<pb n="0351A"/>
esse nequeat: nam ubi obedientia est, ibi est humilitas
et charitas. »  Et hoc sensu <hi>primus humilitatis
gradus</hi> idem sonat atque <hi>unus obedientiae gradus;</hi> quae
expositio videtur antiquissima, testante Hildemaro, <hi>primum</hi> 
 hic pro <hi>solo,</hi> secundum quorumdam sententiam,
accipi. Et sane secundum tertiumve obedientiae
gradum deinceps S. Pater non assignat; sed neque
SS. Patres <emph>171</emph> aliam admisisse videntur obedientiam,
praeter eam quae morae esset impatiens; unde
et eam definierunt <hi>persuasionem sine discussione <note>(S. Antioch., homil. 39)</note>
          </hi>,
reumque inobedientiae censuerunt
eum qui vel minimam in exsequendo mandato
moram faceret:  « Si quis, inquit S. Columbanus <bibl>Regul. c. 2</bibl>,
verbum audiens statim non surrexerit,
inobediens judicandus est. »  Simile aliquid legitur
in Regula Cujusdam ad monachos <bibl>Cap. 29</bibl>:  « Si
quis ad vocem compulsoris sive invitantis ad aliud
quodcunque, non statim surrexerit, hic inobedientiae
reus est: petat veniam, et iterare non praesumat,
quoniam oportet unumquemque ad propriam vocem
<pb n="0351B"/>
invitantis assurgere, velut si carbo ignis ardentis
descendisset super eum. Si obedientia haec non fuerit,
quam diximus, mortua est, et non acceptabilis
apud Deum. »  Alia, sed magis lepida similitudine
demonstrat S. Basilius, quam prompta et velox debeat
esse monachorum obedientia: interrogatus enim
 « cum quali affectione obedire oportet ei qui ad mandati
exsecutionem nos sollicitat et urget? »  respondet:
 « Cum tanta quanta parvulus vocanti se ad refectionem
nutrici obedit, et quilibet cui vita chara sit,
ei qui sibi ea quae ad vivendum necessaria sunt largiatur
obedit; imo multo majore, quo vita aeterna
nobilior est ea quae nunc est. » </p>
<p> <hi>Haec,</hi> ] nimirum obedientia sine mora, [ <hi>convenit his
qui nihil sibi a Christo charius aliquid existimant.</hi> ] Quis
enim nisi divino succensus amore ita ad nutum
superioris obedientiam exhibeat, ut nulla interposita
mora obtemperet?</p>
<p> <hi>Propter servitium sanctum quod professi sunt,</hi> etc.]
<pb n="0351C"/>
Hic tres proponit rationes, quibus quasi totidem
stimulis excitatur monachus ad obediendum sine
mora. Prima est <hi>propter servitium sanctum quod
professi sunt,</hi> id est propter professionem, qua se
coram altari in perpetuos servos supremo omnium
Domino addixerunt. Eodem stimulo suos S. Bernardus
excitabat ad repellendas illicitas cogitationes,
 « Tune, inquiens <bibl>Serm. 33, de divers.</bibl>, haec debes
cogitare, qui sacerdos es, qui clericus es, qui monachus
es? Cultor justitiae debet in se quidquam iniquum
admittere? Decet servum Christi, amatorem Dei, tale
aliquid vel ad modicum meditari? »  Eadem oratione
Gilbertum eremitam ad perfectionem hortabatur
Petrus Venerabilis <bibl>Lib. I, ep. 20</bibl>:  « Cellam tibi
propono, ut secundum antiqui cujusdam Patris dictum
ipsa sola eloquentius omnibus magistris tacendo te
doceat; hanc certe non audire non poteris, quando
eam quotidianum salutis tuae monitorem habebis. » 
Porro S. Benedictus professionem monasticam non
simpliciter <hi>servitium,</hi> sed <hi>servitium sanctum</hi> appellat,
<pb n="0351D"/>
tum quia sanctum efficit monachum, tum quia per
eam sancti sanctorum Domini servitio consecratur,
tum etiam  « quia sancto proposito ex Spiritu sancto
inchoatum est, »  ut dicit Truhemius. Secunda ratio
est <hi>propter metum gehennae;</hi> quo nomine non modo
aeternam, sed insuper temporalem poenam intelligit
Hildemarus; quanquam de sola sempiterna gehenna
dictum S.  P. Benedicti capiendum censeant Bernardus
Cassinensis et Boherius. Tertia ratio est <emph>172</emph> <hi>propter gloriam vitae aeternae,</hi> 
 quae quantos hominibus
ad recte vivendum, et monachis ad obediendum
stimulos addere possit, nemo non videt.</p>
<p> <hi>Mox ut aliquid imperatum a majore fuerit.</hi> ] A
majore, inquit, quia non solum abbati aut praeposito,
sed etiam prioribus sive antiquioribus obedire debent;
praemisso tamen abbatis aut praepositorum imperio,
ut notat Boherius, quamvis hic Majoris nomine abbatem
proprie intelligendum esse existimarem.</p>
<p>
          <pb n="0352A"/> <hi>Ac si divinitus imperetur, moram, pati nesciunt in
faciendo.</hi> ] Ad instar Aegyptiorum Tabennensiumque
monachorum, de quibus Cassianus <cit>
            <quote/>
            <bibl>Lib. IV Instit.,
c. 10</bibl>
          </cit>:  « Sic universa complere quaecunque fuerint
ab eo praecepta, tanquam si a Deo sint coelitus edita,
sine ulla discussione festinant, ut nonnunquam etiam
impossibilia sibimet imperata ea fide ac devotione
suscipiant, ut tota virtute, et sine ulla cordis haesitatione
perficere ea, aut consummare nitantur. »  Ex
Regula etiam SS. Serapionis, Macarii, Paphnutii, et
alterius Macarii, superiori tanquam Domino cum
omni laetitia obediendum est.</p>
<p> <hi>De quibus Dominus dicit:  « Obauditu auris obedivit
mihi. » </hi> ] Id est, statim ut audivit, obedivit.</p>
<p> <hi>Et item dicit doctoribus: qui vos audit me audit.</hi> ]
Doctoribus, inquit, ne forte quis solis apostolis aut
discipulis haec dicta existimaret.</p>
<p> <hi>Ergo hi tales.</hi> ] Qui nihil sibi Christo charius aliquid
existimant.</p>
<p> <hi>Relinquentes statim quae sua sunt.</hi> ] Id est quae ad
<pb n="0352B"/>
propriam utilitatem sibi ab abbate et Regula concessa
sunt, ut exponit Hildemarus; nam monachi suum
nihil habent, cum nec corpora, nec voluntates in sua
illorum potestate. Vel quae sua sunt, scilicet <hi>opere vel
custodia,</hi> ut loquitur Boherius in secundo commentario,
id est quae agebant, suaeque tradita erant custodiae.
Vel tandem quae sua sunt, hoc est <hi>quae sibi
magis eligunt, magisque placent,</hi> juxta Bernardum
Cassin. et Boherium in primo comm.</p>
<p> <hi>Et voluntatem propriam deserentes.</hi> ] Per voluntatem
propriam hic delectationem et voluptatem, quam
in operando percipimus, intelligit Hildemarus: unde
etiam Bernardus Cassinensis haec verba praecedentium
esse exposititia asserit, ut idem sit, <hi>Et voluntatem
propriam deserere, et quae sua sunt relinquere.</hi> </p>
<p> <hi>Mox exoccupatis manibus, et quod agebant imperfectum
relinquentes.</hi> ] Ita Marcus monachus, ut jubentis
pareret imperio, litteram O imperfectam dereliquit,
multaque hujusmodi exempla in sanctorum actis
<pb n="0352C"/>
passim occurrunt: sed nunquam perfectius opus efficitur
quam cum propter obedientiam imperfectum
relinquitur.</p>
<p> <hi>Vicino obedientiae pede jubentis vocem factis sequuntur,</hi> etc.] Haec verba expositione non indigent, sed
praxi. <emph>173</emph> Ex dictis porro hactenus de obedientia
sine mora, satis damnata manet monachorum quorumdam
agendi ratio, qui ante discutere volunt superiorum
jussa, quam adimplere; de quibus S. Bernardus <bibl>Serm. 41 de divers.</bibl>:
 « Multos videmus post
praecipientis imperium multas facere quaestiones:
Cur, quare, quamobrem saepius interrogare, crebras
ingeminare querelas: quaerere quare hoc praecepit?
unde hoc venit? quis hoc adinvenit consilium? Inde
murmuratio, inde verba murmurationem et indignationem
sonantia, et redolentia amaritudinem; inde
frequens excusatio, simulatio impossibilitatis, advocatio
amicorum; »  cum tamen, ut ait Guillelmus
abbas S. Theoderici <bibl>De Vit. solit. n. 14</bibl>,  « perfecta
obedientia sit, maxime in incipiente, indiscreta,
<pb n="0352D"/>
hoc est non discernere cur vel quare praecipiatur,
sed hoc tantum niti, ut fideliter et humiliter
fiat quod a majore praecipitur. »  Hinc Petrus
Blesensis <bibl>Epist. 134</bibl>:  « Sine omni delectu, sine
omni exceptione faciat Regulae professor quod injungitur
sibi; quid vero, vel quale, vel quantum
sit quod injungitur non discernat; alioquin praesumit
comedere de ligno scientiae boni et mali; censura
enim discretionis est penes patrem spiritalem, qui
omnia dijudicat, et ipse a nemine judicatur: nihil
ergo discernat, sit indiscretus ut intelligat, sit stultus
ut sapiat. »  Nam ut idem alibi dicit <bibl>Epist. 131</bibl>:
 « Species contumaciae est de modo mandati inquirere,
haesitare, discernere, aut differre; in contractu
enim obedientiae non habet disputatio aut disceptatio
locum: nam si in discussionem seu suspicionem
ea quae tibi sunt mandata deduxeris, ad lignum scientiae
boni et mali manum praevaricationis extendis.
<pb n="0353A"/>
Nimis delicata est haec obedientia, transiens in deliberativum
genus causae: non est hoc in auditu auris
obedire; non est hoc regularis obedientia sine mora,
sed astutia tergiversatrix, et aperta superbia. »  Longe
aliter sentiebat abbas Pynufius, cum adolescentem
fratrem instituens diceret <bibl>Apud Cassian. lib. IV, cap. 41</bibl>:  « Stultum te secundum Apostoli sententiam
facias in hoc mundo, ut sis sapiens: nihil scilicet
discernens, nihil adjudicans [ <hi>An leg.</hi> abjudicans?] ex
his quae tibi fuerint imperata, sed cum omni simplicitate
et fide obedientiam semper exhibeas; illud
tantummodo sanctum, illud utile, illud sapiens esse
judicans, quidquid tibi vel lex Dei, vel senioris examen
indixerit: tali namque institutione fundatus,
sub hac disciplina poteris durare perpetuo, et de
coenobio nullis tentationibus inimici, nullis factionibus
devolveris. » </p>
<p> <hi>Quibus ad vitam aeternam gradiendi amor incumbit.</hi> ]
Haec verba non ad praecedentem periodum, sed ad
subsequentem referunt Smaragdus et Hildemarus.</p>
<p>
          <pb n="0353B"/> <hi>Ideo angustam viam arripiunt.</hi> ] Cujus signa et indicia
demonstrat S. Joannes Climacus <bibl>Grad. 2</bibl> his
verbis:  « Angustae viae vestigia tibi prodet ventris
afflictio, statio pernox, aquae etiam bibendae modus,
panis seu mensae frugalitas, ignominiae poculum repurgans
animum, sarcasmorum, irrisionum, ludibriorum
tolerantia, voluntatum propriarum abdicatio,
offensionum patientia, nulla adversus nostri
contemptum obmurmuratio, exantlatus contumeliarum
impetus; si laedentem <emph>174</emph> te fortiter toleres,
si obtrectantem aequo animo sustineas, si contemptus
non irascaris, si damnatus te humilies. »  Brevius
S. Benedictus viam angustam ostendit, cum subdit:</p>
<p> <hi>Ut non suo arbitrio viventes, vel desideriis suis et
voluptatibus obedientes, sed ambulantes alieno judicio
et imperio, in coenobiis degentes.</hi> ] Quibus verbis, ut
observat Boherius, tria professionis nostrae vota incendit.
In eo enim quod dicit, <hi>nec desideriis suis vel
voluptatibus obedientes,</hi> morum conversionem designat.
<pb n="0353C"/>
Sequentia <hi>ambulantes alieno judicio et imperio,</hi> 
obedientiam denotant. <hi>In coenobiis degentes,</hi> stabilitatem.</p>
<p> <hi>Abbatem sibi praeesse desiderant.</hi> ] Haud dubitantes,
eos valde deceptos, qui sibi praefidentes. nullo viae
duce sibi opus esse existimant, ut loquitur S. Joannes
Climacus <bibl>Grad. 1</bibl>: unde et S. Dorotheus dicebat <bibl>Doct. 5, n. 1</bibl>:
 « Nihil miserabilius, nihilque quod
facilius decipi et expugnari queat, his qui nullum
habent ducem, nullumque in via Dei moderatorem
et institutorem quaerunt: quid enim, ait Scriptura
divina? Ii quibus non est gubernatio decidunt ut
folia. »  Eadem erat mens S. Bernardi, ad Ogerium
ita scribentis <bibl>Epist. 87</bibl>:  « Qui se sibi magistrum
constituit, stulto se discipulum subdit: et
quidem quid alii sentiant ignoro; ego de me expertus
sum quod dico: et facilius imperare et securius
possum praeesse aliis multis quam soli mihi. » <hi>Vide</hi> 
 notas ad hunc Bernardi locum in editione
Mabillonii.</p>
<p>
          <pb n="0353D"/> <hi>Sed haec ipsa obedientia tunc acceptabilis erit Deo,</hi> etc.] Perfectae deinceps obedientiae conditiones S.
Pater describit, ex quibus prima est, ut monachus <hi>non trepide</hi> 
 obediat, ubi Smaragdus:  « Trepidare,
inquit, est timere et dubitare; »  ex quo concludit:
 « Ille obedientiam facere trepidat, qui in Domini
adjutorio firmiter non sperat, »  hoc est qui de futuro,
aut rei eventu formidat et dubitat. Non sic
plane Abraham, non sic, qui proprium jussus immolare
filium, in spem contra spem credens, divini
mandati exsecutionem fortiter est aggressus. Hujus et
nos exemplo nihil terreat, nihil moveat, et ut verbis
S. Bernardi utar <bibl>Serm. 41 de divers.</bibl>,  « si tribulatio
intonat, si persecutio resultat, si peccatores tibi
laqueum ponunt, si maligni tuum iter impediunt, tu
obedientiae viam ne deseras; sed dic: <hi>Paratus sum
et non sum turbatus, ut custodiam mandata tua.</hi> Quid
enim superius enumerata pariunt utilitatis, si fortitudo
<pb n="0354A"/>
desit, quae in arce constantiae virtutes collocat,
et eo vallo munit quo furentium impetus aspirare
non possit? Manum tuam misisti ad fortia? agendum
est instanter, et constanter obediendum. » </p>
<p>Secunda perfectae obedientiae conditio est obedire <hi>non tarde;</hi> 
 quia, ut dicit S. Bernardus <bibl>Ibidem</bibl>:
 « Velociter currit sermo Dei, et velocem habere
desiderat sequentem. Vides quanta velocitate currat
ille qui dicit, <hi>Viam mandatorum tuorum cucurri?</hi> 
Fidelis obediens nescit moras, fugit crastinum, ignorat
tarditatem, praeripit praecipientem, parat oculos <emph>175</emph> 
 visui, aures auditui, linguam voci, manus
operi, itineri pedes, totum se colligit, ut imperantis
colligat voluntatem. » </p>
<p>Tertia, <hi>non tepide:</hi> tepidos enim Deus evomit ex
ore suo. Hinc Gilbertus de Hoillandia <cit>
            <quote/>
            <bibl>Serm. 17 in
Cant.</bibl>
          </cit>:  « Mortuus est, inquit, qui vel taedii, vel desperationis
mole obruitur, in quo nihil est vividae
devotionis, fervidi spiritus, qui etsi legis praecepta
non deserat, et intra Regulae gremium se concludat,
<pb n="0354B"/>
frigido tamen et moribundo languet affectu, in opere
sancto nihil suave sentiens. » </p>
<p>Quarta, <hi>non cum murmure;</hi> qui enim murmurat,
operis boni mercedem perdit.</p>
<p>Quinta, ne <hi>cum responso nolentis</hi> efficiatur. Hinc
S. Macarias <bibl>Reg. c. 4</bibl>:  « Non responsionem contra
praeceptum usurpes. »  Et S. Basilius <cit>
            <quote/>
            <bibl>Constitut. monast.
c. 23</bibl>
          </cit>:  « Sicut faber aut aedificator unoquoque
artis suae instrumento pro suo utitur arbitrio, nec dicit
instrumentum quod nolit implere usum ad quem
ab artifice usurpatur, sed obsequitur manui ducentis;
ita addecet religiosum velut instrumentum suo
artifici ad consummationem spiritalis aedificii in
omnibus obedire, quae praeceptor bene ab ipso administrari
posse arbitrabitur. »  Et alibi <cit>
            <quote/>
            <bibl>Reg. fus.
c. 28</bibl>
          </cit>:  « Detrectare, et contradicere multorum malorum
specimen habet, ut pote fidei morbidae, spei
haesitantis, fastus, ac morum arrogantium. » </p>
<p> <hi>Quia obedientia quae majoribus praebetur. Deo exhibetur,</hi> 
<pb n="0354C"/>etc.]  « Quidquid ergo (verba sunt Bernardi <hi>[De Praecepto et disp. cap. 9]</hi> 
 vice Dei praecipit homo,
quod non sit certum tamen displicere Deo, haud secus
accipiendum est, quam si praecipiat Deus. Quid
enim interest utrum per se, an per suos ministros,
sive homines, sive angelos, hominibus innotescat
suum placitum Deus? »  etc.</p>
<p> <hi>Et cum bono animo a discipulis praeberi oportet,
quia hilarem datorem diligit Deus.</hi> ] Hinc S. Bernardus <bibl>Serm. 41 de divers.</bibl>:
 « Serenitas in vultu, dulcedo
in sermonibus multum colorant obedientiam obsequentis:
unde et gentilis ille poeta sic ait: <hi>Super
omnia vultus accessere boni.</hi> Quis enim locus obedientiae,
ubi tristitiae cernitur aegritudo? Ostendunt
plerumque voluntatem animi signa exteriora, et difficile
est ut vultum non mutent, qui mutant voluntatem:
nubilosa corporis compositio, et facies tenebris
obfuscata, devotionem ab animo recessisse designant. » 
Hilarem plane datorem se exhibebat Gerardus
Cluniacensis, de quo Petrus Venerabilis <cit>
            <quote/>
            <bibl>Lib.
<pb n="0354D"/>
I Mir. c. 8</bibl>
          </cit>:  « Expertus sum, inquit, ipse magnam
in hac virtute ejus constantiam, cui cum saepe gravia,
quae aliis vix injungere auderem, facillime imponerem,
alacriter injuncta suscipiebat, et alacrius
adimplebat. » </p>
<p> <hi>Nam cum malo animo.</hi> ] Id est tristi, invito, aut
murmuranti.</p>
<p> <hi>Obediat discipulus,</hi> etc.] Haec plana sunt.</p>
<p> <hi>Et pro tali facto nullam consequitur gratiam.</hi> ] Hinc
colliges quantum sit murmuratio peccatum, cujus
causa praemio et mercede privantur ipsa etiam
optima obedientiae opera.</p>
<p> <hi>Imo et poenam incurrit murmurantium,</hi> etc.] Quintuplici <emph>176</emph> 
 in Scripturis poena reperitur Deus mulctasse
murmurium: 1º lepra, ut in Maria sorore Mosis;
2º igne coelesti, tabernacula murmurantium
devorante; 3º hiatu terrae, Core, Datan et Abiron
absorbente; 4º ignito serpente, murmurantes filios
<pb n="0355A"/>
Israel occidente; 5º exclusione a terra promissionis.
Quorum  « terrorem cum evacuatione praemii obedientiae
incutit B. Benedictus murmurantibus, »  inquit
Bernardus Cassinensis, cujus expositionem
rejicere videtur Boherius hunc in locum sic disserens:
 « Quidam hoc exponunt de quintuplici poena,
quam quidam murmurantes acriter pertulerunt in
Veteri Testamento, ut fuit leprae incursio, etc. . . . Sed
absit quidem quod Magister, qui dulcem nobis assignavit
Regulam, rigorem veterem et non gratiam
in hoc tempore gratiae fuerit imprecatus, »  etc. Ejus
sententiae astipulari videtur Richardus de S. Angelo,
ita scribens:  « Poena istorum erit ad arbitrium
abbatis, cum hic non sit statuta, vel dicas quod
procedet contra istos secundum modum positum infra
de excommunicatione culparum. Similiter Nicolaus
de Fractura: Poena erit ista: secundum Domini
nostri praeceptum debet admoneri semel et iterum,
et secundo secrete a senioribus suis; si non
emendaverit, objurgetur publice coram omnibus; si
<pb n="0355B"/>
vero neque sic correxerit, si intelligit qualis poena
sit, excommunicationi subjaceat; sin autem improbus
est, vindictae corporali subjaceat: sic definit
Magister infra de Excommunicatione culparum. »  Videtur
tamen hic S. Benedictus loqui de poena a Deo
inferenda, sicut de mercede ab eo eroganda, qua
murmuriosi privantur, ac proinde Bernardi sententia
praeferenda, quam ab Hildemaro et Smaragdo accipere
potuit. Et certe S. Pater hic agit de poena murmurantibus
non solum ore, sed etiam corde debita: at
unus Deus cordis secreta agnoscit, non abbas, aut
quivis alius homo: non ergo de poena regulari superiori
arbitraria hic locus intelligendus est, sed de
vindicta Dei justa, occultiora quae lumen oculorum
ejus non latent judicantis: quod tamen non sic capi
<pb n="0356A"/>
velim, quasi Deus omne murmurium lepra, igne coelesti,
terrae hiatu, etc., puniret; sed horum tantum
terrorem incutit S. Benedictus, ut ait Bernardus
Cassin. Neque tamen inficias ibo poena regulari plectendum
esse murmurium cum foras prorumpit;
nam et illud excommunicatione ferit S. Benedictus
infra cap. 23, variisque poenis illud affecerunt antiqui
monachorum Patres, ut patet ex supra dictis ad
cap. 4, et insuper ex Cassiano, S. Basilio, et S. Columbano.
Cassiani verba haec sunt <cit>
            <quote/>
            <bibl>Lib. IV de Inst.
c. 6</bibl>
          </cit>:  « Sin vero quoddam ex eo murmurationis vitium,
vel pravae cujuslibet inobedientiae culpam processisse
deprehenderint, exuentes eum monasterii
quibus indutus fuerat vestimentis, et antiquis revestitum,
quae fuerant sequestrata, depellunt. »  S. Basilius <bibl>Reg. fus. c. 29</bibl> 
 murmurantium opus ab aliorum
laboribus seponi gravissimis imperat verbis,
vetatque illud in communem fratrum usum converti.
Similiter S. Columbanus <bibl>Reg. c. 3</bibl>:  « Si quis, inquit,
murmuraverit, et ipse tanquam non ex voto
<pb n="0356B"/>
obediens, inobediens putandus est; idcirco opus ejus
abjiciatur, donec bona illius voluntas agnoscatur. » 
Et octava synodus <emph>177</emph> hic a Boherio citata:
 « Alienus sit ab unitate fratrum, qui murmuraverit;
et opus ejus abjiciatur, qui murmurans exstiterit,
ne poenam murmurantium incurrat, de qua ait Apostolus:
Neque murmuraveritis sicut quidam murmuraverunt,
et perierunt ab exterminatore; »  quibus
concinit S. Joannes Chrysostomus his verbis <cit>
            <quote/>
            <bibl>Homil.
8, in epist. ad Phil.</bibl>
          </cit>:  « Melius fuerit nihil operari,
quam operari cum murmuratione: saepe malumus
ministerio privari, quam murmurantem sustinere;
gravis enim, gravis, inquam, est murmurator, et vicinus
blasphemiae. » </p>
</div>

<div>
        <head>CAPUT VI. <hi>De Taciturnitate.</hi> </head>

<pb n="0355"/>
<p>
          <pb n="0355C"/>Faciamus quod ait propheta: <cit>
            <quote>Dixi, Custodiam vias
meas, ut non delinquam in lingua mea: posui ori meo
custodiam: obmutui, et humiliatus sum, et silui a bonis </quote>
            <bibl>Psal. XXXVIII</bibl>
          </cit>.
Hic ostendit propheta, si a bonis
eloquiis interdum propter taciturnitatem debet tacere;
quanto magis a malis verbis propter poenam
peccati debet cessare! Ergo quamvis de bonis et
sanctis et aedificationum eloquiis, perfectis discipulis
propter taciturnitatis gravitatem, rara loquendi
concedatur licentia, quia scriptum est: <hi>In multiloquio
<pb n="0356C"/>
non effugies peccatum <note>(Prov. X)</note>
          </hi>. Et alibi: <cit>
            <quote>Mors
et vita in manibus linguae </quote>
            <bibl>Prov. XIV</bibl>
          </cit>. Nam loqui et
docere, magistrum coudecet; tacere et audire,
discipulo convenit.</p>
<p>Et ideo, si qua requirenda sunt a priore, cum omni
humilitate et subjectione reverentiae requirantur,
ne videatur plus loqui quam expedit. Scurrilitates
vero vel verba otiosa et risum moventia, aeterna
clausura in omnibus locis damnamus: et ad talia
eloquia discipulum aperire os non permittimus.
</p>
      </div>

<div>
        <head> <emph>178</emph> COMMENTARIUS.</head>

<pb n="0355"/>
<p>
          <pb n="0355D"/> <hi>Faciamus quod ait propheta.</hi> ] Acute observat hic
Hildemarus, et post eum Bernardus Cassinensis et
Nicolaus de Fractura S. Benedictum suos discipulos
alioquentem non simpliciter dixisse <hi>faciatis,</hi> sed <hi>faciamus;</hi> 
nimirum miscet se fratribus suis, nec aliud
ab ipsis requirit, quod ipse primus ante alios non
paratus sit exsequi.</p>
<p> <hi>Dixi, Custodiam vias meas.</hi> ] Id est omnes vitae actus,
de quorum custodia diximus cap. 4.</p>
<p>
          <pb n="0356D"/> <hi>Ut non delinquam in lingua mea.</hi> ] Difficile ergo
membrum hominis lingua, quae ne delinquat tali indiget
custodia; difficile prorsus:  « quis enim, ut
S. Bernardi verbis utar <bibl>Serm. 17, de divers.</bibl>, numeret
quantas modicum linguae membrum contrahat
sordes, quam multiplex in labiis incircumcisis immunditia
coaguletur? quanta sit pernicies oris incircumscripti?
Est enim lingua dissoluta in sermonibus
otiosis, est lingua impudica, est et magniloqua;
<pb n="0357A"/>
quarum prima lasciviae, sequens arrogantiae famulatur.
Est etiam lingua dolosa, et item lingua maledica;
quarum altera in falsiloquam et adulatoriam
subdividitur; altera vero nunc in facie contumeliam
irrogat, nunc detrahit in occulto. »  Et Petrus Damiani <bibl>Opusc. 9, c. 27</bibl>:
 « Dicit Apostolus: Omnia
siquidem ferarum genera in lingua reperiuntur. Ibi
quippe est levitas volucrum, ibi ferocitas bestiarum,
ibi fraus virulenta serpentium: volatiles enim sunt
qui proferunt in coelum os suum, et quorum os locutum
est vanitatem, quasi volucrum levitatem; feroces
sunt bestiae qui exacuerunt ut gladium linguas
suas; serpentes postremo sunt, de quibus dictum
est: <hi>quia venenum aspidum sub labiis eorum.</hi> » </p>
<p> <hi>Posui ori meo custodiam.</hi> ] Non parietem, sed custodiam,
sive ostium, aut janua, quae  « aliquando
clauditur, aliquando aperitur . . . . . . ut tempore suo
taceat, et tempore suo quae dicenda sunt dicat, » 
inquit Hildemarus. Vel etiam, ut ait Bernardus Cassinensis,
 « Custodia dici potest silentii clausura, sive
<pb n="0357B"/>
ostium in quo virtus taciturnitatis est ad custodiam
quaedam clavis; unde majores nostri solent dicere,
quod silentium est clavis religionis. » </p>
<p> <hi>Obmutui et humiliatus sum.</hi> ] Quae duo, ut notat
Hildemarus, simul conjunxit, quasi diceret: <hi>Non
superbe tacui;</hi> sunt enim nonnulli aut per superbiam,
aut per iram tacentes, de quibus S. Gregorius <cit>
            <quote/>
            <bibl>Lib.
XXXIV Moral., cap. 20</bibl>
          </cit>:  « Aliquando superbi proterva
quae sentiunt, nequaquam produnt; et hi quorum
loquacitas vix compescitur, nonnunquam ex
sola amaritudine intimi rancoris obmutescunt,
qui per dolorem mentis procacitatis suae verba subtrahentes
cum male loqui soleant, pejus tacent; quia
cum peccantes aliquid de correctione audiunt, indignantes
etiam responsionis verba suspendunt. » </p>
<p> <emph>179</emph> <hi>Et silui a bonis.</hi> ] Ex quo S. Benedictus infert:</p>
<p> <hi>Hic ostendit propheta si a bonis eloquiis interdum propter
taciturnitatem debet tacere, quanto magis a malis
<pb n="0357C"/>
verbis propter poenam peccati debet cessare!</hi> ] Prophetae
verba ad silentii commendationem adaptat S. Pater, licet
in proprio et genuino sensu de praedicatoribus, peccatorum
vitia cum coercere nequeunt, silentibus intelligenda
videantur: verum, ut ait S. Gregorius <bibl>Lib. II Regist., c. 101</bibl>:
 « In intellectu sacrae Scripturae
respui non debet quidquid sanae fidei non resistit;
sicut enim ex uno auro alii murenulas, alii
annulos, alii dextralia ad ornatum faciunt; ita ex
una Scripturae scientia expositores quique per innumeros
intellectus quasi varia ornamenta componunt,
quae tamen omnia ad decorem coelestis sponsae proficiunt. » </p>
<p>Duo vero ex prophetae verbis concludit S. Pater:
unum, a bonis eloquiis propter taciturnitatem, id
est silentii dignitatem, est enim cultus justitiae; alterum,
a malis verbis propter poenam peccati silendum;
si enim de verbo otioso reddituri sumus in die
judicii rationem, quanto magis de malo!</p>
<p> <hi>Ergo quamvis de bonis et sanctis et aedificationum
<pb n="0357D"/>
eloquis.</hi> ] Quaenam sint hujusmodi eloquia aliquo
modo discere possumus ex his quae scribit Petrus
Venerabilis ad Petrum Pictaviensem in haec verba <bibl>Lib. II, ep. 22</bibl>:
 « O quoties, januis clausis, nullo
nobiscum admisso mortalium, illo tantum teste, qui
de se cogitantibus aut conferentibus nunquam deest,
formidolosus sermo habitus est de cordis humani
caecitate atque duritia, de diversis peccatorum laqueis,
de variis daemonum insidiis, de abysso judiciorum
Dei, quam terribilis in consiliis super filios hominum,
quod quibus vult miseretur, et quos vult indurat, et
quod nescit homo utrum amore an odio dignus sit,
de incerta et formidabili vocatione nostra, de dispensatione
salutis humanae per incarnationem Filii
Dei ac passionem facta, de tremendo ultimi judicii
die, de incomprehensibili divini examinis severitate,
qua in perpetuum malos punit, et de inenarrabili
misericordia, qua aeterna bonis praemia reddit. Horum
<pb n="0358A"/>
et similium a mundano strepitu semota collatio
mihi quodammodo in medio hominum eremum referebat,
et Domini tabernaculum repraesentabat, ad quod
a mundi tumultibus veluti Moyses a Judaeorum lapidibus
confugiebam. »  Et ad Pontium fratrem suum <bibl>Lib. I, ep. 16</bibl>:
 « Fuerat cohabitatio tua mecum
fere decennalis, quo tempore quanta inter nos de
divinis collata, quam fervens de spiritalibus sermo,
quam frequens de praesentium contemptu collatio,
qualis de aeternorum appetitu cohortatio fuerit, et
ipse nosti, et ego non in toto oblitus sum. Efferbuerat
inter nos eo ardore fervor charitatis, ut qui te
solo impulsu naturae coeperam diligere, jam te non
nossem nisi ex Deo, et in Deo amare. »  Haec et hujusmodi
dicuntur bona et sancta, et aedificationum
eloquia. Haec decent servos Dei colloquia, et ut Gerardi
Belgae monachi verbis utar <cit>
            <quote/>
            <bibl>In Comm. super
Reg. S. Bened. c. 42</bibl>
          </cit>:  « Haec una recreatio <emph>180</emph> 
digna monachis in Patrum exemplis; cui autem nihil
videtur aeque deliciosum, quam audire de saeculi
<pb n="0358B"/>
rumoribus, profecto ille vere dignoscitur terrae etiamnum
esse et saeculi filius. »  Belle omnino Gilbertus
de Hoillandia <bibl>Serm. 18, sup. Cant.</bibl>,  « Memento,
aiebat, os tuum coelestibus osculis et oraculis consecratum;
sacrilegium puta, si quid non dulce, non
divinum, non de divina pagina sonet. » </p>
<p> <hi>Perfectis discipulis.</hi> ] Perfectis, inquit. Imperfectis
ergo et stultis nulla unquam praeterquam in necessariis
tum spiritalibus, tum corporalibus loquendi licentia
concedenda est, ut exponit Hildemarus. Quinam
vero perfecti discipuli censendi sint declarat
Boherius his verbis:  « Perfecti dicuntur qui renuntiant
omnibus substantiis suis, et vitam Christi sequuntur,
quales debent esse utique coenobitae . . . . Vel
etiam dicuntur perfecti, qui jam tentationum pericula
evaserunt, apud quos non est nisi gratiarum actio,
et vox laudis. Deinde qui etiam non utuntur concessis
a lege perfecti probantur. »  Discipulorum autem
nomine Nicolaus Bravus intelligit  « maxime juniores,
<pb n="0358C"/>
et eos qui vel canitie vel officii auctoritate discipulatum
nondum excessisse videntur. »  Sed absit ut,
dum juniores sub silentio tenemus, liberam senibus,
aut alias ad aliquod officium evectis loquendi licentiam
permittamus; cum ipsi potius silentii, aliarumque
virtutum exempla adolescentioribus demonstrare
debeant. Adeo ineptam explicationem revincit ipse
S. Benedictus in fine hujus capitis, ubi prohibens
scurrilitates, <hi>et ad talia,</hi> inquit, <hi>eloquia discipulum
aperire os non permittimus:</hi> ubi sicut et capite 3,
sub discipuli nomine complectitur omnes omnino
monachos, quos hic perfectos discipulos appellat,
quia non modo perfectionem, sed perfectionis perfectionem
voverunt.</p>
<p> <hi>Propter taciturnitatis gravitatem.</hi> ] Id est eminentiam,
dignitatem, et utilitatem silentii.</p>
<p> <hi>Rara concedatur loquendi licentia.</hi> ] In quem locum
S. Hildegardis:  « Scilicet tunc cum aliqua in conciliis,
aliqua in negotiis, seu in majoribus necessitatibus
<pb n="0358D"/>
agenda sunt in invicem, et non singulatim loquendo
data licentia, et modice, ac breviter quae
opus; et deinde facto signo omnes in silentio secundum
consuetum morem sileant. Quoniam idem Benedictus
licentiam hanc statuta hora in qualibet die
non praefixerat, sed eam in potestate sua, quemadmodum
oportuit, habebat; nam licentiam hanc non
dabat sine justa aliqua necessitate, seu aliqua pia
utilitate compulsus. Attamen quia inhumanum est
hominem in taciturnitate semper esse, et non loqui,
idem Pater in potestate et discretione abbatis dimittit,
quemadmodum alia plurima ei concedit, ut discipulis
suis horam competentem provideat, qua ipsi
haec quae honesta et necessaria sunt ad invicem loquantur,
et ne in indiscreto silentio taedio afficiantur;
quoniam post hujusmodi loquendi invicem
permissionem, convenientius et severius ad taciturnitatem
admoneri et coerceri poterunt. »  Hactenus
<pb n="0359A"/>
S. Hildegardis, cujus ex verbis tria colligere possumus.</p>
<p> <emph>181</emph> Primum, nullum ex Regula fixum ac statum
esse mutui colloquii tempus assignatum, sed quasi
perpetuum monachis indictum esse silentium; unde
Gilbertus de Hoillandia <bibl>Serm. 7 in Cant.</bibl>:  « Monachorum
est, inquit, non colloquium, sed silentium. » 
Et sane Aegyptiorum monachorum vestigiis
quantum potuit S. Pater inhaesit, qui, ut testatur Cassianus,
perpetuo silebant; nam  « finitis, inquit
Cassianus <bibl>Lib. II, cap. 15</bibl>, psalmis, et quotidiana
congregatione, sicut superius commemoravimus,
absoluta, nullus eorum vel ad modicum
subsistere, <hi>aut sermocinari audet cum altero;</hi> sed
nequidem per totum diei spatium e cella sua progredi,
aut deserere opus quod in ea solitus est
exercere, praesumit; quod ita explent fores ingressi,
ut <hi>nulla inter eos sermocinatio penitus audiatur.</hi> » 
Refert etiam Palladius de abbate Theona <cit>
            <quote/>
            <bibl>Laus. cap.
50 et 85</bibl>
          </cit>, quod triginta quinque annis siluerit; et de
<pb n="0359B"/>
quadam virgine, quod annis viginti quinque nemini
collocuta sit. « Dicebant etiam <cit>
            <quote/>
            <bibl>Tom. I Mon. Eccl.
Graec, pag. 377</bibl>
          </cit> de abbate Agathone per tres annos
illum lapidem ore gestasse donec silere didicisset. » 
Sed hos omnes superavit Joannes cognomento
Silentiarius, qui ex episcopo factus monachus, totos
quadraginta septem annos in silentio exegit. Quid
de Virgine Deipara loquar, quae, ut notat doctor
mellifluus <note>( <hi>Serm. in Dominic. infra oct. Assumpt.</hi> )</note>, non
nisi quater in toto Evangeliorum decursu locuta legitur?
Hujusmodi exempla ad imitationem proposita
discipulis haud dubium voluit esse sanctus Pater,
cum nullum in Regula tempus loquendi proposuit:
cujus votis ut obsecundarent dilectissimi filii continuum
pene in coenobiis silentium observare studuerunt.
Hos inter enituere prae omnibus Cluniacenses
monachi, qui sibi quasi in perpetuum ore praecluso,
manus in linguas commutasse videbantur, adinventis
signis quibus, dum lingua taceret, quae necessario
<pb n="0359C"/>
requirenda erant invicem exprimebant. At non
sine admiratione legere possumus quod de Cisterciensium
silentio scribit Guillelmus abbas S. Theoderici
in libro I de Vita S. Bernardi, cap. 7. « Denique
in valle illa plena hominum, in qua nemini
otiosum esse licebat, omnibus laborantibus, et singulis
circa injuncta occupatis, media die mediae noctis
silentium a supervenientibus inveniebatur praeter
laborum sonitus, vel si fratres in laudibus Dei
occuparentur. Porro silentii ipsius ordo et fama tantam
etiam apud saeculares homines supervenientes
sui faciebat reverentiam, ut et ipsi non dicam prava,
vel otiosa, sed aliquid etiam quod ad rem non attineret,
ibi loqui vererentur. »  Haec confirmat ipse S.
Bernardus cum suos hortatur, ut bonum sibi invicem
darent consilium; et hac sibi proposita objectione:
 « Quod ego consilium dabo fratri, cui nec unum
quidem verbum dicere fas est absque licentia? »  respondet,
ut consulant fratri  « non verbo, neque lingua,
sed opere et veritate, »  bono scilicet exemplo.
<pb n="0359D"/>
Simili fere silentii severitate hujusce saeculi principio
se devinxerunt strictioris observantiae in Hispania
sanctimoniales ordinis Cisterciensis. Sed omnem
prorsus hominum cogitationem superare videtur quod
de Fontis-Ebraldi sanctimonialibus scribit Willelmus
Malmesburiensis <bibl>Lib. V de Regibus Angl.</bibl>:
 « Praeter caeterarum illecebrarum abdicationem,
quantulum illud est, quod in nullo <emph>182</emph> loco loquantur
praeter in capitulo, proposita a magistro perennis
taciturnitatis regula, quia semel laxato silentio
feminae pronae sunt ad mussitandum frivola; » 
quamvis postea, hoc est anno 1450, haec silentii districtio
auctoritate summi pontificis ita temperata
est,  « ut liceat loqui post preces, ut vocant, primas;
deinde post signum ad laborem factum, »  quemadmodum
observat Joannes Picardus in notis ad cap.
<pb n="0360A"/>
15 lib. I Hist. Neubrig. <hi>Vide</hi> S. Stephani Obaz. Vitam,
lib. I, n. 9.</p>
<p>Secundum. Quamvis nullum Regula determinate designet
tempus quo fratres inter se conveniant, convenientius
tamen ipsis interdum mutuis colloquiis animi
relaxandi indulgentiam esse concedendam; <hi>inhumanum
est enim hominem in taciturnitate semper esse, et non
loqui,</hi> inquit S. Hildegardis, atque ita senserunt S.
Antonius <bibl>In Constit. monast. c. 12</bibl>, et S. Basilius,
insignes ambo vitae monasticae cultores:  « Utile fuerit
loqui, si de virtute opportuno tempore disseratur, » 
inquit S. Basilius. Et S. Antonius, referente
S. Athanasio <bibl>In ejus Vita c. 15</bibl>,  « dicebat ad omnem
quidem mandatorum disciplinam Scripturas
posse sufficere, sed et hoc optimum fore, si mutuis
se invicem fratres sermonibus consolarentur. »  Atque
eam fuisse S. Benedicti mentem patet, tum ex hoc
capite, quo aliqua, licet <hi>rara</hi> concedit eloquia, vultque
ori exemplo prophetae apponi custodiam sive
ostium <hi>quod aliquando aperitur, aliquando clauditur,</hi> 
<pb n="0360B"/>
ut ait Hildemarus; tum ex capite 48, in quo mentionem
facit <hi>horarum incompetentium,</hi> quibus fratri ad
fratrem se adjungere haudquaquam liceat, quod supponit <hi>horas competentes,</hi> 
 quibus fratribus loqui indultum
sit. Et revera capite 31 jubet ut <hi>horis competentibus
dentur quae danda sunt, petantur quae petenda
sunt,</hi> quod de hujusmodi mutui colloquii horis
intellexerunt antiqui Patres nostri; unde et cellerarius
et camerarius iis interesse tenebantur, cum fratres
in claustro invicem loquebantur, ut qui aliqua re indigerent,
praesentes eos haberent, et libere ab eis petere et
accipere valerent. Atque hunc esse Regulae genuinum
sensum patet ex S. Adalardo tum in lib. II Statutorum,
c. 6, ubi haec habet <bibl>Tom. IV Spicil.</bibl>:  « Cum
vero horae incompetentes transierint, et tam loquendi
quam conjungendi tempus advenerit, etc.; »  tum ex
ejusdem capitulis de admonitionibus in congregatione,
in quibus 43 est,  « de horis incompetentibus, id
est de silentio: »  competentibus ergo licebat loqui.
<pb n="0360C"/>
Nec est quod aliquis dicat, ex eo quod S. B. prohibeat,
ne frater jungatur ad fratrem horis incompetentibus,
haudquaquam erui posse dandas esse horas
competentes, quibus licite possint fratres invicem
jungi et miscere colloquia, quasi idem essent <hi>jungi</hi> 
et <hi>loqui,</hi> cum et S. Pater utrumque distinguat infra
cap. 26, ubi de communicantibus cum excommunicatis
ita habet:  « Si quis frater praesumpserit sine jussione
abbatis fratri excommunicato quolibet modo <hi>se jungere, aut loqui cum eo,</hi> 
 vel mandatum ei dirigere,
similem sortiatur excommunicationis vindictam. » 
Non, inquam, id obstat. Nam si quod sit
discrimen, illud unum est, quod <hi>jungi</hi> de longa et
prolixa confabulatione dicatur; <hi>loqui</hi> vero de transeunte
et brevi sicut de longa intelligatur. Et sane
S. Benedictus qui illo <emph>183</emph> capite omne cum excommunicatis
colloquium prohibet, capitis titulum
ita effert: <hi>De his qui sine jussione abbatis junguntur
excommunicatis;</hi> non dicit <hi>junguntur vel loquuntur;</hi> 
quia utrumque sub verbo <hi>junguntur</hi> intelligitur. Addet
<pb n="0360D"/>
aliquis locum ex cap. 49 de observatione Quadragesimae,
in qua S. Pater praecipit aliquid subtrahi <hi>de loquacitate</hi> 
 aliorum temporum; confirmaturque ex
perpetua ordinis praxi, cujus exemplum videre est
in Vita S. Frodoberti abbatis Cellensis <cit>
            <quote/>
            <bibl>Saec. II Bened.,
p. 630</bibl>
          </cit>, ubi quandoque <hi>cum discipulis colloquium
familiare</hi> habuisse dicitur. Hinc fit ut taedio
non afficiantur monachi, et severius post haec silentium
observetur, ut docet S. Hildegardis. Pertimescendumque
est ne si diutius aut silentio, aut orationi
occupetur animus, tandem deficiat, sicut arcus,
qui, cum nimis aut diutius distenditur, vel debilitatur,
vel frangitur. Nec refert quod Regula cap. 42
jubet omni tempore silentio studere monachos; nam
multum differunt <hi>semper silere,</hi> et <hi>omni tempore silentio
studere;</hi> semper silere est nunquam loqui, at
<pb n="0361A"/>
vero potest aliquis etiam loquendo silentio studere,
puta necessaria duntaxat proferendo, idque breviter,
et submissa voce: quamvis laudemus, beatosque
praedicemus eos qui possunt valentque ita perpetuo
silere, ut nullo hominum consortio indigeant; atque
ut hoc nobis aliquando donum Deus concedat, obnixe
deprecamur.</p>
<p>Tertium, ex abbatis pendere arbitrio assignare
dies, horas, tempus seu spatium, locum, modumque
colloquii. Communis tamen ordinis usus obtinuit, ut
non nisi privatis diebus abbas colloquium permitteret,
dominicis festisque diebus duodecim lectionum
continuo silentio consecratis. Et certe inter quinque
capitula quae receptis concilii Aquisgran. capitulis
addiderunt Centuriatores <cit>
            <quote/>
            <bibl>Tom. II Capitul. Baluz.,
p. 1092</bibl>
          </cit>, quartum ita habetur:  « Ut in hebdomada
Paschae in claustro non loquantur, sed lectio divina
ab omnibus teneatur, similiter in hebdomada Pentecostes,
et in omnibus diebus dominicis, seu in Natali
Domini, et in omnibus SS. festis praecipuis. » 
<pb n="0361B"/>
Similiter antiquae Consuetudines SS. Benigni Divionensis <bibl>Cap. 64</bibl>:
 « Per octo dies Paschae, et Pentecostes,
et Natalis Domini, et in Rogationibus, et in
omni secunda, quarta, et sexta feria Quadragesimae,
et in omnibus 12 lectionibus, nulla fit locutio in claustro. » 
Quae totidem verbis exstant in veteri Corbeiensi
Ordinario ms., quibus concinit liber Usuum Beccensium,
loquelam in claustro privatis duntaxat diebus
indulgens. Econtra Statuta Guigonis <bibl>C. 7, n. 9</bibl> 
dominicis colloquium post nonam permittunt; quibus
antiqua Carthusiensium statuta adjiciunt festa capituli;
sed in Nova Statutorum Collectione excipiuntur
Nativitas, Coena Domini, Pascha, et Pentecostes
cum festis infra hebdomadam in Quadragesima contingentibus:
praeterea singulis septimanis spatiamentum
concedunt.</p>
<p>Horam duplicem in die ad colloquium designatam
esse apud Cluniacenses discimus ex Uldarico, scilicet
aestate post capitulum et nonam; hieme post capitulum
<pb n="0361C"/>
et sextam. Idem videre est in antiquis S.
Benigni Divionensis Consuetudinibus, et Ordinario
Corbeiensi passim. <emph>184</emph> At secundam postea subtraxit
Petrus Venerabilis, edito statuto,  « ut de usitatis in
claustro binis locutionibus secunda omni totius anni
tempore subtrahatur. »  Usus Beccenses, habita temporum
ratione, volunt ut  « Omnibus privatis diebus,
quibus post capitulum tertia dicitur, semel tantum,
id est post capitulum loquantur in claustro, nisi ab
octavis Paschae usque ad idus Septembris, quo tempore
privatis diebus post nonam loquuntur in claustro.
Quando vero tertia ante capitulum dicitur, bis
in claustro loquuntur, post capitulum et post sextam. » 
In quibusdam vero Angliae monasteriis hora ad colloquium
stata erat post prandium; sed  « cum quidam
post prandium proniores sunt ad loquendum quod
non prodest, quam quod aedificat audientes, ad ampliandum
cultum justitiae, qui in silentio reperitur,
statutum est, quod parlamentum quod post prandium
in quibusdam claustris fieri consuevit, penitus
<pb n="0361D"/>
interdicatur, et loco ipsius vacetur uberius meditationibus
et lectionibus repetendis, »  inquiunt abbates
ordinis nostri in editis anno 1249 statutis. Casalini
jejunii diebus post vesperas, diebus prandii post
coenam loquebantur. Plurimi nec diem, nec horam
assignatam habebant, quorum res omnes ex uno abbatis
nutu pendebant.</p>
<p>Quanto vero temporis spatio mutui colloquii hora
protraheretur, non una fuit omnium consuetudo monasteriorum.
De Cluniacensibus, qui binas in die locutiones
habebant, audiendus imprimis Udalricus.
De prima quae fiebat post capitulum sic disserit <cit>
            <quote/>
            <bibl>Lib.
I, cap. 18</bibl>
          </cit>:  « Eo tempore quo primum ad monasterium
veni, sacerdos qui privatam missam cantare
voluit, potuit eam interim finire; quod tamen modo
raro contingit, quia multitudo fratrum acervavit; a
<pb n="0362A"/>
quibus dum ad utramque missam offertur, dum pax
datur et accipitur, dum in capitulo de uno aut altero
hoc et illud reclamatur, dum tantis in refectorio servitur,
non minima pars expenditur dici; quae tamen
singula, ordine nostro salvo et integro, remanere
non possunt; propter quod hora loquendi necessario
magis est brevis; et si minus aliquantulum loquimur,
in hoc ordinis quidem nemo sensit ullum esse detrimentum. » 
Cum ergo nullus existat qui infra mediam
horam privatam missam cantare haud queat, ultra hoc
temporis spatium, quod postea etiam abbreviatum
est, prima locutionis hora non extendebatur. Secunda
etiam ex eodem Udalrico longe brevior erat:  « Nona
autem, inquit <bibl>Ibidem</bibl>, ad quam sunt se levaturi,
adeo tarda erit, ut postquam in refectorio biberint,
et iterum loquendi licentiam habuerint, eamdem loquendi
horam, et hoc intervallum ante vesperas non
immerito potius dixerim nullum quam parvum: saepius
autem priusquam omnes in claustro consideant,
et aliquis fratrum vel unum verbum faciat, pulsatur
<pb n="0362B"/>
signum ad vesperas, et ecce loquendi finis. »  Et
alibi <bibl>Lib. I, cap. 40</bibl> de eadem locutione, cum fieret
post sextam:  « Non solum post capitulum, sed
etiam post sextam habemus loquendi licentiam,
quanquam illud spatium soleat esse brevissimum;
nam non amplius erit quam ut sacerdos et caeteri ad
majorem missam servituri lavent manus, et sint se
ad induendum parati. » </p>
<p> <emph>185</emph> Cistercienses ex Jacobo de Vitriaco integram
in colloquio horam insumebant:  « Silentium, inquit <bibl>Lib. II Histor. Occid. cap. 14</bibl>,
per totam fere diem
observantes, mutuis collocutionibus et collationibus
unam sibi horam reservant, invicem consolantes, et
invicem instruentes. »  Quod ita explicat Julianus
Varnier <bibl>De Ant. Praxi Regul. S. B., cap. 16</bibl>, non
quasi singulis diebus unam horam ad mutuam collocutionem
reservarent; sed quod, cum abbas fratribus
loquendi licentiam indulgeret, integram in id
exercitii horam impenderent. Et de hac hora intelligendus
<pb n="0362C"/>
S. Bernardus, ubi superbum monachum describens,
haec habet <bibl>In Tract. de Grad. humil., c. 14</bibl>:
 « Cum autem pulsato signo necesse est interrumpi
colloquium, <hi>horam longam</hi> breve queritur intervallum. » 
His in colloquiis, ut id obiter observem, aliquando
sermo agebatur de litteris: <hi>Si de litteris sermo exoritur,</hi> 
inquit S. Bernardus, <hi>vetera proferuntur et nova;
volant sententiae, verba resonant ampullosa;</hi> aliquando
de religione: <hi>Quod si de religione agitur, statim visiones
et somnia proferuntur, deinde laudat jejunia,</hi> etc.;
aliquando de rebus jocosis: <hi>Si ad ludicra sermo convertitur,
in his quanto assuetior, tanto loquacior invenitur.</hi> 
Ex hinc colliges hujusmodi colloquia non fuisse
communia, hoc est omnibus simul in unum coeuntibus,
sed inter se ad proprium libitum divisis, aut
ad nutum abbatis; alioquin S. Bernardus, qui fuisset
praesens, si communia exstitissent, ludicra nequaquam
passus fuisset. Quam frequenter autem illa
hora occurreret nos latet: sanctimoniales Strictioris
Observantiae ordinis Cisterciensis in Hispania <cit>
            <quote/>
            <bibl>In
<pb n="0362D"/>
Constit. c. 2 et 11, apud Henriq. in Liliis Cist., p. 26</bibl>
          </cit> 
semel in hebdomada extra Adventum aut Quadragesimam
junctae recreationem habent ante vel post vesperas
ad nutum abbatissae; dummodo dies ille non
sit communionis. Similiter in antiquis Fuliensium
Constitutionibus, cap. 6:  « Semel tantum in hebdomada
die festo fratribus aliquod ex his intervallis,
quibus absunt a choro, pio et religioso colloquio consumere » 
permittitur.</p>
<p>Idem fere vigebat apud insignes illos eremitas
quibuscum vivebat S. Dominicus Loricatus. Hi nimirum,
teste Petro Damiani <bibl>In Vit. S. Domin. c. 6</bibl>,
 « tenebant per totam hebdomadam districta censura
silentium, quod utique dominica die post vesperum,
cibumque solventes, habebant loquendi invicem usque
ad completionis officium libertatem. » </p>
<p>
          <pb n="0363A"/>Tantam indulgentiam suis non videntur indulsisse
Cassinenses, quorum Declarationes in Regulae cap.
6, haec habent:  « Ad effugiendam enervationem,
praelati et alii superiores non concedant solatia aut
recreationes, nisi alternis hebdomadibus, excepta tamen
Quadragesima et Adventu, quibus temporibus
nefas est talia cogitare, nedum permittere. »  In impressis
tamen anno 1642 Declarationibus, pro <hi>alternis
hebdomadibus,</hi> habetur <hi>singulis hebdomadibus;</hi> et
insuper tam novae quam antiquae Declarationes ad
cap. 48 hortantur superiores, ut benigni sint ad recreationes
fratribus, praecipue solemnitatibus duplicibus,
quae non occurrunt in Adventu aut Quadragesima,
concedendas.</p>
<p>Camaldulenses <bibl>Lib. I Constit. Camald.</bibl> cum dispensant
a silentio per mediam duntaxat horam per
viridarium, aut aliquam aliam monasterii partem, in
qua perpetuum non vigeat silentium, colloquium permittunt.
Casalini quotidie <emph>186</emph> a coena ad completorium,
vel diebus jejunii a vespera etiam ad completorium
<pb n="0363B"/>
colloquebantur, ita tamen ut illo tempore
possent ad cellas secedere, et lectioni atque orationi
vacare: post prandium vero sub silentio per mediam
horam deambulabant in horto.</p>
<p>Bursfeldenses nec diem, nec horam, nec tempus
seu spatium colloquii determinatum habuisse videntur,
sed in Caeremoniali hoc tantum decernunt <cit>
            <quote/>
            <bibl>Dist.
3, cap. 10</bibl>
          </cit>:  « A solo abbate et priore, seu etiam
subpriore in prioris absentia, loquendi licentia in
monasterio aut extra concedatur, nisi forte alicui alteri
pro vice aliqua speciali super hoc ab abbate et
priore fuerit concessa potestas. Dans loquendi licentiam
fratribus dicat: <hi>Benedicite;</hi> et illi respondeant: <hi>Deus:</hi> 
 et ex tunc licitum erit de permissis ad invicem
conferre usque ad iteratam silentii impositionem, quae
fieri solet per haec verba: <hi>Adjutorium nostrum in
nomine Domini.</hi> Nulli ergo absque licentia loqui fas
est, sed habita licentia, aut facultate loquendi, non
loquatur nisi praemisso: <hi>Benedicite,</hi> et responso:
<pb n="0363C"/> <hi>Dominus.</hi> 
 » </p>
<p>De colloquii loco variae fuerunt monasteriorum
consuetudines; nam S. Adalardus in Statutis lib. II,
cap. 6, dormitorium assignat; Clunianenses, Divionenses,
Parisienses, Beccenses, et alii communiter
monachi cum Carthusiensibus loquebantur in claustro;
Camaldulenses in viridario. At raro extra monasterium
recreationis gratia deambulantes monachos
veteres offendes.</p>
<p>Quod spectat ad modum sive ordinem in colloquio
tenendum, 1º illud non incipiebant nisi praemisso: <hi>Benedicite.</hi> 
  « Post capitulum, inquit ms. S. Petri
supra Divam Ordinarium, sedeant omnes in claustro
ad colloquium. Audito itaque tympano pergant ad
sextam; qua cantata, revertantur ad colloquium, dicatque
ultimus in ordine novitius: <hi>Benedicite,</hi> et sic
loquantur de consuetudinibus, de bonis et aedificationis
eloquiis. »  Apud Bursfeldenses et Carthusianos
non ultimus, sed ipse qui colloquio praeerat, <hi>Benedicite</hi> 
dicebat. Hi etiam antequam quidquam loqui inciperent,
<pb n="0363D"/>
aliquam lectionem praemittebant. « Quando
post nonam in ecclesia dictam diebus capituli in
claustro convenimus, inquiunt in nova Collectione
Statutorum, tunc antequam sedeamus, qui praeest
conventui dicit: <hi>Benedicite.</hi> Deinde sequitur lectio de
Statutis vel Evangeliis; qua finita, colloquium habemus,
in quo nullus consulere debet secreto, vel susurrare,
vel dicere aliquid quod nolit ab omnibus
intelligi vel audiri. Eamdem disciplinam observare
videntur sanctimoniales Strictioris Observantiae ordinis
Cisterciensis in Hispania, quarum Constitutiones
volunt <bibl>Cap. 11</bibl>, ut  « ubi abbatissa licentiam recreandi
vel colloquendi dederit, sint colloquia religiosa,
ad quod servire poterit pius aliquis liber. » </p>
<p>Data autem semel loquendi licentia, duo, vel tres,
pluresve simul a superiore jungebantur; quibuscum,
non cum aliis, de rebus honestis et piis sermonem invicem
miscebant. Ita praescribunt antiqua S. Adalardi
<pb n="0364A"/>
Statuta <bibl>Lib. II, cap. 6, tom. IV Spicil.</bibl>:  « Quando loqui
licet, quia locutio semper ibi (in dormitorio) servanda
est, sive duo, seu tres, seu etiam plures, sicuti fieri <emph>187</emph> 
 solet quando de capitulo surgunt, conjungantur. » 
Vel promiscue, ut ferebat animus, quibuscum
cupiebat unusquisque loquebatur: et haec videtur
fuisse Cluniacensium, Carthusiensium, imo et Cisterciensium,
ut supra collegimus ex S. Bernardo,
consuetudo. Tunc qui aliqua re indigebant, hanc
potissimum eo tempore petebant, ut de Cluniacensibus
scribit Udalricus, et Carthusiensibus suis praescribit
Guido his verbis:  « Post nonam convenimus
in claustro de utilibus locuturi: in hoc spatio incaustum,
pergamenum, pennas, cretam, libros seu
legendos seu transcribendos a sacrista; a coquinario
vero legumina, sal, et caetera hujusmodi poscimus,
et accipimus. »  Vel denique omnes uno in loco residentes,
se invicem loquentes auscultabant, ut velle
videtur S. Hildegardis. Atque ad hos potissimum
spectat praeclara illa S. Basilii admonitio <cit>
            <quote/>
            <bibl>Serm. 2 de
<pb n="0364B"/>
Instit. monach.</bibl>
          </cit>:  « Inutilis sermo, et quae ex mutuis
colloquiis oritur importuna elatio non proferatur,
sed si quid utile ad aedificationem animarum, hoc
solum convenit loqui; et haec ipsa quae utilia sunt,
cum ordine, et decenti tempore, et ab his a quibus
dici oportet. Si quis de inferioribus sit, exspectet
donec invitetur ad loquendum a superiore; susurrationes
vero atque ad aures locutiones, et per nutus
significationes submoveantur, quia susurratio suspicionem
detractionis habet, et quae per nutum fit
significatio, dolum alicujus rei latere indicat: fratri
porro ex his talibus nascuntur odia et suspiciones.
Quoties vero inter se colloquium habere necesse
est, modum vocis necessitas definiat, ut scilicet illi
qui prope est, dulciori voce loquantur; eum autem
qui longe est, altiori voce appellent, ut qui dat alicui
consilium, aut aliquam de re aliqua exhortationem
habet, majori et asperiori voce utatur, ut
nihil contumeliosum in conventu reperiatur. »  An
<pb n="0364C"/>
vero de hujusmodi colloquio intelligendus sit hic
locus ex Vita S. Pachomii:  « Consuetudo autem illis
erat jam inde ab initio, circa vesperam, manuali
opere ac coena peractis, in unum simul considere
ad scrutandas Scripturas, ab omni alia sollicitudine
tunc liberi, praeterquam ab ea quae salutem eorum
concernebat. » </p>
<p>Porro utrum isthaec colloquia recreationes aut alio
nomine appellare liceat, parum refert, cum non tam
ad delectationem quam ad infirmorum solatium indulta
sint. Certe, sicut corpus recreare dicimus,
cum post longum jejunium vilissimis cibis vescimur,
ita cum post prolixum silentium de bonis et ad aedificationem
eloquiis loquimur, hoc exhaustum animum
recreare, nihil vetat appellare, dummodo absit
omnis de saeculo, de regibus, principibus, praelatis,
aliisque hujusmodi, quae passim vetant omnes
tam veteres quam recentes monachorum constitutiones,
sermo. Recte omnino ms. liber de Doctrina
novitiorum <bibl>Cap. 14</bibl>:  « Nunquam loquaris de saeculo,
<pb n="0364D"/>
vel de guerris; nec audias referentes, cum
illud sit venenum mortiferum animarum. »  <hi>Vide</hi> Petri
Damiani opusc. 49, cap. 10.</p>
<p>Caeterum extra hujusmodi colloquia, de quibus
hactenus fuse disseruimus, quaeque erant rara, perpetuum
monachi silentium servabant, <emph>188</emph> gravissimis
etiam subjicientes poenis illud temere violantes.
De his poenis adversus silentii infractores Regula
Cujusdam ad Monachos ita decernit <bibl>Cap. 16</bibl>:
 « In omnibus nihil loquendum, nisi quod necessitas
poposcerit. Si quis praeter hanc disciplinam, cum
clamore et acerbiore sermone responderit, notetur
usquequo corrigatur. Si autem hoc vitio curari non
poterit, ejiciatur ab unitate fratrum. »  Poenae incerti
auctoris apud S. Basilium, n. 15:  « Si quis vesper
post <hi>Pater noster</hi> inveniatur colloquens, excommunicetur. » 
Liber Antiquarum Definitionum ordin. Cisterciensis <bibl>Dist. 7, c. 5</bibl>:
 « Qui scienter de silentio
<pb n="0365A"/>
infra abbatiam intus vel foris rupto se recognoverit,
et culpabilis inventus fuerit, uno die sit in pane et
aqua, et in capitulo verberetur; qui vero passim et
ex consuetudine illud fregerint, si saepius correpti
non emendaverint, omni sexta feria sint in pane et
aqua usque ad congruam emendationem, et ad nutum
proprii abbatis ultimi omnium habeantur. »  Similiter
Constitutiones sanctimonialium Strictioris Observantiae
ejusdem ordinis in Hispania <bibl>Cap. 12</bibl>:
 « Poenitentia injungenda illi quae silentium solverit,
est disciplina, et aqua et panis humi, in quo abbatissa
raro dispenset. »  Statuta vetustissima Gallica
pro monialibus B. Mariae Sopwell in Anglia, a Michaele
S. Albani abbate ante annos trecentos renovata: <hi>Pur ceo que vous estes tenus par la reule de
Seint Beneyt à la silence tenir en l' Eglise, en l' encloistre,
en le refeytour, et en le dortour: vous commendoms
que la silence soit tenuë en les lieux avant
dits: Et si nulle enfreigne la silence, preigne sa
veyne en chapitle, et preigne discipline regulere,
<pb n="0365B"/>
reconnoissuante sa coulpe. Et si tiele que enfreyne
silence ne voille de gree prendre sa veyne, soit clame
par gardeyne del ordre, et mise à plus rude
penaunce. Et si avygne que ascune tense, oue autre
desordinement, soit celle mise en silence par tice, et
teigne la penaunce tres jour.</hi> 
 Denique Carthusienses in
Nova Collectione Statutorum <note>(II part., c. 14, n. 7)</note>:
 « Qui absque licentia silentium fregerit, culpam
suam recognoscat, et disciplinam cum virgis accipiat
in dominica proxime sequenti . . . . Si assuetus
fuerit in frangendo, vino privetur, aut ad terram comedat,
vel alia poena arbitrio prioris puniatur. » 
Et alibi <note>(Cap. 8, n. 5)</note>:  « Dicentes autem culpas
suas de fractione silentii debent exprimere locum,
vices et qualitates personarum; et tenentur disciplinas
cum virgis a praesidente recipere. . . . Et
omnes priores servent, et servare faciant istud statutum
de disciplinis pro fractione silentii dandis;
alias visitatores super hoc provideant. » </p>
<p>
          <pb n="0365C"/> <hi>Quia scriptum est: In multiloquio non effugies peccatum.</hi> « Nam multiloquium, ut ait S. Joannes Climacus <note>(Grad. 11)</note>,
sedes est vanae gloriae, per quam
seipsam ostentare, et in scaenam ac theatrum solet
deducere. Multiloquium est ignorantiae argumentum,
fenestra obtrectationis, scurrilium nugamentorum
magistra, ministra mendacii, compunctionis abstersio,
auctrix et conciliatrix ignaviae, somni nuntia,
meditationis distractio, custodiae cordis abolitio, fervoris
divini frigidarium, orationis languor seu potius
exstinctio. »  Quid autem sit multiloquium explicat S.
Augustinus his verbis <note>(Lib. III contra Cresc. cap. 1)</note>:
 « Multiloquium <emph>189</emph> est superflua locutio, vitium
scilicet loquendi amore contractum. Plerumque autem
loqui amant etiam qui nesciunt quid loquantur,
vel quomodo loquantur. »  Et alibi <note>(Lib. I Retract.,
in prol.)</note>:  « Absit ut multiloquium deputem, quando
necessaria dicuntur, quantalibet sermonum prolixitate
dicantur. »  Ostendens cum solum multiloquii
vitio laborare, qui multa sine necessitate; non eum
<pb n="0365D"/>
qui justa ex causa, ratione sui officii, aut alterius
necessitatis loquitur multa.</p>
<p> <hi>Et alibi: Mors et vita in manibus linguae.</hi> ] Potest
enim occidere, aut vivificare, et eum qui loquitur,
et eum cui loquitur, et eum de quo loquitur.</p>
<p> <hi>Nam loqui et docere magistrum condecet.</hi> ] Illi enim
per Prophetam dicitur: <hi>Clama, ne cesses, quasi tuba
exalta vocem tuam, et annuntia populo meo scelera
eorum, et domui Jacob peccata eorum <note>(Isai. LVIII)</note>
          </hi>.
Apposite autem S. Benedictus ait <hi>loqui et docere:</hi> 
 « Id est ad hoc debet loqui ut doceat, inquit Bernardus
Cassinensis: neque enim verba magistri debent
esse nisi doctrina, quia qui alios admonet ad
taciturnitatem, debet habere sermonem aedificativum,
ratione comptum, et suo tempore suaque
congruitate prolatum; unde non dixit B. Benedictus
tantum: <hi>Magistrum loqui condecet,</hi> sed <hi>loqui et
<pb n="0366A"/>
docere,</hi> ut sit sua loquela instructio discipuli, et
doctrina aedificatio ejus. » </p>
<p> <hi>Tacere et audire discipulo convenit.</hi> ] Hinc Scriptura: <hi>Audi,</hi> 
 inquit, <hi>tacens, et pro reverentia accedet
tibi bona gratia <note>(Eccli. XXXII)</note>
          </hi>. Plane primus philosophiae
nuncupator et creditor Pythagoras accedentes
discipulos nihil ante docuit quam tacere;
primaque apud eum meditatio futuro sapienti erat
linguam omnem coercere: unde et quinquennii silentium
discipulis imponebat; quod illi, ut profanam
discerent philosophiam, muti cum gaudio persolvebant.
Multo nos potiori jure, ut pote coelestis
philosophiae discipulos, tacere condecet; nisi forte
monachi mores et professionem exuere animus sit:
 « Vita enim monachi, inquit Joannes Monachus <note>(Lib.
II Vitae S. Odonis, n. 11, saec. V)</note>, usque adeo est aliquid
donec sub silentio esse studuerit: eo vero remoto,
quidquid bene et honeste se agere putaverit,
secundum institutionem Patrum nihil erit. » </p>
<p> <hi>Et ideo si qua requirenda sunt.</hi> ] Corporalis spiritalisve
<pb n="0366B"/>
necessitatis.</p>
<p> <hi>A priore.] Id est superiore,</hi> infit Nicolaus de Fractura,
sive abbate, qui nomine prioris intelligitur in
omnibus Regulae locis, in quibus vox <hi>prior</hi> sumitur
singulariter, et absolute, et non respective, ut probat
Menardus. Hic tamen prioris vocabulum non solum
pro abbate, sed etiam  « pro quocunque seniore,
vel priore tempore »  usurpari aestimat Boherius;
Joannes vero Craesbreeck pro eo qui prior est ordine,
loco, aetate, doctrina, alicujus artis peritia,
quilibet scilicet senior, prudentior, doctior; Nicolaus
Bravus pro eo qui praeest conventui, sive sit abbas,
aut praepositus, aut quivis alius professione antiquior.
Posset etiam intelligi de praeposito, juxta
illud Regulae Cujusdam ad virgines <note>(Cap. 22)</note>:  « Nulla
monacharum per semetipsam de propria <emph>190</emph> necessitate
abbatissae suggerat, sed omnes per praepositam
quidquid necessitatum fuerit abbatissae studeant
intimare. » </p>
<p>
          <pb n="0366C"/> <hi>Cum omni humilitate et subjectione reverentiae requirantur.</hi> ]
Ad quem locum Bernardus Cassinensis:
 « Tria, inquit, ponit in verbis utilibus observanda,
videlicet humilitatem, subjectionem, et reverentiam.
Humilitas interius monachum disponit; subjectio
subditum esse in gestis exterioribus ostendit, ordinat,
et disponit; et reverentia sermonem debito condimento
componit. »  Vel etiam cum humilitate et subjectione
reverentiae, id est ut quidquid responderit,
ratum fixumque teneatur, nihil prorsus objiciens. Ex
ms. autem Regula incerti auctoris cap. 8:  « Horis
tibi ad opus exercendum deputatis quidquid ministris
tuis et tibi necesse fuerit, invicem brevi sermone
definienda est querimonia . . . . Cum autem tibi
necessitas incumbit loquendi, auctoritas cujusdam
sancti Patris jubet ut dicas prius tertio: <hi>Domine,
labia mea aperies, et os meum annuntiabit laudem
tuam:</hi> quo perdicto, mox cum omni celeritate, festinanter,
cum fervore charitatis redde responsum leviter,
<pb n="0366D"/>
et sine risu, humiliter, et pauca verba et rationabilia
loquaris. » </p>
<p> <hi>Scurrilitates vero.</hi> Quid sit scurrilitas discimus ex
S. Hieronymo, stultiloquium inter et scurrilitatem
discrimen ita explicante:  « Inter stultiloquium et inter
scurrilitatem apud Paulum <note>(In epist. ad Ephes.
c. V)</note> hoc interest, quod stultiloquium nihil in se
sapiens et corde hominis dignum habet. Scurrilitas
de prudenti mente descendit, et consulto appetit
quaedam vel urbana verba, vel turpia, vel rustica,
vel faceta; quam nos jocularitatem alio verbo possumus
appellare, ut risum moveat audientibus. »  Ex
quibus habemus scurrilitatem posse in bonam malamque
partem accipi, ut pote quae et in urbana,
et in turpia verba se effundat. Sed hic a S. Benedicto
sumi in malam partem constat ex communi et universali
omnium sententia; unde Bernardus Cassinensis
scurrilitatem describens ait:  « Scurrilitas est
<pb n="0367A"/>
verbum turpe, turpisque joci, vel improbum, vel
irrisione dignum. » </p>
<p>Hujusmodi scurrilitates aeterna clausura damnat S.
Benedictus, et ante eum S. Basilius, S. Hieronymus,
S. Nicetius, et alii. S. Basilius <note>(Const. monast. c. 13)</note>,
 « Vitandae sunt, inquit, omnes omnino in sermone
facetiae, et scurrilis dicacitas; siquidem fieri solet
plerumque, ut qui sese in rebus hujusmodi occupant,
ii rectam rationem deserant; quippe cum ex eo illud
fiat, ut animus ad ridicula diffundatur, et in tacita
secum cogitatione gravitatis severitatisque nervos
omnes elidat. »  Sanctus Hieronymus ad Nepotianum
scribens <note>(Epist. 2)</note>:  « Omnes delicias, et lepores, et
risu dignas urbanitates, et caeteras ineptias amatorum,
in comoedis erubescimus, in saeculi hominibus
detestamur; quanto magis in monachis et in clericis,
quorum et sacerdotium proposito, et propositum ornatur
sacerdotio! »  S. Nicetius abbas et postea episcopus <note>(Apud Gregor. Turon. l. de Vit. Pat., c. 17)</note> 
:
 « Cavenda est scurrilitas, dilectissimi, et omne verbum
<pb n="0367B"/>
otiosum, ut sicut corpus omne purum exhibere
debemus Deo, ita etiam et os non ad aliud <emph>191</emph> nisi
ad laudem Dei. »  His adde gravissimam S. Bernardi
sententiam <note>(Lib. II de Consid. c. 13)</note>:  « Inter saeculares
nugae, nugae sunt; in ore sacerdotis (nec minus
monachi) blasphemiae. Interdum tamen si incidant,
ferendae fortassis, referendae nunquam. Magis
interveniendum caute et prudenter nugacitati. Prorumpendum
sane in serium quid, quod non modo
utiliter, sed libenter audiant, et supersedeant otiosis.
Consecrasti os tuum Evangelio, talibus jam aperire
illicitum, assuescere sacrilegium est, etc. » </p>
<p>Non mirum est igitur, si gravissimis poenis tam in
monachis quam in clericis damnatas scurrilitates legamus;
nam, verbi gratia, concilium Carthaginiense
IV <note>(Can. 60)</note>, <hi>Clericum scurrilem, et in verbis turpibus
jocularem</hi> ab officio retrahendum edicit; et inter excerpta
ex lib. II Poenit. Egberti episcopi, vigesimum
septimum ita habetur:  « Si quis presbyter, diaconus,
<pb n="0367C"/>
aut monachus otiositatem, stultiloquium, scurrilitatem,
garrulitatem, somnum, pigritiam, torporem,
et his similia dilexerit, triduo poeniteat. »  Quibus
accedunt antiquae monachorum regulae; quas inter
Regula SS. Serapionis, Macarii, Paphnutii, et alterius
Macarii ita decernit <note>(Cap. 15)</note>:  « Si aliquis
deprehensus fuerit in risu, vel in scurrilitate sermonis,
sicut ait Apostolus, quae ad rem non pertinet,
jubemus hujusmodi duarum hebdomadarum spatio,
in nomine Domini omni flagello humanitatis coerceri. » 
Regula Tarnatensis <note>(Cap. 13)</note>:  « Qui joculare
aliquid, vel risui aptum in conventu fratrum proferre
praesumpserit, vel qui cum junioribus verba otiosa
narrare voluerit, aut habere amicitias aetatis infirmae,
increpationi ut dignus est subjacebit. »  Regula
S. Ferreoli, postquam jocos, plausus et cachinnos prohibuit,
maxime in oratorio et ad mensam, addit <note>(Cap.
24)</note>:  « Quod si quis non custodierit, praesenti denuntiatione
commonitus, triduani eum jejunii mulctatio
castiget. »  Denique Regula S. Donati ad virgines
<pb n="0367D"/> <note>(Cap. 28)</note>:
 « Fabulas otiosas proferens ad alteram,
et statim semetipsam reprehendens, venia tantum
sufficit. Si autem se non reprehenderit, tractantes
eas superpositione silentii, aut quinquaginta percussionibus
poeniteant. »  His addere possemus gravissimas
poenas, quibus scurrilitates aliquando Judex
justus Dominus mulctavit, ex quibus lugubre prorsus
exemplum nobis exhibet Durandus, ex monacho Cluniacensi
episcopus Tolosanus, quod videre est in Vita
S. Hugonis auctore Raynaldo, n. 18, apud Bollandum,
29 Aprilis.</p>
<p>Porro ad vitandam omnem scurrilitatis occasionem
Cassinenses vetant teneri aves aut animalia ad
jocum et levitatem promoventia; omne quoque ludi
genus interdicunt. « Ludos etiam cujuscunque sint
generis, jocos, et fabulas, et verba obscena, et choreas
ita prohibent Coelestini <note>(In Const. c. 12, § 3)</note>,
ut si quis secus fectrit, per mensem in carceribus
<pb n="0368A"/>
detineatur, et alias pro culpae merito ad arbitrium
superioris corrigatur. »  Fulienses vero <note>(In Const. c.
6)</note> aves, canes, aut aliud animal ad delicias comparatum
alentes jejunio in pane et aqua plectunt; qua
etiam poena dissolutiones, manuum injectiones, impulsiones,
et hujusmodi jocos puniunt Cassinenses.</p>
<p> <emph>192</emph> Scurrilitatum tamen nomine non prohibentur
honesti joci, quibus nonnunquam usos fuisse pios
viros legimus, et quales erant Petri Venerabilis, quos
laudat S. Bernardus ad eum sic scribens:  « Placet,
fateor, jocus, est enim et jucunditate gratus, et serios
gravitate; nescio siquidem quomodo inter jocandum
ita disponitis sermones vestros in judicio, ut et jocus
levitatem non redoleat, et auctoritas conservata hilaritatis
non minuat gratiam. » </p>
<p> <hi>Et verba otiosa.</hi> ] Verbum otiosum S. Basilio <note>(Regul.
brev. cap. 23)</note> est  « omne verbum quod ad propositum
in Domino usum non facit. »  S. Hieronymo <note>(In Matth. XII)</note>,
 « quod sine utilitate et loquentis dicitur
et audientis; si omissis seriis, de rebus frivolis
<pb n="0368B"/>
loquamur, et fabulas narremus antiquas. »  S. Gregorio <note>(In Pastorali, III parte, cap. 15)</note>,
 « quod ratione
justae necessitatis, aut intentione piae utilitatis
caret. »  Hujusmodi verba una cum scurrilitatibus sub
eadem clausura damnat S. Benedictus, a quibus nos
aliunde satis deterrere deberet terribilis Christi sententia
dicentis, quoniam <hi>omne verbum otiosum quod
locuti fuerint homines, reddent rationem de eo in die
judicii.</hi> Quam ad sententiam attendens Petrus Damiani <note>(Lib. V, ep. 2)</note>,
 « Dum haec, inquit, Evangelii
verba considero, quid aliud quam quoddam nobis commercium
propositum esse perpendo? quia nimirum
et momentaneo risu perpetuus fletus eruitur, et temporali
fletu perpetua laetitia comparatur. »  Hac sententia
deterrebantur Pachomiani, apud quos, teste
Rufino <note>(Lib. III de Vit. Patr. 35)</note>, <hi>impossibile</hi> erat aliquem
verbum otiosum loqui. Hac deterrebantur SS.
Serapion, Macarius, Paphnutius, et alter Macarius,
quorum in Regula lego <note>(Cap. 15)</note>:  « Si quis ex fratribus
<pb n="0368C"/>
sermonem in congregatione otiosum emiserit,
ne reus sit concilii, praecipimus eum triduo a fratrum
congregatione vel colloquio esse alienum, ut nullus
cum eo jungatur. »  Multo severior videtur Regula
Cujusdam ad Monachos <note>(Cap. 8)</note>:  « Mendacium, inquit,
et juramentum, sive verbum otiosum per omne
corpus fraternitatis damnandum est. Si quis sit ex
fratribus cum quo aliquid horum inventum fuerit,
mittendus est in carcerem, et poeniteat usquequo a
vitio corrigatur . . . Si quis ex fratribus post examinationem
carceris cavere haec vitia non poterit, ejiciendus
est a fratribus, et damnandus est. » </p>
<p> <hi>Et risum moventia.</hi> ] Inter quae et scurrilitatem hoc
discriminis afferunt Hildemarus et Bernardus Cassinensis,
quod scurrilitas ad lasciviam pertineat, verba
risum moventia etiam aliquando ad sapientes spectant.
De his egimus supra ad cap. 4.</p>
<p> <hi>Aeterna clausura in omnibus locis damnamus,</hi> etc.]
Hic iterum cum Hildemaro Bernardus Cassinensis et
Boherius observant verbis utilibus a S. Benedicto appositam
<pb n="0368D"/>
fuisse custodiam, scurrilibus, otiosis, et risum
moventibus murum, perpetuum velut obicem.
Quod addit: <hi>In omnibus locis,</hi> ostendit utilia ac necessaria
verba non omnibus esse in locis damnata,
quamvis nec in omnibus licita; quare pro capitis hujus
clausula operae pretium fortassis erit, quibus potissimum
in locis loqui monachis esset prohibitum
brevi disserere.</p>
<p>Duo praesertim loca apud veteres monachos adeo
sacra erant, ut in <emph>193</emph> iis solvere silentium nemini
liceret, oratorium scilicet et refectorium. Ita S. Euthymius,
referente Cyrillo <note>(In ejus Vita n. 17, tom. II
Monum. Eccl. Graec.)</note>,  « suadebat honestum amplecti
silentium in templo Domini, neve quis loqueretur in
synaxi fratrum dum sacra peraguntur mysteria; sed
nec in refectorio fratribus ad coenam collectis linguam
laxare, verum in utrisque manere in eodem silentio. » 
Ita Regula Cujusdam ad Monachos <note>(Cap. 16)</note>:
<pb n="0369A"/>
 « Silentium, inquit, in omnibus sectandum est, et tacendi
disciplina per omnia facienda est, maxime autem
juxta missam et mensam. »  Ita etiam S.  P. Benedictus
summum ad mensam silentium praescribit
cap. 38, et ad oratorium cap. 52, ubi sub nomine
oratorii intelligenda est etiam sacristia: unde inter
S. Adalardi capitula tertium habetur <hi>De silentio in
secretario, seu in ecclesiis.</hi> Existimat etiam Benedictus
Haeftenus silentium a S. Benedicto institutum
fuisse in dormitorio, quod ex eo colligit quod nemini
post completorium loqui permittat S. Pater, et vix
alio tempore solerent fratres dormitorium habitare.
Contrarium tamen videtur in Statutis S. Adalardi lib.
II, cap. 6. Sed neque id apparet ex Consuetudinibus
S. Benedicti Anianensis <note>(Tom. IV Analect.)</note>, in quibus
decernitur  « in oratorio summum silentium . . . in
sacrario magnum silentium . . . in refectorio summum
silentium . . . in claustris hora lectionis summum silentium, » 
nulla dormitorii facta mentione. De nonnullis
tamen monasteriis ibidem additur:  « Vidimus
<pb n="0369B"/>
etiam et illud observabile, si quis ad perfectionem
taciturnitatis venire desideret, quod nullus fratrum
in quolibet loco loqui aliquid praesumebat, praeter
duo ad hoc deputata. »  Quaenam porro essent illa
duo loca locutioni destinata ibidem non exprimitur,
sed observatu dignissimum prorsus existimo quod
subjicitur:  « In ecclesia nullum praeter officium divinum,
et verba orationis. Si alicui cuilibet loqui necessitas
erat, tacto vestimento abbatis, vel cujuslibet
fratris, annuit ad illa loca; expositisque paucissimis
verbis, vel rationabilibus, statim abscesserunt, timentes
ne propter necessaria verba, in nociva et inutilia
inciderent. »  Cujus observantiae praxim, si bene
memini, videre est in Vita Notkeri Balbuli saec. V,
hancque fortasse respicit locus ex libro Mirac. S.
Dunstani n. 20:  « Ille sciens moris non esse monachos
in oratorio loqui, digitis innuit ipsum ibi nequaquam
debere loqui, »  etc., quae obiter dicta sint. Venio
ad Cluniacenses, quorum antiquas consuetudines
describens Udalricus, sic loquitur <note>(Lib. II, c. 3)</note>:  « Tales
<pb n="0369C"/>
in claustro sunt officinae, in quibus traditum est a
patribus nostris et praefixum ut perpetuum silentium
teneatur; in ecclesia, dormitorio, refectorio, et in
coquina regulari; in his locis tam in die quam in
nocte, si vel unum verbum quoquo audiente loquitur,
non facile veniam absque judicio meretur. »  Eadem
leguntur in mss. Benigni Divionensis Consuetudinibus
cap. 31. At multo plura silentio addicta fuisse
loca patet ex sequenti Petri Venerabilis statuto <note>(Stat.
19)</note>:  « In infirmaria Cluniacensi, quae quinque habitaculis
sub uno tecto divisis distinguitur, tali discretione
silentium teneatur, ut in ea parte in qua fratres
defunguntur, quae media est, et in illa quae superior a
parte meridiana est, silentium et collocutio antiquo <emph>194</emph> 
 more servetur; in tribus vero aliis claustri regularis
silentium teneatur. Sic in cella novitiorum,
et adjacenti claustro, sive officinis, exceptis novitiis
et eorum magistro, qui ubi et quando loqui solent,
loquentur; exceptis etiam episcopis et abbatibus supervenientibus,
<pb n="0369D"/>
majori priore, et subprioribus ordinis
custodibus, qui in partibus ipsius cellae novitiorum,
et ipsi loqui poterunt, et in praesentia tantummodo
eorum alii. In operatoriis vero universis continuum
teneatur silentium, excepto uno tantum magistro
uniuscujusque operatoriae domus, et exceptis
operatoriis novae ecclesiae, et operatoriis ipsorum.
Teneatur insuper claustri silentium in coemeterio, et
claustro coemeterii, in sacristaniis omnibus, et via
quae ad domos superiores ducit, quae juxta majorem
ecclesiam sunt, et in adjacentibus locis, exceptis supradictis
abbatibus et prioribus, quibus in partibus illis
<pb n="0370A"/>
loqui supradicto modo licebit. »  Tantam tamen
silentii districtionem in parvis cellis seu prioratibus,
ut vocant, haud exigebat idem Petrus Venerabilis:
nam statuto 42 decernit,  « ut ubi duodecim fratres
esse non potuerint, saltem in refectorio, et dormitorio
semper; in claustro vero ab hora vespertina usque
ad horam tertiam alterius diei perfectum silentium
teneatur. Nam quod universaliter in omnibus ecclesiis
semper et ubique teneri debeat, certum est. » </p>
<p>In Anglicano S. Albani monasterio, post medium
saeculum XI, Paulus abbas ejusdem loci  « silentium
omnimodum in ecclesia, in claustro, in refectorio, et
maxime in dormitorio inviolabiliter observari constituit, » 
ut scribit Matthaeus Parisius <note>( <hi>In Vitis viginti
trium abbatum S. Albani</hi> )</note>, qui etiam paulo post addit:
 « In infirmaria silentium, praecipue autem in capella,
et ubique post completorium teneri constituit. »  Eadem
loca, infirmitorio excepto, silentio perpetuo deputant
summi pontifices Innocentius III et Gregorius
IX, in editis pro Benedictinis constitutionibus.
<pb n="0370B"/>
Similiter S. Stephanus, ordinis Grandimontensis institutor,
in Regula cap. 47, id quod post Innocentium
IV renovavit Clemens V, statuta poena, ut  « quicunque
frater fractione dicti silentii considerate facta
reus inventus fuerit, pro transgressione qualibet, sine
misericordia et dispensatione, sit una die in pane et
aqua, et in capitulo verberetur, nisi prius completa
parte poenitentiae potus aquae, et aliorum cibariorum
abstinentiae de vera humilitate poenitentis, et de ipsius
firmo proposito emendandi priori vel ejus locum tenenti
fore cum eo super residuo poenitentiae videbitur
dispensandum; et si saepius sic correctus non
emendaverit, ex tunc pro qualibet transgressione per
duos dies in solo refectorii, aliis comedentibus, ser
dens pane grosso familiae et aqua contentus existatac
illis duobus diebus in capitulo vapulet; nec supe;
iis a priore vel alio praesidente valeat dispensari, majori
poena per priorem ulterius puniendus, si hoc meruit
protervitas contumacis. »  Praedictis quatuor locis
silentio destinatis Cistercienses addunt scriptoria <hi>(Lib.
<pb n="0370C"/>
antiq. Definit., dist. 7, cap. 5)</hi>, ubicunque ex consuetudine
scribunt monachi. Addendus insuper focus
communis, in quo, ex antiquo ordinis nostri more, inviolabile
silentium servabatur, ut patet ex Hildemaro,
antiquissimo Regulae commentatore in <emph>195</emph> hoc caput
ita scribente:  « Si hiemis tempus fuerit, et propter
frigus convenerint omnes in unum ad calefaciendum
se, silentium debet ibi esse, et nullus debet
ibi loqui. »  Et ex S. Dunstani Concordia:  « A calendis
Novembris concedatur fratribus accessus ad
ignem dum necessitas compulerit, et frigoris nimietas
incubuerit, quod tamen sub silentio fiat. » </p>
<p>Quod spectat ad recentiores congregationes, Cassinenses
volunt <note>(Declar. Cassin. ad Reg., c. 52)</note>, ut
 « Servetur semper silentium in choro, in dormitorio
et in refectorio, etiam extra horam refectionis, et in
quadam parte claustri circa capitulum, excepto si
in dictis locis oporteret aliqua loqui breviter, et submissa
voce. Hujusmodi etiam silentium servetur ad
<pb n="0370D"/>
ignem communem fratrum. »  Calasini renovant Innocentii
Papae III Constitutionem, qua praecipitur
 « silentium observari in quatuor locis regularibus,
scilicet in ecclesia, claustro, refectorio, et dormitorio. » 
Idem videre est in editis anno 1536 Statutis
reformatoriis pro monasterio S. Porciani, et anno
1549 pro monasterio S. Columbae. Fuliensium Constitutiones
cap. 42 addunt: <hi>In capitulo.</hi> Denique in
nova collectione Statutorum Carthusiensium decernitur <note>(Parte II, c. 14, n. 9)</note>,
ut  « silentium ubique, sed
maxime in ecclesia, capitulo, refectorio, claustro et
rasura strictius servetur.</p>
</div>

<div>
        <head>CAPUT VII. <hi>De Humilitate.</hi> </head>

<pb n="0371"/>
<p>
          <pb n="0371A"/>Clamat nobis divina Scriptura, fratres, dicens: <hi>omnis qui se exaltat humiliabitur, et qui se humiliat
exaltabitur 
 <note>(Luc. XIV)</note>
          </hi>. Cum haec ergo dicit, ostendit
nobis omnem exaltationem genus esse superbiae
quod se cavere Propheta indicat, dicens <hi>Domine,
non est exaltatum cor meum, neque elati sunt oculi
mei, neque ambulavi in magnis, neque in mirabilibus
super me <note>(Psal. CXXX)</note>
          </hi>. Sed quid? <hi>Si non humiliter
sentiebam, sed exaltavi animam meam, sicut ablactatus super matre sua</hi>,
 <hi>ita retribues in animam meam.</hi> </p>
<p>Unde, fratres, si summae humilitatis volumus culmen
attingere, et ad exaltationem illam coelestem,
ad quam per praesentis vitae humilitatem ascenditur,
volumus velociter pervenire: actibus nostris ascendentibus,
scala illa erigenda est quae in somnio
<pb n="0371B"/>
Jacob apparuit <note>(Gen. XXVIII)</note>, per quam ei descendentes <emph>196</emph> 
 et ascendentes angeli monstrabantur.
Non aliud sine dubio descensus ille et ascensus a nobis
intelligitur, nisi exaltatione descendere, et humilitate
ascendere. Scala vero ipsa erecta, nostra est vita
in saeculo: quae humiliato corde a Domino erigitur
ad coelum. Latera enim ejusdem scalae, dicimus nostrum
esse corpus et animam; in qua latera diversos
gradus humilitatis vel disciplinae evocatio divina
ascendendos inseruit.</p>
<p>Primus itaque humilitatis gradus est, si timorem
Dei sibi ante oculos semper ponens, oblivionem
omnino fugiat; et semper sit memor omnium quae
praecepit Deus: et qualiter contemnentes Deum, in
gehennam pro peccatis incidunt; et vitam aeternam
<pb n="0371C"/>
quae timentibus Deum praeparata est, animo suo semper
evolvat. Et custodiens se omni hora a peccatis
et vitiis, id est cogitationum, linguae, oculorum,
manuum, pedum, vel voluntatis propriae: sed et desideria
carnis amputare festinet.</p>
<p>Aestimet se homo de coelis semper a Deo respici
omni hora, et facta sua in omni loco ab aspectu
Divinitatis videri, et ab angelis omni hora renuntiari.
Demonstrat nobis hoc Propheta, cum in cogitationibus
<pb n="0372A"/>
nostris ita Deum semper praesentem ostendit,
dicens: <hi>Scrutans corda et renes Deus <note>(Psal. VII)</note>
          </hi>.
Et iterum: <hi>Dominus novit cogitationes hominum, quoniam
vanae sunt <note>(Psal. XCIII)</note>
          </hi>. Et item dicit: <hi>Intellexisti
cogitationes meas a longe <note>(Psal. CXXXVIII)</note>
          </hi>: et, <hi>Quia cogitatio hominis confitebitur tibi 
 <note>(Psal. CXXXVIII)</note>
          </hi>.
Nam, ut sollicitus sit circa cogitationes suas perversas,
dicat semper utilis frater in corde suo: Tunc
ero immaculatus coram eo, si observavero me ab
iniquitate mea <note>(Psal. XVII)</note>.</p>
<p> <emph>197</emph> Voluntatem vero propriam, ita facere prohibemur,
cum dicit Scriptura nobis: <hi>Et a voluntatibus
tuis avertere <note>(Eccli. XXVIII)</note>
          </hi>. Et iterum: Rogamus
Deum in oratione, ut fiat illius voluntas in nobis <note>(Matth. VI)</note>.
Docemur ergo merito non facere nostram
<pb n="0372B"/>
voluntatem, cum cavemus illud, quod dicit sancta
Scriptura: <hi>Sunt viae quae videntur hominibus rectae;
quarum finis usque ad profundum inferni demergit <note>(Prov. XVI)</note>
          </hi>.
Et cum item cavemus illud, quod de
negligentibus dictum est: <hi>Corrupti sunt, et abominabiles
facti sunt in voluntatibus suis <note>(Psal. LII)</note>
          </hi>. In
desideriis vero carnis ita nobis Deum credamus semper
esse praesentem, cum dicit Propheta Domino: <hi>Ante
te est omne desiderium meum <note>(Psal. XXXVII)</note>
          </hi>. Cavendum
ergo ideo malum desiderium, quia mors secus
introitum delectationis posita est. Unde Scriptura
praecipit, dicens: <hi>Post concupiscentias tuas non eas <note>(Eccli. XVIII)</note>
          </hi>.
Ergo si oculi Domini speculantur bonos
et malos, et Dominus de coelo semper respicit super
filios hominum <note>(Psal. XXXIII)</note>, ut videat si est intelligens,
<pb n="0372C"/>
aut requirens Deum: et si ab angelis nobis
deputatis quotidie die noctuque Domino factori nostro
 opera nostra nuntiantur, cavendum est ergo
omni hora, fratres, sicut dicit in psalmo Propheta, ne
nos declinantes in malo et inutiles factos <note>(Psal. LII)</note>,
aliqua hora aspiciat Deus, et parcendo nobis in hoc
tempore, quia pius est, et exspectat nos converti
in melius, ne dicat nobis in futuro: <hi>Haec fecisti</hi>, <hi>et
tacui <note>(Psal. XLIX)</note>
          </hi>.</p>
<p>
          <pb n="0373A"/>Secundus humilitatis gradus est, si propriam quis
non amans voluntatem, desideria sua non delectetur
implere: sed vocem illam Domini factis imitetur,
dicentis: <hi>Non veni facere voluntatem meam, sed ejus
qui misit me <note>(Joan. VI)</note>
          </hi>. Item dicit Scriptura: <hi>Voluntas 
 habet poenam, et necessitas parit coronam.</hi> </p>
<p>Tertius humilitatis gradus est, ut quis pro Dei
amore, omni obedientia se subdat majori, imitans
Dominum, de quo dicit Apostolus: <hi>Factus est obediens
usque ad mortem <note>(Phil. II)</note>
          </hi>.</p>
<p>Quartus humilitatis gradus est, si in ipsa obedientia
duris <emph>198</emph> et contrariis rebus, vel etiam quibuslibet
irrogatis injuriis, tacita conscientia patientiam
amplectatur: et sustinens, non lassescat vel discedat,
dicente Scriptura: <hi>Qui perseveraverit usque in
<pb n="0373B"/>
finem, hic salvus erit <note>(Matth. XXIV)</note>
          </hi>. Item, <hi>Confortetur
cor tuum, et sustine Dominum <note>(Psal. XXVI)</note>
          </hi>. Et ostendens
fidelem pro Domino universa etiam contraria
sustinere debere, dicit ex persona etiam sufferentium: <hi>Propter te morte tota die afficimur: aestimati
sumus ut oves occisionis 
 <note>(Psal. XLIII)</note>
          </hi>.</p>
<p>Et securi de spe retributionis divinae, subsequuntur
gaudentes, et dicentes: <hi>Sed in his omnibus superamus,
propter eum qui dilexit nos <note>(Rom. VIII)</note>
          </hi>. Et
item alio loco Scriptura: <hi>Probasti nos,</hi> inquit, <hi>Deus;
igne nos examinasti, sicut igne examinatur argentum;
induxisti nos in laqueum; posuisti tribulationes in dorso
nostro <note>(Psal. LXV)</note>
          </hi>. Et ut ostendat sub priore debere
nos esse, subsequitur, dicens: <hi>Imposuisti homines
super capita nostra.</hi> Sed et praeceptum Domini in adversis
et in injuriis, per patientiam adimplentes, qui
<pb n="0373C"/>
percussi in maxillam, praebent et aliam; auferenti
tunicam, dimittunt et pallium <note>(Matth. V)</note>: angariati
milliario, vadunt et duo <note>(Luc. VI)</note>; cum Paulo
apostolo falsos fratres sustinent, et persecutionem:
et maledicentes se benedicunt <note>(II Cor. XI)</note>.</p>
<p>Quintus humilitatis gradus est, si omnes cogitationes
malas cordi suo advenientes, vel mala a se absconse
commissa, per humilem confessionem abbati
non celaverit suo. Hortatur nos de hac re Scriptura,
dicens: <hi>Revela Domino viam tuam, et spera in eum <note>(Psal. XXXVI)</note>
          </hi>.
Et item dicit: <hi>Confitemini Domino,
quoniam bonus, quoniam in saeculum misericordia ejus <note>(Psal. CV)</note>
          </hi>.
Et item Propheta: <hi>Delictum meum cognitum
tibi feci, et injustitias meas non operui</hi>. <hi>Dixi:
Pronuntiabo adversum me injustitias meas Domino;
<pb n="0374A"/>
et tu remisisti impietatem cordis mei <note>(Psal. XXXI)</note>
          </hi>.</p>
<p>Sextus humilitatis gradus est, si omni vilitate vel
extremitate contentus sit monachus; et ad omnia
quae sibi injunguntur, <emph>199</emph> velut operarium malum
et indignum se judicet, dicens sibi cum Propheta: <hi>Ad nihilum redactus sum, et nescivi: ut jumentum factus
sum apud te, et ego semper tecum 
 <note>(Psal. LXXII)</note>
          </hi>.</p>
<p>Septimus humilitatis gradus est, si omnibus se
inferiorem et viliorem, non solum sua lingua pronuntiet,
sed etiam intimo cordis credat affectu,
humilians se, et dicens cum Propheta: <hi>Ego autem
sum vermis, et non homo; opprobrium hominum et
abjectio plebis <note>(Psal. XXI)</note>
          </hi>; <hi>exaltatus sum, et humiliatus,
et confusus <note>(Psal. LXXXVII)</note>
          </hi>. Et item: <hi>Bonum mihi, quod
humiliasti me, ut discam mandata tua <note>(Psal. CXVIII)</note>
          </hi>.</p>
<p>
          <pb n="0374B"/>Octavus humilitatis gradus est, si nihil agat monachus,
nisi quod communis monasterii regula, vel
majorum cohortantur exempla.</p>
<p>Nonus humilitatis gradus est, si linguam ad loquendum
prohibeat monachus; et taciturnitatem
habens usque ad interrogationem non loquatur,
monstrante Scriptura: Quia <hi>in multiloquio non effugitur 
 peccatum <note>(Prov. X)</note>
          </hi>. Et quia <hi>vir linguosus non
dirigitur super terram <note>(Psal. CXXXIX)</note>
          </hi>.</p>
<p>Decimus humilitatis gradus est, si non sit facilis
ac promptus in risu, quia scriptum est: <hi>Stultus in
risu exaltat vocem suam <note>(Eccli. XXII)</note>
          </hi>.</p>
<p>Undecimus humilitatis gradus est, si cum loquitur
monachus, leniter et sine risu, humiliter cum gravitate,
vel pauca verba et rationabilia loquatur; et
<pb n="0374C"/>
non sit clamosus in voce, sicut scriptum est: <hi>Sapiens
verbis innotescit paucis.</hi> </p>
<p>Duodecimus humilitatis gradus est, si non solum
corde monachus, sed etiam ipso corpore humilitatem
videntibus se semper indicet; id est, in opere,
in oratorio, in monasterio, in horto, in via, in
agro: vel ubicunque sedens, ambulans, vel stans,
inclinato sit semper capite, defixis in terram aspectibus,
reum se omni hora de peccatis suis existimans,
jam se tremendo judicio Dei repraesentari
aestimet; dicens sibi in corde semper illud, quod
publicanus ille evangelicus, fixis in terram oculis,
dixit: <hi>Domine, non sum dignus, ego peccator, levare
oculos meos ad coelos <note>(Luc. XIII)</note>
          </hi>. Et iterum eum Propheta: <hi>Incurvatus et humiliatus sum usquequaque <note>(Psal. CXVIII)</note>
          </hi>.</p>
<p>
          <pb n="0375A"/> <emph>200</emph> Ergo his omnibus humilitatis gradibus ascensis,
monachus mox ad charitatem Dei perveniet illam,
quae perfecta foras mittit timorem: per quam universa,
quae prius non sine formidine observabat,
absque ullo labore velut naturaliter ex consuetudine
<pb n="0376A"/>
incipiet custodire; non jam timore gehennae, sed
amore Christi et consuetudine ipsa bona et delectatione
 virtutum, quae Dominus jam in operarium
suum mundum a vitiis et peccatis, Spiritu sancto
dignabitur demonstrare.
</p>
      </div>

<div>
        <head>COMMENTARIUS.</head>

<pb n="0375"/>
<p>
          <pb n="0375A"/>Hoc caput, quod S. Benedictus subjungit silentio,
Prophetae secutus exemplum, qui ait: <hi>Obmutui et
humiliatus sum,</hi> quanto apud veteres fuerit in pretio,
exinde patet, quod et S. Donatus et Magister suis
in Regulis illud integrum inseruerint; quod venerabilis
Benedictus Clusensis S. Michaelis monasterii
saeculo XI abbas illud  « ut unusquisque memoriae
commendaret persuaderet, dicens ibidem virtutum
summam constare, unde quis facile queat ad celsitudinem
coelestem scandere, »  teste Willelmo ejus
discipulo; quod in pleno concilio Carisiaco anno 838,
praesentibus S. Carilefi monachis lectum sit, ut ad
<pb n="0375B"/>
meliorem frugem reducerentur; denique quod Grimlaicus
postquam multa de humilitate in solitariorum
Regula disseruit, sic tandem concluserit:  « Si cui
de humilitate altius libuerit perscrutari, ad Regulam
S. Benedicti percurrat, ibique duodecim humilitatis
gradus satis luculenter expositos inveniet. »  Est
autem humilitas virtus, qua quis verissima sui cognitione
sibi ipsi vilescit, sive, ut citatus a Boherio
S. Augustinus ait:  « Virtus, per quam animus in
nullo se efferens, nihilque boni sibi ascribens, exterius
etiam dejecti praefert habitum. » </p>
<p> <hi>Clamat nobis divina Scriptura, fratres.</hi> ] Clamat, non
simpliciter admonet; surdos enim noverat homines
ad humilitatis et abjectionis praedicationem, quos ad
alta semper ferri probe sciebat.</p>
<p> <hi>Qui se exaltat humiliabitur.</hi> ] Ut praeclara hac similitudine
explicat S. Augustinus <note>(Serm. 22, de Script.)</note>:
 « Sicut deficit fumus deficiant. Qui sunt qui sicut
fumus deficiunt, nisi superbi non confitentes peccata
<pb n="0375C"/>
sua, sed defendentes? Quare fumo comparati
sunt? Quia fumus erigit se, extollit se tanquam in
coelum, sed quanto fit superior, tanto facilius evanescit
et disperit. Rursus considerate quod dixi: solidior
est fumus igni proximus, et terrae proximus,
nondum sic evanescit, nondum sic <emph>201</emph> est dispersus
in ventos: quando autem attenuatur, evanescit,
et disperit? quando se multum extulerit. Quia ergo
superbus sic se erigit contra Deum quomodo fumus
contra coelum, restat ut ita deficiat, ut tanquam in
ventos suae vanitatis elatione dissipatus intereat,
quemadmodum disperit fumus elatus tumida, non
solida, magnitudine inflatus. Sic est enim fumus:
vides magnam molem, habes quasi quod videas, et
non habes quod teneas. »  Quomodo autem humilientur
qui se exaltant, et vicissim exaltentur qui se
humiliant, Hildemarus et post eum Bernardus Cassinensis
ita intelligunt, ut qui hoc in saeculo se exaltant,
humilientur in futuro; et vicissim: verum
non solum in futuro, sed etiam in praesenti Deus
<pb n="0375D"/>
superbos humiliat, in grave aliquod peccatum eos
cadere permittens,  « sicut medicus sapiens in remedium
majoris morbi patitur infirmum in leviorem
morbum incidere, »  ut angelici Doctoris exemplo utar <note>(2-2, q. 162, a. 6, ad 3)</note>,
frequentius autem in luxuriam;
et vicissim etiam humiles hoc exaltat in saeculo;
hinc pie Petrus Venerabilis <note>(Lib. I Mir.,
cap. 20)</note>:  « Sancti, infit, inter abdita latibulorum
opera sua semper celare laborant; sed ea si homines
taceant, lapides clamant. » </p>
<p> <hi>Cum haec ergo dicit, ostendit omnem exaltationem
genus esse superbiae.</hi> ] Supponit hic S. Benedictus plura
<pb n="0376A"/>
esse superbiae genera, et revera quatuor assignare
videtur doctor mellifluus his verbis <note>(Serm. 47, de
Divers.)</note>:  « Est superbia cordis, superbia oris, superbia
operis, et superbia habitus. Superbia cordis
est, quando homo in oculis suis magnus est, contra
quam Sapiens orat dicens: <hi>Extollentiam oculorum
meorum ne dederis mihi;</hi> et alibi: <hi>Vae qui sapientes
estis in oculis vestris.</hi> Superbia oris vel linguae, quae
et jactantia dicitur, est quando homo non solum
magna de se sentit, sed etiam loquitur; unde et Psalmista: <hi>Disperdat Dominus universa labia dolosa, et
linguam magniloquam.</hi> 
 Superbia operis est, quando
<pb n="0376B"/>
homo exteriori quadam superbia, ut magnus appareat,
agit, de qua idem Psalmista ait: <hi>Non habitabit in
medio domus meae, qui facit superbiam.</hi> Superbia
habitus est, quando homo ut gloriosus videatur,
pretiosis se ornat vestibus; unde Paulus: <hi>Non in
veste pretiosa;</hi> et Dominus: <hi>Qui in mollibus vestiuntur
in domibus regum sunt,</hi> ubi superbia abundat. » </p>
<p>Superbia autem quae Cassiano est  « saevissima bestia,
et superioribus cunctis (vitiis de quibus locutus
fuerat) immanior, perfectos maxime tentans, et propemodum
jam positos in consummatione virtutum
morsu diriore depascens, »  a verbo <hi>supereo</hi> dicitur,
ut superbire idem sit ac <hi>super</hi> se, <hi>super</hi> alios, <hi>super</hi> 
mensuram debitam <hi>ire;</hi> unde S. Isidorus <note>(De Sum.
Bono., cap. 38)</note>:  « Superbus, inquit, dictus est, qui
super vult videri quam est: qui enim vult supergredi
quod est, superbus est. » </p>
<p> <hi>Quod se cavere Propheta indicat, dicens,</hi> etc.] Ut
nos humilitatis sequi vestigia, superbiamque fugere
persuaderet, ad Christi comminationem Prophetae
<pb n="0376C"/>
subjungit exemplum, de se dicentis: <hi>Domine, non
est exaltatum cor meum,</hi> etc. Quibus verbis, ut observat
Bernardus Cassinensis, duplicem declarat
habere se humilitatem: interiorem <emph>202</emph> cum dicit: <hi>Non est exaltatum cor meum;</hi> 
 exteriorem cum addit: <hi>Neque elati sunt oculi mei,</hi> 
 etc. Quod ex Smaragdo
est dicere:  « Nihil meis meritis reputavi, nihil
scientiae meae contuli; sed si aliquid boni habui,
totum gloriae Dei dedi; nolui quasi mirabilis innotescere
hominibus, nec quaesivi aliquid super vires
meas, unde me apud imperitos jactarem. Aliter: In
magnis enim ambulare est magna de se unumquemque
sentire. In mirabilibus est, mirabile de se aliquid
existimare. » </p>
<p> <hi>Sed quid? si non humiliter sentiebam,</hi> etc.] Quod
ait: <hi>Sicut ablactatus,</hi> etc., duobus modis intelligit Hildemarus:
1. Sicut puer ablactatus cum solidum cibum
comedere non potest, mortis subit periculum, ita et
ego pro tuae beatitudinis dulcedine mortis amarae
<pb n="0376D"/>
discrimen incurram, si non humiliter sensero: quam
expositionem sequitur Bernardus Cassin. 2. Sicut
mater infantem ablactatura, mamillis amaritudinis
aliquid imponit, ut, ea degustata, lactare refugiat,
ita mihi pro felicitatis dulcedine amaritudinem
tribuas.</p>
<p> <hi>Unde, frates.</hi> ] Fratres vocat non solum monachos,
inquit Boherius, sed omnes etiam fideles, quos ad
coelestem patriam venire peroptat.</p>
<p> <hi>Si summae humilitatis volumus culmen attingere.</hi> ]
Summae dicit humilitatis, magnum aliquid humilitatis
virtutem esse demonstrans. Et revera <hi>humilitas
<pb n="0377A"/>
pro Christo suscepta regiam praefert dignitatem,</hi> ut
loquitur Gilbertus de Hoillandia <note>(Serm. 18, in Cant.)</note>,
cujus etiam magnitudo ex ipso Christi exemplo, et
in hanc virtutem amore colligi potest, ut merito
S. Bernardus dixerit <note>(Serm. 43, in Cant.)</note>:  « Magna
humilitatis virtus, cui etiam Deitatis majestas tam
facile se inclinat. »  Et iterum <note>(Epist. 42)</note>:  « Nescio
quo pacto familiarius semper humilitati propinquare
solet Divinitas. Denique illa se induit, ut appareret
hominibus; substantiam, formam, habitumque gestavit
humilem, ipsius nobis commendans virtutis
excellentiam, quam speciali sui voluit honorare praesentia. » 
Culmen autem humilitatis Bernardo Cass.
est charitas perfecta, quae foras mittit timorem, de
qua ad gradum 12; Boherio vel charitas, vel coelestis
patria, vel ipse Deus, qui est exemplum et doctrina
totius humilitatis.</p>
<p> <hi>Et ad exaltationem illam coelestem.</hi> ] Haec verba
priorum possunt esse exposititia, exaltatio enim
coelestis et summae humilitatis culmen idem sonant,
<pb n="0377B"/>
nempe coelestem patriam, ut mox explicabat Boherius.</p>
<p> <hi>Ad quam per praesentis vitae humilitatem pervenitur,</hi> etc.] Haec est enim ad eam via, quae sicuti sola, ita
et securissima; unde Joannes Climacus dicebat <note>(Grad. 25)</note>:
 « Si superbia ex angelis daemones quosdam
effecit, haud dubie etiam humilitas ex daemonibus
facere potest angelos.</p>
<p> <hi>Actibus nostris ascendentibus scala illa erigenda est,</hi> etc.] Hac in scala ascendentes aut descendentes angeli
dicuntur, nulli subsistentes aut residentes;
 « quatenus, inquit S. Bernardus <emph>203</emph> ad Garinum
scribens <note>(Epist. 254)</note>, palam daretur intelligi, inter
perfectum et defectum in hoc statu mortalis vitae
nihil medium inveniri; sed quomodo ipsum corpus
nostrum continue aut crescere constat aut decrescere,
sic necesse sit et spiritum aut proficere semper
aut deficere. » </p>
<p> <hi>Non aliud sine dubio descensus ille et ascensus a
<pb n="0377C"/>
nobis intelligitur, nisi exaltatione descendere, et humilitate
ascendere.</hi> ] Quibus quadrat illud S. Cypriani
( <hi>De Zelo et Livore</hi> ):  « Humilitate ad summa crescimus; » 
et S. Hieronymi ad Desiderium scribentis <note>(Epist. 154)</note>:
»  Scis dogma nostrum humilitatis tenere
vexillum, et per ima gradientes ad summa scandere; » 
denique S. Augustini seu cujusvis alterius <note>(Serm. 297 in append. Serm.)</note>:
 « Humilitatis passibus
ad coeli culmina conscenditur; quia Deus excelsus
non superbia, sed humilitate attingitur, de quo scriptum
est: <hi>Deus superbis resistit, humilibus autem dat
gratiam;</hi> unde et in Psalmis dicitur: <hi>Excelsus Dominus,
et humilia respicit, et alta a longe cognoscit.</hi> Alta
posuit pro superbis; humilia vero respicit, ut attollat;
alta, id est superba, cognoscit ut dejiciat.</p>
<p> <hi>Latera vero ejusdem scalae dicimus nostrum esse
corpus et animam.</hi> ] Quem in locum Smaragdus:
 « Sapienter, inquit, nostrum corpus et animam hujus
scalae duo dicit esse latera; quia ex utroque omnis
homo compositus constat, et pro amore Christi et
<pb n="0377D"/>
vita aeterna, ex utraque substantia quae praevalet, agit
bona; et ut in resurrectionis gloria in utraque substantia
laboris sui recipiat praemia, in utraque substantia
sollicite satagit Domini custodire mandata. » 
Ut autem haec duo coaptentur latera, dolari debent;
dolatur autem anima, ut post Bernardum Cassinensem
ait Boherius, cum corpori suo compatiens de
sua voluntate subtrahit, quod ejus impenditur necessitati
ac sustentationi; dolatur et corpus, cum subtrahit
sibi de potu, de cibo, de somno, de necessitate.</p>
<p> <hi>In qua latera diversos humilitatis gradus.</hi> ] Varios
humilitatis gradus varii assignaverunt, quos, si lubet,
vide apud Haeftenum lib. VI, tract. 4, disq. 64. Sed
in iis recensendis assignandisve nullus S.  P. Benedicto
felicius aut melius scripsit, qui suam de humilitate
doctrinam a Cassiano, lib. IV cap. 39, acceptam
prooemio ornavit, debitum in ordinem disposuit, singulosque
gradus illustravit, quibus undecimum duodecimumque
<pb n="0378A"/>
gradum adjecit. Cujus scalam tanti fecere
posteriores, ut variis eam commentariis illustrarint.</p>
<p> <hi>Divina evocatio ascendendos inseruit.</hi> ] Recentiores
legunt <hi>Divina vocatio,</hi> atque ita Bernardus Cassinensis,
cui  « divina vocatio est electio, qua Deus eligit
per gratiam quos per fructum boni operis misericorditer
perducit ad gloriam; »  sive, ut loquitur Boherius,
 « praedestinatio, quia quos vocavit, hos et praedestinavit;
per hos enim gradus tantum praedestinati
ascendunt ad superos. »  Et hac forte de causa S.
Joannes Climacus <note>(Grad. 25)</note> dixerit solam esse virtutem
humilitatis, quam daemoniorum nullus queat
imitari. Nostra vero lectio omnium est antiquorum,
uno forte excepto Hildemaro. Quid autem <emph>204</emph> sit
evocatio ita explicat Smaragdus:  « Evocatio dicitur
quando ad summum bellum non solum milites, sed
etiam caeteri vocantur; unde evocare, educere seu
provocare intelligitur; quod verbum apte satis hoc
loco est positum, quia ut ad bellandum contra diabolum
<pb n="0378B"/>
duodecim gradibus humilitatis armati fortiter
consurgamus, quotidie a Domino evocamur, educimur
et provocamur, »  etc.</p>
<p>Hactenus visionem Jacob mystice exposuit S. Benedictus,
eamque humilitati adaptavit, quod alii cum
ipso fecisse reperiuntur. Alias ejusdem visionis apud
alios expositiones offendes, S. Gregorius hanc exhibet <note>(Lib. V Moral., cap. 22)</note>:
 « In itinere dormire,
inquit, est in hoc praesentis vitae transitu a rerum
temporalium amore quiescere . . . . . Angelos vero descendentes
et ascendentes cernere, est cives supernae
patriae contemplari, vel quanto amore auctori suo
semetipsos transcendendo inhaereant, vel quanta compassione
charitatis nostris infirmitatibus condescendant.
Et notandum valde est quod ille dormiens
angelos conspicit, qui in lapide caput ponit . . . Caput
quippe in lapide ponere, est mente Christo inhaerere, » 
etc. Aliter Hildemarus:  « Per scalam intelligitur
Scriptura divina, per angelos ascensores et
<pb n="0378C"/>
descensores intelliguntur praedicatores sancti; tunc
enim ascendunt sancti, quando de Divinitate praedicant,
sicut Joannes facit dicendo: <hi>In principio erat
Verbum;</hi> et descendunt cum de humanitate praedicant,
ut cum idem Joannes dicit: <hi>Et Verbum caro
factum est, et habitavit in nobis,</hi> »  etc. Aliter etiam
Petrus Boherius in primo commentario:  « Potest
intelligi haec scala religio monachalis . . . . , latera cujus
sunt claustrum monasterii et stabilitas collegii: gradus
sunt vita, instituta, et doctrinae sanctorum Patrum;
angeli ascendentes sunt boni monachi, qui per
observantiam regularium mandatorum recto cursu
perveniunt ad celsitudinem perfectionis; descendentes
quoque angeli sunt mali monachi, qui per praemissorum
transgressionem ad ima mundi, et utinam
non inferni, descendunt. » </p>
      </div>
<div>
        <head> <hi>De primo humilitatis gradu.</hi> </head>
<p> <hi>Primus itaque humilitatis gradus est, si timorem Dei
sibi ante oculos semper ponens.</hi> ] Primus ergo humilitatis
<pb n="0378D"/>
gradus, cui S. Bernardus peccandi consuetudinem
opponit, S. P. Benedicto est timor Dei:  « Primus,
infit Smaragdus, ordine, quia primus est in
cogitatione, in corde et voluntate. »  Primus, quia
initium sapientiae omnisque virtutis timor Domini,
ut loquitur Propheta; primus denique, quia, ut dicit
Cassianus <note>(Lib. IV, cap. 39)</note>,  « principium nostrae salutis,
ejusdemque custodia timor Domini est; per
hunc enim et initium conversionis, et vitiorum purgatio,
et virtutum custodia his qui imbuuntur ad viam
perfectionis, acquiritur; qui dum penetraverit hominis
mentem, contemptum rerum omnium parit, oblivionem
parentum, mundique ipsius gignit horrorem. » </p>
<p>Hunc vulgo distinguunt in servilem, mercenarium,
et filialem. « Primus <emph>205</emph> S. Bernardo est <note>(Serm. 2
Dom. post oct. Epiph.)</note> ne cruciemur in gehenna, secundus
ne exclusi visione Dei privemur tam ineffabili
gloria, tertius timor replet animam omni sollicitudine
<pb n="0379A"/>
timidam, ne forte deseratur a gratia. » 
Utrumque hic indicat S. Benedictus, primum cum
ait, <hi>qualiter contemnentes Deum in gehennam pro peccatis
incidunt;</hi> secundum cum addit, <hi>et vitam aeternam
quae timentibus Deum praeparata est;</hi> tertium cum
praemisit, <hi>semper sit memor omnium quae praecipit
Deus.</hi> Atque hunc praesertim hoc loco praescribit S.
Benedictus, pro primo utilitatis gradu assignans non
simpliciter <hi>timorem,</hi> sed <hi>timorem Dei;</hi> quod ideo dixit,
infit Hildemarus, <hi>quia est et timor aliorum:</hi> est timor
ignis, est timor morbi, est timor mortis, etc.; licetque
Dei timorem in servilem, mercenarium, et filialem
distinguant, proprie tamen loquendo unus est
filialis: nam servilis aut mercenarius ad timorem
aliorum rectius reduci possunt, nec tam timere Deum
quam gehennam aut gloriae amissionem videntur.</p>
<p> <hi>Oblivionem omnino fugiat.</hi> ]  « Hoc est, illud peccatum
fugiat, quod est oblivio, inquit Hildemarus, cujus
medicina est jugis meditatio . . . . quasi diceret aliis
verbis, Non sit obliviosus, »  omnium scilicet quae
<pb n="0379B"/>
jugi memoria mandare debet, timoris perpetuae poenae,
gaudii coelestis patriae, laboris praesentis vitae,
etc.</p>
<p> <hi>Et semper sit memor omnium quae praecipit Deus.</hi> ]
Memor, inquam, sed recordatione efficaci, quae timori
filiali propria est; nam <hi>qui timent Dominum custodiunt
mandata illius.</hi> </p>
<p> <hi>Et qualiter contemnentes Deum in gehennam pro
peccatis incidunt.</hi> ] Contemnitur Deus aut in se, aut
in suis: in se, quia ei pro beneficiis gratia non redditur,
quia sicut Dominus non timetur, quia sicut
pater non amatur, quia sicut Deus et Creator non
adoratur, quia debitum servitium non impenditur
sibi, quia contra ipsum continue peccatur; in suis,
quia praelato non obeditur, quia dixit: <hi>Qui vos spernit,
me spernit;</hi> et aliis modis quando charitatis opera
immisericorditer omittuntur, inquit Bern. Cass.</p>
<p> <hi>Et vitam aeternam quae timentibus Deum praeparata
est,</hi> etc.] De qua Psalmista: <hi>Quam magna multitudo
<pb n="0379C"/>
dulcedinis tuae, quam abscondisti timentibus te!</hi> </p>
<p> <hi>Et custodiens se omni hora a peccatis et vitiis,</hi> etc.]
Quamvis <hi>peccatum</hi> et <hi>vitium</hi> ad idem significandum
promiscue soleant usurpari, aliquid tamen inter
utrumque discriminis qui rectius loquuntur afferre
norunt. Ita peccatum ad boni omissionem, vitium ad
commissionem mali referunt Hildemarus, Bernardus
Cassinensis et Boherius. Hic etiam illam inter utrumque
differentiam adducit, quod tam omissum bonum
quam commissum malum ad peccatum spectet; ad
vitium vero peccandi consuetudo. Brevius et melius
dici possent actus esse peccata, habitus vitia. Sed
Smaragdus hunc locum exponens ita habet:  « Quod
dicit a peccatis custodire se omni hora, subauditur a
pravis operibus, quae fiunt cogitatione, locutione,
et opere . . . Quod vero dicit custodire a vitiis, subauditur
a septem principalibus, <emph>206</emph> id est a gula,
fornicatione, avaritia, ira, tristitia, acedia, vana gloria,
et ab octava eorum genitrice superbia, et ab omnibus
prorsus illorum nocivis ramusculis, »  etc.</p>
<p>
          <pb n="0379D"/> <hi>Sed et desideria carnis amputare festinet.</hi> ] Quia, ut
ait S. Odo <note>(Lib. II Collat., n. 6)</note>,  « omnimodis exsecrabilius
videtur, si religionis professores, quibus, ut
ait Apostolus, eloquia Dei credita sunt, carnalibus
desideriis contigerit ancillari: relictis coelestibus,
terrenis inhiare; contempto Deo, mammonae servire. » </p>
<p> <hi>Aestimet se homo de coelis semper a Deo respici omni
hora,</hi> etc.] Ut divinum nobis incutiat timorem, divinam
nobis incutit et omni hora et in omni loco praesentiam;
quia <hi>videri sic, et a tali, et semper, et ubique,
magnus terror est,</hi> inquit Bernardus Cassinensis. Probatque
verbis Prophetae dicentis, <hi>scrutans corda et
renes Deus.</hi> Ubi per corda cogitationes, per renes
cogitationum rimas, sive initium et intentionem unde
ipsae cogitationes oriuntur intelligi vult Hildemarus;
sed rectius cum Smaragdo, Bernardo Cassin., Boherio
et Trithemio per corda cogitationes, per renes
<pb n="0380A"/>
corporeas delectationes interpreteris; vigent quippe
in renibus delectationes venereae. Aliter etiam Boherius:
 « Scrutans corda et renes, id est fideles et
Judaeos: Judaei dicantur renes, a quibus Christus
descendit secundum carnem; unde in psalmo, <hi>Usque
ad noctem increpuerunt me renes mei,</hi> id est Judaei, a
quibus descendi secundum carnem, persecuti sunt
me usque ad mortem. » </p>
<p> <hi>Et iterum Dominus novit cogitationes hominum quoniam
vanae sunt.</hi> ] Quem in locum Hildemarus:  « Nunquid
solummodo homo cogitationes habet malas et
non bonas? Quid est cum bona meditatur, cum Deo
placere cogitat, nunquid non est bona cogitatio? Vere
bona est haec cogitatio, sed Propheta dixit, <hi>Hominum
quoniam vanae sunt,</hi> ac si diceret, Quantum ad homines
attinet, vanae sunt, quia hominum sunt; nam
quantum ad Deum attinet, bonae sunt, quia ex Deo
sunt: quoniam homo nihil boni habet a se, sed si
aliquid boni habet, a Deo habet. » </p>
<p> <hi>Et item dicit: Intellexisti cogitationes meas a longe.</hi> ]
<pb n="0380B"/>
Id est antequam fiant; neque enim hic attenditur
loci distantia, sed temporis.</p>
<p> <hi>Et quia cogitatio hominis confitebitur tibi.</hi> ] Id est
cognoscetur a te. Nam  « quia cogitatio nota est Deo,
inquit Hildemarus, ipsa notitia dicitur Deo confiteri. » 
Quam expositionem sequitur Bern. Cassinensis, et
confirmat Guido Juvenalis, hunc regulae textum ita
Gallice reddens: <hi>La pensée de l' homme se montrera à
toi et te fera hommage, car elle ne peut fuir ta connaissance.</hi> 
Aliter tamen Smaragdus:  « Cogitatio hominis,
ait, tunc Deo confitetur, quando peccata praeterita
humili satisfactione ab illo damnantur; quia
dum unusquisque divina illuminatione praevenitur,
statim molestiis turpium cogitationum pulsatur, sed
eas Domino confiteri humiliter non veretur. » </p>
<p> <emph>207</emph> <hi>Nam ut sollicitus circa cogitationes suas perversas.</hi> ]
Ut nempe non exeant in deliberationem, sicuti
ait Hildemarus.</p>
<p> <hi>Dicat semper utilis frater in corde suo.</hi> ] Utilis frater
Trithemio  « ille est, qui omnibus prodesse, et nulli
<pb n="0380C"/>
desiderat obesse, qui nihil sapit, nisi quod Deo placere
cognoscit, qui totam spem suam ponit in Domino,
sine cujus auxilio se nihil posse facere certissime
eredit; »  et Nicolao de Fractura  « quem poenitet
de cogitationibus suis perversis dicitur utilis
frater. » </p>
<p> <hi>Tunc ero immaculatus coram eo si observavero me
ab iniquitate mea.</hi> ] Licet iniquitas vulgo pro peccato
sumatur, hic tamen pro sola cogitatione prava debere
accipi censent Smaragdus et Bernardus Cass.,
idque postulare videtur sensus verborum S.  P. Benedicti;
nam ut sollicitus sit utilis frater circa cogitationes
pravas, vult eum semper dicere: <hi>Tunc ero
immaculatus coram eo, si observavero me ab iniquitate
mea,</hi> quasi diceret, infit Smaragdus:  « Tunc immaculatam
potero ducere vitam, si me non maculaverit
cogitatio prava; neque enim potest sine macula vivere,
cujus iniqua cogitatio polluit mentem, sed ille
tantum bene immaculatus vivit, qui se ab iniquitate
<pb n="0380D"/>
pravae cogitationis custodit. » </p>
<p> <hi>Voluntatem vero propriam ita facere prohibemur,
cum dicit Scriptura nobis:  « Et a voluntatibus avertere.</hi> » ]
Quod tam de bona quam de mala intelligunt
voluntate Hildemarus et Bernardus Cassin. Et certe
ipsa bona voluntas cessat esse bona, cum efficitur
propria, etiamsi bona appetere videatur; unde et
Dominus illa reprobat jejunia, in quibus reperitur
voluntas nostra.</p>
<p> <hi>Et iterum rogamus Deum in oratione, ut fiat ejus
voluntas in nobis.</hi> ] Id est in nostra, inquit Hildemarus.
Recte omnino ad B. Benedicti mentem S. Augustinus
seu quivis alius <note>(Serm. 65 in Append. serm.)</note>:  « Certe
cum dicimus, <hi>Fiat voluntas tua,</hi> docemur semper ad
Dei, non ad nostram respicere voluntatem; quia in
nostra voluntate aliquoties contraria sunt; in Domini
voluntate vita est semper et benitas. » </p>
<p> <hi>Sunt viae quae videntur hominibus rectae,</hi> etc.] Hunc
<pb n="0381A"/>
Scripturae locum ita explicat citatus a Boherio abbas
Moyses:  « Scripturae Judaeorum vel gentilium inducunt
monacho quamdam complacentiam plusquam
codices fidei Christianae, expositiones etiam sacrae
Scripturae novum dantes intellectum videntur ei rectae,
multiplicata jejunia, et orationes ultra usum
communem coenobii recte dijudicat; persequi vero
extra coenobium pias causas, puta monasteriorum,
monachorum, desolatorum, monialium, rectum ei
videtur et sanctum; quod tamen illusione saepe diabolica
procuratur; et ideo istae viae quae videntur
rectae usque ad infernum demergunt. »  Sed Smaragdus
textum illum intelligi posse existimat de illis  « qui
nunc electi esse videntur, sed quia non sunt a Domino,
reprobantur; »  additque:  « Potest et de <emph>208</emph> 
illis non inconvenienter intelligi, quos vitia sub simulatione
virtutum decipiunt . . . . Intelligitur et de
haereticis, quorum dogma illis videtur rectum, sed a
catholicis viris discernitur, et judicatur esse pravum,
quia sequaces suos ducit ad tartarum. »  Hildemarus
<pb n="0381B"/>
vero locum interpretatur de vitio sub specie latae
virtutis; vel quando bonum pro meliori, et melius
accipitur pro optimo; et iterum de bonis illis quae
fiunt absque benedictione patris spiritalis, ut sunt
jejunare, vigilare, etc., quae S. Benedictus praesumptioni
deputat, et vanae gloriae, non mercedi.</p>
<p> <hi>In desideriis vero carnis ita nobis Deum credamus
esse praesentem, cum dicit Propheta Domino:  « Ante
te omne desiderium meum.</hi> » ] Quem Prophetae versiculum
S. Augustinus de bono desiderio, hunc S. Benedictus
de malo intelligit, nimirum de desiderio carnis,
quod cum spiritui rectaeque rationi repugnet, non
potest esse bonum, nisi forte occasionaliter, in quantum
illius procurat bonum, qui sibi resistit. Hildemarus
et Bernardus Cassinensis tam de bono quam
de malo interpretantur; quibus favet vox universalis <hi>Omne: Ante te omne desiderium meum,</hi> 
 hoc est, notum
tibi est. Vel etiam ante te omne desiderium meum,
id est subditum est voluntati tuae, nec aliud desidero
<pb n="0381C"/>
quam quod me desiderare jubes.</p>
<p> <hi>Ergo si oculi Domini.</hi> ] Oculi Domini Smaragdo
 « respectio est divina, qua semper respicit super bonos,
ut eos ab insidiis inimici defendat, a peccatis
custodiat, et bonis jugiter operibus persistere faciat; » 
vel juxta Cassianum <note>(Lib. VIII, cap. 4)</note> in oculis Dei
 « immensitatem perspicaciae, qua universa perlustrat
et perspicit, et quod nihil eum ex his quae ex nobis
geruntur, gerendave sunt, seu cogitantur, lateat,
scire possumus. »  Absit enim ut corporeum aliquid
in Deo existememus, ut quondam voluerunt anthropomorphitae,
quorum errorem refutat Theodoretus
quaest. 20 in Genesim. De his agunt Sozomenus, lib.
VIII, cap. 11; Cassianus, collat. 10, cap. 2 et sequentibus;
Gennadius, de Viris Illustrib., cap. 33;
Niceph., lib. II, cap. 14.</p>
<p> <hi>Speculantur bonos et malos.</hi> ] Speculantur ergo oculi
Domini bonos et malos, ut bonis bona et malis retribuat
mala, ut illis pro bonis operibus praemia,
istis pro pravis actionibus poenam tribuat sempiternam;
<pb n="0381D"/>
istos ut exaudiat et salvet, illos ut perdat et
damnet, sicut scriptum est: <hi>Oculi Domini super justos,
et aures ejus ad preces eorum; vultus autem Domini
super facientes mala, ut perdat de terra memoriam
eorum,</hi> inquit Smaragdus.</p>
<p> <hi>Et Dominus de coelo semper respicit super filios hominum,
ut videat si est intelligens aut requirens Deum.</hi> ]
Particula <hi>aut</hi> ex Hildemaro hic sumitur copulative
pro <hi>et,</hi> ut is sit intelligens Deum, qui et requirens.</p>
<p> <hi>Et si ab angelis nobis deputatis quotidie die noctuque
Domino factori nostro opera nostra nuntiantur.</hi> ] Nuntiant
ergo coelestes illi spiritus opera nostra Deo, <emph>209</emph> 
unde et angeli, id est nuntii dicuntur, non quasi nesciat
ille, sed  « ut officium suum et ministerium impleant,
quia nuntii sunt, »  inquit Haimo Halberstatensis.
Vel, ut ait Origenes:  « Offerunt sancti angeli
Dei, non quasi nesciat is qui omnia novit antequam
fiant, sed ut testes efficiantur sanctitatis atque pietatis
<pb n="0382A"/>
justorum. Iterum tanquam deflentes impietates
et injustitias injustorum, atque etiam ipsius diaboli;
haec namque demonstrans atque significans Dominus
dicit de illis bonis servis, hoc est angelis: Venientes
autem nuntiaverunt Domino suo omnia quae facta
fuerant. »  Vel etiam, ut addit Menardus noster:
 « Nuntiant opera nostra mala, ut a Deo accipiant
quomodo et quando sunt castiganda ad emendationem;
et ideo renuntiatio illa angelorum timenda,
et congrua emendatione eorum correptio praevenienda. » </p>
<p>Modum annuntiandi exponit Hildemarus his verbis:
 « Cum unusquisque angelus sive bonus sive malus
gaudet de nostris bonis, vel tristatur de nostris malis,
ipsum gaudium, quia Deo notum est, vel ipsa
tristitia, quia cognita est Deo, ipsius gaudii vel tristitiae
notitia Deo dicitur ab angelis nostra facta nuntiare. » </p>
<p>Porro cum de angelis nobis deputatis hic in plurali
loquatur S.  P. Benedictus, videtur in ea fuisse sententia,
<pb n="0382B"/>
quae duos unicuique hominum angelos deputatos
fuisse tenet, quorum unus bonus ad custodiam
datus, alter malus ad exercitium. Plane de bono angelo
nulla est apud catholicos controversia; constat
enim multis Scripturae testimoniis suum quemque
hominum habere custodem; de malo vero non ita pro
certo habetur, tum quia parum solidum haec sententia
fundamentum in Scriptura habere videtur, tum quia
liber Pastoris, cujus auctoritate hanc opinionem acceperunt
veteres scriptores, inter apocrypha a Gelasio
recensetur, tum etiam quia si Deus malos deputasset
hominibus angelos, auctor peccati aliquo modo censeretur.</p>
<p>Non defuere tamen ex antiquis Patribus qui ita docerent.
Ita Origenes homilia 10 in Lucam, Gregorius
Nyssenus in Vita Mosis, Cassianus collatione 8, cap.
17, et collat. 13, cap. 12; Beda in cap. XII Actuum
apost.; Hildemarus et Bernardus Cassin. in hunc
locum, sed et multi haud ignobiles theologi, quos
<pb n="0382C"/>
inter Petrus Lombardus lib. II Sent., dist. 11. Et
sane Apostolus datum sibi angelum Satanae, qui se
colaphizet, testatur. <hi>Vide</hi> Maldonatum in cap. XVIII
Matthaei.</p>
<p>Quandonam vero illi nobis deputentur varias fuisse
opiniones scribit Hildemarus:  « Unusquisque, inquit,
homo habet angelum bonum et malum sibi
deputatum; malum quippe a die nativitatis, bonum
autem angelum, secundum quorumdam opinionem, a
die nativitatis; alii autem dicunt a die baptismatis;
nonnulli vero dicunt a discretionis boni et mali
unumquemque hominem bonum angelum habere. » 
Idem habent Bernardus Cassin. et Boherius. Ex his
tribus opinionibus prima probabilior videtur, quam
Smaragdus his verbis, quae desumpsit ex S. Hieronymo <note>(In cap. XVIII Matth.)</note>,
tuetur:  « Magna dignitas
animarum, ut unaquaeque <emph>210</emph> anima habeat
ab ortu nativitatis in custodiam suam angelum delegatum.</p>
<p> <hi>Cavendum est ergo omni hora, fratres,</hi> etc.] Haec
<pb n="0382D"/>
omnia plana sunt, nec expositione indigent, sed meditatione.</p>
      </div>
<div>
        <head> <hi>De secundo humilitatis gradu.</hi> </head>
<p> <hi>Secundus humilitatis gradus est, si propriam quis
non amans voluntatem.</hi> ] Secundus humilitatis gradus,
cui libertatem peccandi opponit S. Bernardus, est ut
quis propriam non amet voluntatem; utquid enim
amaret, cui abrenuntians Domino Christo vero Regi
militaturus obedientiae fortissima atque praeclara
arma assumpsit, quam in monasterio sequi prohibetur,
quam odio habere praecipitur, cujus potestatem
se haudquaquam habere cognoscit? Merito autem
inter humilitatis gradus odium propriae voluntatis reponitur;
quia, ut dicit S. Joannes Climacus <note>(Grad.
25)</note>,  « humilis corde suam voluntatem semper tanquam
deceptricem exsecratur. »  Et postea:  « Crux
est, et grave onus humili, quando sibi credere cogitur,
<pb n="0383A"/>
uti superbo quando alterius sententiae stare jubetur. » 
Hinc praeclara illa senioris cujusdam sententia
a Boherio in secundo comm. relata: <hi>Mea
namque tristitia est, si propriam fecero voluntatem.</hi> </p>
<p> <hi>Desideria sua non delectetur implere.</hi> ] Recte inde
consequitur, ut qui propriam non amat voluntatem, is
desideria sua non delectetur implere. Implentem vero
desideria recte onagro comparat S. Odo abbas Cluniac.,
explicans illud Scripturae <note>(Lib. I Collat., n.
33)</note>: <hi>Quasi pullum onagri liberum se putat:</hi>  « Onager,
inquit, dicitur asinus agrestis; agrestia autem animalia
libertatem amant, et ire quo volunt, et quiescere
quando volunt: qui ergo implere mala quae desiderat
per effrenatam libertatem quaerit, pullo onagri
similis esse concupiscit; talis videlicet, quia ad
aliud non reservatur, sub disciplina quasi agrestis
bestia non restringitur. »  Porro ad odium propriae
voluntatis triplici nos stimulo excitat S.  P. Benedictus:
exemplo Christi, comminatione poenae propriam
<pb n="0383B"/>
voluntatem sequentis, et corona quam illius
abnegandae felix parit necessitas.</p>
<p> <hi>Sed vocem illam Domini factis imitetur dicentis: Non
veni facere voluntatem meam, sed ejus qui misit me.</hi> ]
 « Idcirco enim, ut ait apud Cassianum <note>(Coll. 24, c. ultimo)</note> 
Abbas Abraham, Dominus noster ac Salvator, ut
nobis amputandarum voluntatum nostrarum formam
traderet. <hi>Non veni,</hi> inquit, <hi>facere voluntatem meam,
sed voluntatem ejus qui misit me;</hi> et iterum: <hi>Non
sicut ego volo, sed sicut tu:</hi> quam virtutem illi specialiter
exercent, qui in coenobiis commorantes senioris
reguntur imperio, qui nihil omnino arbitrio
suo agunt, sed voluntas eorum ex voluntate pendet
abbatis. »  Quapropter, ut hic Hildemari verbis utar,
 « debet monachus, cum aliquid durum aut contrarium
sibi imperatum fuerit, dicere: Non veni <emph>211</emph> 
facere voluntatem meam, sed ejus qui misit me, id
est: Non veni adimplere voluntatem carnis, sed Dei,
cujus instinctu huc missus sum. Sive etiam: Non
veni facere voluntatem meam, id est carnis, hoc est
<pb n="0383C"/>
quod mihi leve et suave est, sed abbatis mei, qui me
misit in hanc obedientiam. » </p>
<p> <hi>Et item Scriptura dicit:  « Voluntas habet poenam et
necessitas parit coronam.</hi> » ] Hic locus nullibi in Veteri
aut Novo Testamento reperitur; sed Scripturae vocabulum
ad alias etiam quam sacras Scripturas significandas
nonnunquam usurpant scriptores. Ita S. Valerius:
 « Quoniam Scriptura testatur, quod omne
peccatum quod remissus indisciplinatusque admiserit
frater, ad negligentem protinus revertatur seniorem. » 
Petrus Venerabilis:  « Accedat et peccator
Theophilus, qui, ut Scriptura apud plures jam usitata
narrat, post quadraginta dierum poenitentiam
Christi corpore suscepto facie refulsit ut sol. »  Milo
episcopus Mindensis ad Gorzienses monachos scribens:
 « Nam licet in divina pagina legatur quod
exhibitio operis probatio sit verae dilectionis. »  Quae
verba sunt ex S. Gregorio, non ex Scriptura sacra:
eodem ergo sensu Scripturae vocem usurpat hic sanctus
Benedictus; quamvis ea quae profert implicite
<pb n="0383D"/>
variis in sacrae Scripturae locis reperiantur. Sed reperiatur
necne, sane praeclara et omnium monachorum
mentibus altius insculpenda sententia est,
Voluntas habet poenam, et necessitas parit coronam.</p>
<p> <hi>Voluntas habet poenam.</hi> ] Quod duobus modis ex
Hildemaro potest intelligi. 1º Voluntas abnegata habet
poenam tam ex parte naturae, cui ad amputandas
voluntates magnus superandus est labor, quam ex
parte falsorum fratrum, qui obedientem monachum
infestare non cessant. 2º Voluntas propria superiori
haud subjecta habet poenam, et quidem perpetuam:
est enim <hi>murus ferreus, qui hominem a Deo separat
atque divellit,</hi> ut dicebat apud S. Dorotheum abbas
Pastor <note>(Doctr. 5, n. 4)</note>. Vel etiam temporalem,
primo ab eo qui eam implere delectatur, quem justo
Dei judicio propria inde conscientia cruciat. Nam,
ut ait S. Bernardus <note>(Epist. 11)</note>,  « Hoc ad aeternam
<pb n="0384A"/>
justamque Dei legem pertinuit, ut qui a Deo noluit
suaviter regi, poenaliter a seipso regeretur; quique
sponte jugum suave et onus leve charitatis abjecit,
propriae voluntatis onus importabile pateretur invitus. » 
Secundo a praelato, qui propriam in subdito
plectit voluntatem: quo sensu locum istum Regulae
videtur intellexisse Richardus de S. Angelo, in eum
ita scribens:  « In hoc habet poenam, quia nos renuntiamus
propriae voluntati in ipsa susceptione ordinis;
postmodum promittimus obedientiam, et renuntiationem
sive promissionem nostram servare
debemus; si vero contrarium facimus, poenam habet,
et erit arbitraria, cum hic non statuatur. » </p>
<p> <hi>Et necessitas parit coronam.</hi> ] Necessitas scilicet
propriae voluntatis amputandae tam in rebus malis,
ut non peccemus, quam in bonis, quas sine benedictione
Patris spiritalis facere prohibemur, parit coronam,
quam reddet nobis aliquando justus judex.</p>
<p> <emph>212</emph> Porro hunc gradum humilitatis non scandunt,
qui aut importunitate, aut pusillanimitate licentiam
<pb n="0384B"/>
a superiore extorquent ea faciendi etiam
bona quae desiderant; nam <hi>extorta seu coacta licentia,
licentia non est, sed violentia,</hi> inquit S. Bernardus <note>(Epist. 87)</note>,
frustraque sibi de abbatis permissione
blandiuntur, qui non tam vocem quam voluntatem
attendere debuerant. <hi>Vide</hi> Petri Vener. epistolam ad
Gislebertum eremitam, lib. I, epist. 20.</p>
      </div>
<div>
        <head> <hi>De tertio humilitatis gradu.</hi> </head>
<p> <hi>Tertius humilitatis gradus est, ut quis pro Dei amore,
omni obedientia se subdat majori.</hi> ] Recte enim sequitur,
ut qui propriam non amans voluntatem desideria sua
haud delectatur implere, omni obedientia se subdat
majori: quod duobus modis ex Hildemaro intelligi
potest. 1º Referendo vocem universalem <hi>omni</hi> ad <hi>obedientia,</hi> 
ut sensus sit, quaecunque jusserit abbas,
sive contineantur in Regula, sive non, ea impigre
monachus exsequatur. Atque ita hunc S. Benedicti
locum intellexit S. Bernardus <hi>(De Praec. et Disp.,
<pb n="0384C"/>
cap. 6)</hi>:  « In eadem Regula, inquit, tertius gradus
humilitatis praescribitur, ut omni obedientia monachus
se subdat majori. Dicens quippe <hi>omni,</hi> non vult
nos in obediendo mensura esse contentos professionis,
non attendere promissi debitum, non de pacto
sumere modum; sed transire alacriter etiam votum,
et obedire in omnibus. »  Similiter Petrus Boherius
in secundo comm.:  « Omni obedientia, id est nihil
suae discretioni, sed judicio ejus universa committat,
ac monita ejus sitiens libenter auscultet. »  Eodem
modo etiam Menardus. 2º Referendo terminum <hi>omni</hi> 
ad <hi>majori,</hi> quasi diceret, Omni majori se subdat et
obediat. Majoris autem nomine non solum abbas,
qui <hi>Major monasterii</hi> in conc. Carth. IV, can. 13,
appellatur, intelligendus esset, sed etiam quicunque
alius supra se positus, ut praepositus, decanus, alicujus
obedientiae seu ministerii praefectus, verbi gratia,
sacrista, cellerarius, aut alicujus artis magister, vel
etiam antiquior ordine professionis; imo etiam inferior,
quem sibi ex humilitate superiorem arbitratur.
<pb n="0384D"/>
Atque hunc esse Hildemari sensum, quem Bernardus
Cassinensis et Boherius in primo Comm. sequuntur,
satis indicat his verbis:  « Altero modo intelligitur,
id est ut in omni obedientia cupiat, vel habeat majorem,
id est magistrum. » </p>
<p> <hi>Imitans Dominum, de quo dicit Apostolus: Factus
est obediens usque ad mortem.</hi> ] Eamdem obedientiae
formam praescribit monachis S. Basilius <note>(Reg. Brev.
interr. 116)</note>, cum facta interrogatione:  « Usque ad
quem modum obedire oporteat, qui placendi Deo regulam
implere cupit? »  respondet:  « Apostolus hoc
ostendit, ubi nobis obedientiam Domini, qui factus
est obediens usque ad mortem, mortem autem crucis,
ita proposuit, ut praemiserit illud: <hi>Hoc autem sentite
in vobis quod et in Christo Jesu.</hi> »  Idem ergo sentire
debet humilis monachus, quod et in Christo Jesu,
atque ejus exemplo obedire <emph>213</emph> etiam usque ad
mortem: id quod duobus item modis cum Hildemaro
<pb n="0385A"/>
accipere possumus. 1º Usque ad mortem, id est toto
vitae tempore, quo sensu S. Bernardus ait <note>(De Praecepto
et Disp., cap. 6)</note>:  « Est sane quidam obedientiae
limes secundum tempus, ipsa temporis extremitas,
ut is sit terminus obedientiae qui et vitae: hunc
nobis maxime unigeniti Dei commendat exemplum,
qui factus est Patri obediens usque ad mortem. » 
2º Usque ad mortem, ut si necesse sit obedientiae
causa ipsam mortem subire, non refugiat. Uterque
sensus optimus est, et monachum imprimis decet;
sed hic solis his competit qui nihil sibi a Christo
charius aliquid existimant, et pro ejus amore omni
obedientia se subdunt majori; <hi>in amore enim Christi
nec modus ponitur nec mensura,</hi> ut loquitur Boherius
in primo comm. Porro huic humilitatis gradui,
decimum superbiae, rebellionem opponit S. Bernardus.</p>
      </div>
<div>
        <head> <hi>De quarto humilitatis gradu.</hi> </head>
<p> <hi>Quartus humilitatis gradus est, si in ipsa obedientia
<pb n="0385B"/>
duris et contrariis rebus, vel etiam quibuslibet irrogatis
injuriis tacita conscientia patientiam amplectatur.</hi> ]
Supremam obedientiae perfectionem hoc in quarto
humilitatis gradu S. Benedictus constituit. In secundo
quidem propriae voluntatis odium jubens, ad obedientiam
monachum disposuerat; in tertio omni se
majori subdere docens, obedientem reddiderat; hic
vero dura, contraria, irrogatasque injurias in obedientia
aequo animo amplecti praecipiens, obedientem
omni ex parte perficit. Porro quamvis dura, contraria,
irrogatae injuriae, ad idem significandum promiscue
nonnunquam usurpentur, hic tamen aliquid
inter utrumque discriminis proferunt antiqui Regulae
commentatores. Hildemaro,  « dura sunt illa quae ad
materiam rei attinent, verbi gratia, sicuti est petram
levare, aut aliquid immensae magnitudinis portare
vel agere. »  Idem docent Bernardus Cassinensis et
Boherius. Turrecremata vero dura intelligit res graves
et difficiles ad exsequendum: sic nimirum leges
<pb n="0385C"/>
et imperia dicuntur dura, in quibus occurrit major
difficultas: hinc populus Roboam rogabat ut minueret
aliquid de imperio patris sui <hi>durissimo.</hi> Dura quoque
locum habent in imponendis poenitentiis, ut
sunt humi cubare, jejuniis corpus atterere, flagris
caedere, etc.</p>
<p>Contraria ex praefato Hildemaro  « sunt quae ad
voluntatem attinent, si hoc quod sibi imperatur, non
sibi placuerit. »  Sive, ut ait Bernardus Cassinensis,
et ex eo Boherius <note>(Lib. VI, tract. 5, disq. 7)</note>,  « contraria
sunt quae ab ipsius facientis voluntate discordant. » 
Paulo fusius Benedictus Haeftenus:  « Contraria,
inquit, duobus modis intelligo: 1º quae rationi
repugnare videntur, ut si jubearis vestem suere et
rursum dissuere, plantare herbas, pangere arbores
et denuo evellere, ire cubitum et mox surgere e
strato, aquam haurire et fundere in sole; 2º quae repugnant
inclinationi obedientis, ut si solitudinis et
cellae cultori imponatur cura hospitum, <emph>214</emph> officium
cellarii, aut contra pronus ad discurrendum per domum,
<pb n="0385D"/>
et garriendum cum hospitibus, mandatum
accipiat in cella residendi, tacendi, et studendi. » </p>
<p>Injuriae vero sunt opprobria, irrisiones, verba
contumeliosa, et his similia.</p>
<p>Atque his in tribus tota pene, imo tota abit monachorum
vita, ut vel minimam rerum asceticarum
notitiam habenti exploratum est. Audiendus hanc in
rem Petrus Damiani:  « Saepe, inquit, frater de cella
ad cellam jubetur habitaturus abscedere, nec aliquid
utensilium quae suo etiam labore paraverat permittitur
asportare; saepe optantes in remotione quiescere,
ad peragendum opus compelluntur exire; aliquando
claves cellarum foribus subtrahuntur, et quam longo
tempore nisi per singulos dies dominicos, non redduntur;
aliquando districtam sibi victus continentiam
indicentes coguntur remissius vivere, volentesque
reficere compelluntur econtrario jejunare;
saepe post sagmarios frater procul ire praecipitur;
<pb n="0386A"/>
saepe distrahendi vel emendi gratia ad nundinas
destinatur. »  Hinc abbas Zacharias projectam sub
pedibus cucullam conculcans dicebat: Nisi ita conculcatus
fuerit homo, non potest esse monachus.
Hinc S. ipse Benedictus venientem ad conversionem
injuriis appeti voluit, nec ante admitti in claustro
monasterii quam irrogatas sibi injurias patienter
sufferre visus fuerit; admisso omnia dura et aspera
praedicari, eumque in omni patientia probari. A qua
lege nec ipsos aegrotos aut moribundos aliquando
solvebant; cujus rei insigne habemus exemplum in
Vita S. Bernardi <note>(Lib. VII, cap. 26)</note>, qui positum in
extremis quemdam fratrem conversum Clarevallensis
monasterii, virum mirae simplicitatis et innocentiae,
de proxime sibi retribuenda gloria coram omnibus
praefidentem, ita adorsus legitur:  « Signa cor tuum,
frater, signa cor tuum: quid est quod locutus es?
unde tibi subrepere potuit tantae praesumptionis audacia?
Enimvero tune ille pauperculus et miserabilis
<pb n="0386B"/>
homo qui cum nihil aut prope nihil haberes in saeculo,
necessitate forsitan magis quam timore Dei cogente,
ad nos confugisti, multis precibus tandem aditum
impetrando? Nos vero causa Dei collegimus inopem,
et parem te fecimus in victu, et vestitu, caeteris
commoditatibus, his qui nobiscum sunt sapientibus
atque nobilibus viris; et factus es quasi unus ex illis.
Quid igitur tribuisti Domino pro omnibus istis? Et
ecce non sufficit ingratitudini tuae gratis te accepisse
tot beneficia de manu Domini, nisi et regnum ipsius
haereditario jure vindices tibi, quod nullus unquam
regum vel principum quantislibet auri et argenti molibus
potuit comparare. »  Quod si ita moribundum
S. abbas impetebat, quomodo putas sanos et valentes?
Certe suam mentem et morem satis indicat,
cum fratribus suis congratulans, quod sub increpationis
velamine eorum virtutes tegerentur, ait <note>(Serm. 4,
in psal. XC)</note>:  « Si scire vultis quantum in hac absconsione
lucramur, credo nullum hic esse qui si quartam
partem eorum quae facit, in saeculo actitaret, non adoraretur
<pb n="0386C"/>
ut sanctus, reputaretur ut angelus; nunc autem <emph>215</emph> 
 quotidie tanquam negligens arguitur et increpatur. » 
Longe ergo ab eorum erat sententia, qui
viros pios et sanctos sine fictione aut mendacio increpari
a superiore non posse affirmant: quae si vera
forent, omnes ironiae, allegoriae et metaphorae
dicenda essent mendacia: nam qui fratrem, verbi
gratia, legentem solito altius in refectorio increpando
vocat declamatorium, superbum, minus honeste legentem,
non magis mentiri censendus est quam is
qui virum pessimum ironice appellat optimum; haec
enim omnia non assertive proferuntur, sed increpative.
Haec obiter dicimus, de quibus qui plura desideraverit,
adeat librum de Officiis et perfectione
monachorum, cap. 12. Redeo ad S. Benedicti textum,
qui, ut notat Hildemarus, non simpliciter jubet ut
dura, contraria, injuriasque patienter perferamus,
sed, quod majus est, <hi>amplectamur,</hi> id est cum gaudio
et amore suscipiamus;  « nos enim eam rem, inquit,
quam diligimus amplectimur, quia non solum monachus
<pb n="0386D"/>
debet adversa sufferre aut tolerare, sed etiam
cum gaudio sufferre. »  Talis erat insignis illa sanctimonialis
Tabennensiotarum monasterii, quae, teste
Palladio <note>(Laus. cap. 41)</note>,  « non murmuravit, non
parvum vel magnum quid est locuta, etsi contumeliis
afficeretur, et pugnis tunderetur, et maledictis
appeteretur, et plurimi eam abominarentur. »  Talis
S. Willelmus Gellonensis monasterii fundator et monachus,
qui  « interdum caesus, et injuriis laesus, neque
resistebat, neque comminabatur, gaudebat plane in
subjectione. »  Talis Benedictus Cluniacensis monachus,
de quo Petrus Venerabilis <note>(Lib. I Mirac., c. 20)</note>:
 « Multas a quibusdam, quia inferre verbera non audebant,
verborum injurias tolerabat. Recordor ego
saepius falsis aut quasi nullis accusationibus in communi
fratrum conventu a talibus impetitum innumeris
vocibus, quasi reus existeret in terra prostratum,
cum nihil prorsus deliquisset, culpabilem se
<pb n="0387A"/>
tantummodo respondisse; hunc enim motem habebat,
ut quandocunque culparetur, nunquam fere
culpam diffiteretur. » </p>
<p> <hi>Et sustinens non lassescat.</hi> ] Id est animo ne despondeat.
 « Necesse est enim, verba sunt Hildemari, ut
istud <hi>lassescat</hi> ad animam referatur, non ad corpus;
quia perfectus monachus licet lassetur corpore pro
fragilitate, tamen mente desiderat semper implere. » </p>
<p> <hi>Vel discedat.</hi> ] Sed istud <hi>discedat</hi> ex Bernardo
Cassinensi  « pertinet ad utrumque, ad coprus videlicet
vel ad mentem: quia si propter praedicta monasterium
dimittit, vel opus injunctum praetermittit,
hoc est discedere corporaliter. Item si murmurans
in corde suo proponit obedientiam non implere; hoc
est discedere mentaliter. »  Brevius Boherius, non
discedat a Deo, vel a patientia.</p>
<p> <hi>Dicente Scriptura: Qui perseveraverit usque in finem,
hic salvus erit. Et item: Confortetur cor tuum, et
sustine Dominum.</hi> ] Quem in locum Bernardus Cassinensis,
 « Sustine, inquit, Dominum, quasi diceret:
<pb n="0387B"/>
non est quodlibet aliud pondus quod portas; sed
ipsum Dominum obediendo toleras et portas; ipse
vero dulce pondus est, quia onus ejus leve, et jugum <emph>216</emph> 
 ejus suave. Ipsum ergo sustine, ipsum patienter
porta; nam tu ab ipso sustentaris, tu ab ipso
salvaris. » </p>
<p> <hi>Et ostendens fidelem pro Domino,</hi> etc.] Ut nos magis
ad quartum hunc humilitatis gradum scandendum,
et universa etiam contraria alacriter sustinenda
excitaret, ad Scripturae testimonium addit exempla,
vocesque sanctorum martyrum, quorum verba Scriptura
nobis eorum nomine proponit dicens: <hi>Propter
te morte afficimur,</hi> quod ita Gallice reddit Guido Juvenalis: <hi>Nous pensons en la mort, et mortifions nos membres.
Tota die,</hi> 
 id est omni vitae tempore, ut exponit
Hildemarus, <hi>aestimati sumus sicut oves occisionis.</hi> 
Tribus praesertim de causis ovibus se sancti martyres
comparant: 1º quia sicut ovis occidenti non resistit,
ita nec ipsi resistunt, nec malum pro malo rependunt;
<pb n="0387C"/>
2º quia, sicut ovis suis etiam percussoribus
lanam tribuit, ita et SS. martyres suos adversarios,
ubi se locus obtulerit, adjuvant beneficiis; 3º quia,
sicut ovis lac de visceribus impertit, ita et illi viscera
misericordiae et compassionis suis exhibent inimicis.
Horum hic nobis proponit exemplum S. Benedictus,
ut illud imitemur in adversis, et sicut oves coram
tondente obmutescamus: unde lepide hunc in locum
Bernardus Cassinensis, et post eum Boherius:  « Sicut
ovis quae deputata est occisioni, ad hoc nutritur, ad
hoc pascitur, ad hoc conservatur, ut postmodum
occidatur, sic et monachus ab aliis aestimatur, et in
se debet aestimare quod non ob aliud pascatur in refectorio,
non ob aliud sibi serviatur in infirmitorio,
non ad aliud conservetur in claustro, nisi ut sit Christi
hostia, Christi victima, et sub obedientiae gladio moriatur. » </p>
<p> <hi>Et securi de spe retributionis divinae subsequuntur
gaudentes,</hi> etc.] Prosequitur S. Pater voces SS. martyrum,
in quibus novum patientiae stimulum advertimus
<pb n="0387D"/>
in proxima spe retributionis divinae; qua excitati <hi>subsequuntur, gaudentes;</hi> 
  « grata est enim ignominia
crucis ei qui crucifixo ingratus non est, »  ut
dicebat S. Bernardus <note>(Serm. 25, in Cant.)</note>. <hi>Et dicentes:
Sed in his omnibus,</hi> scilicet duris, contrariis, irrogatisque
injuriis, <hi>superamus,</hi> id est usque ad mortem
perseveramus ex Hildemaro, et Boherio; <hi>propter eum
qui dilexit nos,</hi> cum adhuc illius essemus inimici:
et in hoc novum patientiae stimulum agnosce; si enim
eum qui nos tanto prosecutus est amore, tantisper
dilexerimus, quid ejus causa non tolerabimus adversi?</p>
<p> <hi>Et item alio loco Scriptura: Probasti nos, inquit,
Deus.</hi> ] Et istae voces sunt adhuc SS. martyrum. <hi>Probasti nos, Deus,</hi> 
 inquiunt, non simpliciter <hi>probati
sumus;</hi> quia nulla accedit hominibus probatio,
nisi a Deo volente aut permittente. <hi>Igne nos examinasti
sicut igne examinatur argentum.</hi> O pietas! o
<pb n="0388A"/>
clementia! igne nos examinasti, non consumpsisti;
ad hoc enim tribulationis ignem immittit Deus, non
ut pereamus, sed ut puriores evadamus, et ut ab
omnibus sordibus mundati, venire mereamur ad
diadema regis aeterni, ut loquitur Smaragdus.</p>
<p> <emph>217</emph> <hi>Induxisti nos in laqueum, posuisti tribulationes
in dorso nostro.</hi> ] Quem in locum Smaragdus:  « Induxisti
nos in laqueum propter exaggerationem dicit
tribulationis, ut intelligas omne genus tribulationis
in hoc saeculo super electos venire; quia omne genus
gloriae a Domino in futuro sperant recipere. »  Laqueus
iste SS. martyrum est carcer, et vincula
quibus constringuntur. Porro has SS. <hi>sufferentium</hi> 
voces merito sibi vindicare possunt monachi, et
dicere Christo: Induxisti nos in laqueum. Laqueus
eorum ex Bernardo Cass. et Boherio, est claustrum
monasterii, in quo per stabilitatem et professionem
monasticam non minus stringitur monachus quam
captum animal laqueo;  « sed hujusmodi quidem
vinculum libertatem animae operatur, et claudit inferni
<pb n="0388B"/>
ostium, »  inquit Boherius. Isto nos Christus Dominus
(gratias Deo) laqueo illaqueavit, cum nos inextricabili
saeculi laqueo liberavit.</p>
<p> <hi>Et ut ostendat sub priore debere nos esse.</hi> ] <hi>Sub
priore,</hi> id est sub abbate, secundum Smaragdum,
Hildemarum et Bernardum Cassinensem. Hic tamen
addit:  « vel sub priore, id est sub praepositis,
decano, et aliis locum tenentibus prioratus. » </p>
<p> <hi>Subsequitur dicens: Imposuisti homines super capita
nostra.</hi> ] Et istae iterum sanctorum sunt martyrum
voces, quas hic ad propositum explicans Bernardus
Cassinensis:  « Nota, inquit, quod non dicit tantum:
posuisti homines super nos, sed super capita nostra;
posuisti homines, non angelos, natura justos, puros,
stabiles, et a Deo confirmatos, sed homines de limo
terrae plasmatos, de vili semine conceptos, fragiles,
peccatores, aliud docentes, et aliud facientes. Super
capita nostra: in capite est imaginatio rationalis et
memorativa, ut et sic omnia sint sub ejus imperio
<pb n="0388C"/>
captivata. Item in capite sunt quinque sensus corporis,
qui per veram obedientiam et superioris
imperium captivantur: hoc est enim imponere hominem
super capita nostra, videlicet ille homo qui
est capitaneus monachorum. » </p>
<p> <hi>Sed et praeceptum Domini in adversis et injuriis
per patientiam adimplentes, qui percussi in maxillam,
praebent et aliam.</hi> ] Ubi Smaragdus:  « Qui in injuriis
irrogatis non reddit malum pro malo, ille maxillam
percutienti unam praebet et aliam. Apud Cassianum <note>(Collat. 16, cap. 22)</note> 
 abbas Joseph per <hi>aliam</hi> intelligit,
non <hi>sinistram maxillam,</hi> sed aliam <hi>dextram maxillam,</hi> 
interiorem scilicet; ita  « ut si exterior dextra
tua impetum ferientis exceperit, interior quoque homo
per humilitatis assensum dextram suam praebeat
verberandam, compatiens exterioris hominis passioni,
et quodammodo succumbens atque subjiciens
suum corpus ferientis injuriae, ne exterioris hominis
caede, vel tacitus intra moveatur interior. »  Hildemarus
quoque locum istum explicat de animi praeparatione
<pb n="0388D"/>
ad sufferendum percussorem, ejusque si ita
placuerit plagas iterato excipiendas; aliasque hujus
loci mysticas expositiones adducit, sicuti et Boherius,
quas <emph>218</emph> consulto praetermittimus. Potest
tamen et in sensu litterali accipi, magnamque indicat
perfectionem, dummodo non ex superba mente, et
quasi aliis insultandi et provocandi gratia, ut illi de
quibus Cassianus collat. 16, cap. 20, sed humili corde
suam ipsius abjectionem sitiente exerceatur.</p>
<p> <hi>Auferenti tunicam dimittunt et pallium.</hi> ] Quod ita
exponit Smaragdus:  « Ille qui maledictum non reddit
pro maledicto, auferenti tunicam dimittit et pallium. » 
Aliter Bernardus Cassinensis:  « Hoc est, subtrahenti
sibi de utilibus seu superfluis dimittit etiam de sibi
necessariis: Dimittit dico, id est ad dimittendum
paratus est. »  Sed Hildemarus hunc locum ad litteram
capiens,  « si quis, inquit, adversator, et probator
patientiae sive impatientiae nostrae voluerit a
<pb n="0389A"/>
nobis aliquid nostrum tollere, et de nostro jure in
suum jus transferre, nos non solum debemus illi
relinquere ea quae improbe petiit, sed etiam illa quae
ipse non petierat dimittere. »  <hi>Vide</hi> Vitam S. Macarii
Aegypt. abbatis cap. 4, apud Boll. 15 Januar.</p>
<p> <hi>Angariati milliario vadunt et duo.</hi> ] <hi>Angariati milliario,</hi> 
id est milliarium facere coacti, sive mille
passus; nam milliarium mille passus terminat; passus
autem quinque pedes continet, ut notat Hildemarus. <hi>Vadunt et duo,</hi> 
 ita ut tria vadant milliaria.
Tria posuit, quia ternarius numerus pro perfectione
ponitur in Scripturis, ob honorem sanctae Trinitatis,
ut ostendat perfectam debere esse monachorum
perfectionem, inquit Hildemarus. At vero secundum
Smaragdum,  « qui non vincitur a malo, sed vincit
in bono malum, angarianti milliario voluntarie
pergit duo. » </p>
<p> <hi>Cum Paulo apostolo falsos fratres sustinent et persecutionem.</hi> ]
Falsi fratres Bernardo Cassinensï  « sunt
mala opera facientes, ad peccatum suis suggestionibus,
<pb n="0389B"/>
suorum exemplorum corruptionibus simpliciores
vel minores inducentes, murmuratores, detractores,
conspiratores, etc. »  Qui tamen portandi,
eorumque sive corporum, sive morum infirmitates
patientissime tolerandae sunt.</p>
<p> <hi>Et maledicentes se benedicunt.</hi> ] Benigne respondendo,
Deum pro eorum conversione orando, et
bonum eis exemplum praebendo.</p>
<p>Porro huic quarto humilitatis gradui S. Bernardus
opponit nonum superbiae, scilicet fictam confessionem,
qua quis reum se confitetur, non quidem
humilitatis ergo, ut puniatur, sed ut sanctus
reputetur, sive ne ab aliis arguatur.</p>
      </div>
<div>
        <head> <hi>De quinto humilitatis gradu.</hi> </head>
<p> <hi>Quintus humilitatis gradus est, si omnes cogitationes
malus cordi suo advenientes, vel mala a se absconse
commissa per humilem confessionem abbati non
celaveri suo.</hi> ] Unde et apud Cassianum <emph>219</emph> <note>(Coll.
2, c. 10)</note> abbas Moyses:  « Humilitatis, inquit, haec
<pb n="0389C"/>
erit prima probatio, si unicuique non solum quae
agenda sunt, sed etiam quae cogitantur seniorum
reserventur examini. »  Et quidem recte omnino
postquam in quarto humilitatis gradu patientiam in
duris, contrariis, et irrogatis injuriis reposuit S.  P. 
Benedictus, in quinto humilem constituit confessionem;
quia difficile est ut qui patitur injuriam, aliquo
indignationis aut murmurationis motu adversus
inferentem non feratur, ad quem superandum non
parum confert humilis confessio.</p>
<p>At gravis hic oritur difficultas, qua de confessione
loquatur S. Benedictus: de sacramentali, an de usitata
illa et laudata a spiritalis vitae magistris, quae
consilii causa a monachis usurpatur. Qua in re satis
divisas video commentatorum sententias. Nam Bernardus
Cassinensis, Richardus de S. Angelo, Boherius,
Joannes de Turrecremata, Matthias Lambertus,
Columbanus Uranx, de sacramentali confessione
sanctum Benedictum interpretari videntur. Quidam
<pb n="0389D"/>
de utraque locutum fuisse existimant. Atque ita
Theobaldus Artaldus Coelestinus in Gallica expositione
Regulae Benedictinae, Joannes Craesbeeck, Antonius
Perez, ad quam sententiam inclinat Benedictus
Haeftenus, ita tamen ut magis in eam propendeat,
quae de sola, quae consolationis aut directionis
gratia fit, confessione textum Regulae intelligit. Et
hanc solam sanioremque opinionem amplectitur Menardus;
 « nam in confessione sacramentali, inquit,
non solum occulta mala, sed aperta revelanda sunt. » 
Et sane hanc confessionem solis abbatibus (neque
enim alios nominat) faciendam esse S.  P. Benedictus
praecipit, ex quibus illius aetate, et etiam multo post
permulti haud erant sacerdotes, nec proinde sacramentalem
poterant excipere confessionem. Adde,
quod notat Nicolaus Bravus, omnia quae hic S. Pater
adducit Scripturae testimonia, ad confirmandam confessionem
hanc, desumpta esse ex Veteri Testamento,
<pb n="0390A"/>
nec posse ad litteram intelligi de confessione sacramentali.</p>
<p>Porro quae hic S. Benedictus instituit de humili ad
abbatem conscientiae manifestatione, eadem praescripta
offendes in Regula S. Antonii, n. 25, in ejus
Vita, cap. 29; in Regula abbatis Isaiae, cap. 6; in
Regulis fusius disputatis S. Basilii, cap. 26; apud
Cassianum, lib. IV Institut., cap. 9, et collat. 2, cap.
10; apud S. Dorotheum, doctrina 5; in Regula vivendi
monachis a S. Davide praescripta, apud Bollandum,
1 Martii; in Regula S. Isidori, cap. 14; in Regula
S. Fructuosi, cap. 13; in Regula Magistri, cap.
15; in Regula S. Donati, cap. 23; in Regula Cujusdam
ad virgines, cap. 6. Et quidem hac in Regula
ter singulis diebus fieri praescribitur, scilicet post
secundam, post nonam, et ante completorium; quod
usu receptum fuisse olim in virginum monasterio
Evoriacas dicto, vulgo Farae monasterio, testatur relata
a S. Benedicto Amanensi historia in Concordia
Regularum cap. 15, § 12. <hi>Vide</hi> Vit. S. Pachomii n.
<pb n="0390B"/>
85, apud Boll. 14 Maii.</p>
<p>Eadem praxis apud nostros passim laudata et commendata
reperitur, maxime vero in Vita S. Benedicti
abbatis Anianensis, n. 33 <note>(Saecul. IV, p. 1)</note>; in <emph>220</emph> 
 Vita B. Alcuini, n. 8, et in Vita S. Adalardi,
auctore S. Gerardo, n. 41, ubi omni prorsus admiratione
dignum videtur quod de eo ibidem scribitur:
 « Ipse vero, scilicet S. Adalardus, tantam memoriam
filiorum habebat in visceribus paternis, ut non solum
mores inspiceret, sed etiam numerum et nomina eorum
semper haberet descripta in manibus suis, quatenus
non sibi excideret pro quibus rationem redditurus
esset Deo, et pro quantis. Ideo maximam gerens
curam eorum, nullum ex eis in hebdomada
relinquebat inallocutum, ne scilicet inimicus inveniens
vacantes, zizania superseminaret cordibus eorum. » 
Erant vero Corbeiae monachi sub S. Adalardo non
minus trecentis, nec amplius quadringentis.</p>
<p> <hi>Hortatur nos de hac re Scriptura dicens: Revela
Domino viam tuam, et spera in eum.</hi> ] Hac in Scripturae
<pb n="0390C"/>
auctoritate quatuor hujusce confessionis conditiones
S.  P. Benedictus indicat: 1º Ut sit clara,
aperta, absque ulla verborum obscuritate, cum dicit <hi>Revela;</hi> 
 hoc enim revelari dicitur, quod aperte declaratur.
2º Ut fiat abbati non tanquam homini, sed
tanquam Deo, aut ejus vicario; Christi enim vices in
monasterio agere creditur, cum addit <hi>Domino.</hi> 3º Ut
fiat de propriis delictis, tentationibus, pravis cogitationibus,
nulla facta aliorum mentione, cum subjungit <hi>viam tuam.</hi> 
 4º Cum firma spe obtinendae veniae, <hi>Et
spera in eum.</hi> </p>
<p> <hi>Et item dicit: Confitemini Domino quoniam bonus,
quoniam in saeculum misericordia ejus.</hi> ] In qua proinde
firmiter sperandum.</p>
<p> <hi>Et item Prophetae: Delictum meum cognitum tibi
feci, et injustitias meas non operui. Dixi: Pronuntiabo
adversum me injustitias meas Domino, et tu remisisti
impietatem cordis mei.</hi> ] Quibus in verbis quatuor
iterum denotat observanda hac in confessione: 1º ut
<pb n="0390D"/>
nihil omnino superiorem celet, quia vix congruum
medicus aegroto potest afferre remedium, nisi integram
morbi cognitionem habeat, <hi>Non operui;</hi> 2º ut
priusquam ad superiorem accedat, morbi sui qualitatem
consideret, ejus causas, naturam, effectusque
perquirat, ut ampliorem de eo abbati notitiam tribuat,
quod colligitur ex verbo <hi>Dixi,</hi> id est mecum statui;
3º ut id faciat cum voluntate et intentione se accusandi, <hi>Pronuntiabo adversum me;</hi> 
 4º idque cum humilitate,
quod indicat vox <hi>injustitias.</hi> </p>
<p>Et haec quidem S. Benedictus ex parte illius qui
conscientiam superiori manifestat: quid vero ex parte
ipsius superioris, cui perversae cogitationes et mala
absconse commissa revelantur, exigat, praetermisit;
quia humilem hic duntaxat intendit reddere discipulum;
sed illud aliunde repetere lectoribus haud erit
fortassis ingratum.</p>
<p>Itaque S. Fructuosus quatuor potissimum ex parte
<pb n="0391A"/>
abbatis requirit <note>(In Regul. cap. 13)</note>, scilicet, ut
 « consolatione, oratione, castigatione, sive etiam
exercitatione idonei operis, »  fratri tentato, aut alias
afflicto medeatur: quae <emph>221</emph> pene eadem videre licet
in Regula Magistri, in qua praescribitur <note>(Cap. 15)</note>, ut
 « cum de aliquo fratre nuntiatum fuerit a praepositis
abbati, convocet mox universam congregationem, et
dicat omnibus abbas: Venite, fratres, subveniamus
per dilectionem invicem nobis apud Dominum . . . . .
Ergo unanimes pro hoc fratre nostro oremus ad Dominum,
ut dignetur in eo signaculo crucis suae, vel
jussione potentiae suae diaboli tentationes compescere. » 
Ecce abbatis totiusque congregationis pro fratre
tentato orationem, cujus praxeos egregium habemus
exemplum in Vita S. Anastasii Persae monachi,
qui aliquando recordatione artis magicae, quam in
saeculo exercuerat, tentatus, cum rem abbati manifestasset,
ille  « admonebat eum, et confortabat in
Domino, secundum quae data illi fuerat in Domino
gratiam; et faciens orationem pro eo coram omnibus
<pb n="0391B"/>
fratribus in ecclesia, effugavit ab eo pugnam diabolicam <note>(Apud Boll., 22 jan.)</note> 
 »  Addit Magister:  « Cum
ergo oratum pro eo ab omnibus diutissime fuerit,
surgens abbas cum omnibus, et complens, mox exeuntes
singuli opus, quod faciebant, reprehendant;
et retento apud se illo solo fratre qui malo cogitationis
laborat, proferat codices, et adversus necessitatem
vulneris ejus similis divina medicina legatur.
Nam et per dies quibus ille frater interrogatus ab
abbate forte responderit non transisse, illis horis
quibus contingit legi sive per hiemem, sive per aestatem
pertinentia codicum ad ipsam cogitationis necessitatem
legatur ipsa decada de qua est ipse frater.
Verbi gratia, si suaserit fornicationem, legatur illi
ex diversis codicibus, ubi castitatem diligit Deus; si
mentitionem suadet frequenter, legatur illi in diversis,
ubi praecepit veritatem . . . . . Unde oportet abbatem
multum de lege instructum, aut ut testimoniis omnia
doceat, aut pertinentia ad locum legenda consignet. » 
<pb n="0391C"/>
Ecce consolationem: Ideo enim dimissis omnibus
fratribus solum tentatum retineri apud se jussit; ideo
congruentes ejus morbo lectiones indicavit faciendas;
ideo instructum lege divina abbatem requisivit, qui
Scripturae testimoniis omnia doceat, id est consoletur.
Deinde paucis interjectis subjungit:  « Alia die
mane interrogetur ab abbate, si cogitatio inimica
cessavit, aut non; quod si responderit non cessasse,
supponatur jejunium ab omnibus. Quod item si alia
die reinterrogatus responderit non transisse, reficientibus
omnibus mensis subtrahatur vinum . . . . . Si
tertio die reinterrogatus responderit non transisse,
item oleum mensis subtrahatur cum vino, ut multorum
labore et abstinentiae cruciatione nullus pereat,
sed omnes evadant. »  Ecce corporis afflictionem,
quam inter alia tentationis remedia assignaverunt
quotquot de vita spiritali moribusque dirigendis
tractavere scriptores, cujus eximium habemus documentum
in Vita S. Eupraxiae virginis, quae ineunte
saeculo V vivere desiit in virginum monasterio inferioris
<pb n="0391D"/>
Thebaidis <note>(Boll., 13 Mart.)</note>:  « Haec autem erat
consuetudo in monasterio, inquit anonymus scriptor
n. 14, si quando contigerat aliquam sororem tentari
a diabolo per somnum, mox diaconissae (id est
abbatissae) pandebat; illa vero cum lacrymis Deum
postulabat, ut diaboli tentatio ab <emph>222</emph> ea recederet,
jubebatque ut lapides portaret, et sub stratum suum
supponeret, et cinerem super cilicium spargeret, et ita
dormiret usque ad decimum diem. »  Denique ita concludit
Magister:  « Et hoc debet frater moneri, ut
cum cogitatio aliqua ei advenerit, mox fixis in terra
cum cervice genibus, vel signo crucis in fronte depicto,
debet ad Dominum convolare, ut dignetur suos
milites a diabolo defendere. »  Solebant veteres monachi
signo crucis technas diaboli dissipare, ut passim
occurrit in eorum actis. His omnibus addendum quod
<pb n="0392A"/>
praescribit Tarnatensis monasterii Regula <note>(Cap. 8)</note>:
 « Qui cogitationum impugnationes consolationis suae
causa secretius confitetur, non oportet eum despici,
nec aliis publicari; sed quantum in ipso est blanda
exhortatione foveri. »  Et Regula Cujusdam ad Virgines:
 « Abbatissa vel praeposita . . . crimina minora vel
maxima nullatenus manifestent, nisi solo justo judici,
qui omnium confitentium crimina lavat. Illa
enim quae confessa est sua vulnera verecunde, non
ad opprobrium recipiendum, sed ad salutem reintegrandam
confessa est, justum habens testem Deum,
a quo et mederi exspectat. Ea vero senior quae recipit
(confessionem) cum gravitate et moderatione penes
se occultando, honestissime teneat, ne dum alterius
vulneri medicinam infundit, suae mentis corrumpat
nitorem. »  Et haec maxime attendere debent
abbates, ut si quam in se fiduciam ab inferioribus
desiderent, sibi revelata perpetuo tegant silentio.</p>
      </div>
<div>
        <head> <hi>De sexto humilitatis gradu.</hi> </head>
<p>
          <pb n="0392B"/> <hi>Sextus humilitatis gradus est, si omni vilitate et extremitate
contentus sit monachus.</hi> ] Ut aliquem ex humili
ad abbatem confessione, de qua superiori gradu,
fructum percipiat monachus, ad omnia debet esse
paratus: unde consequenter S.  P. Benedictus in sexto
humilitatis gradu requirit, ut <hi>omni vilitate et extremitate</hi> 
contentus sit: quibus in verbis tria nobis in
praesenti investiganda occurrunt: 1º quid sit <hi>vilitas;</hi> 
2º quid <hi>extremitas;</hi> 3º cur S. Pater non simpliciter
vilitate aut extremitate contentum esse debere dixerit,
sed praemiserit <hi>omni.</hi> </p>
<p>Etsi vilitas et extremitas promiscue soleant usurpari
ut ea accepisse videtur S. Gregorius papa in
l. IV Dialog., cap. 55, aliquid tamen inter utrumque
discriminis afferunt insigniores Regulae commentatores
Hildemarus, Bernardus Cassinensis, Nicolaus
de Fractura, Boherius, et Turrecremata. Nam vilitas,
ex Bernardo Cassinensi,  « pertinet ad omnem utilem
seu necessarium usum, extremitas ad omnem statum,
<pb n="0392C"/>
gradum, opus et locum. » </p>
<p>Vilitas ergo attenditur in omni utili seu necessario
usu, sive, ut distinctius loquitur Hildemarus,  « attinet
ad cibum, vel potum, et vestitum, calceamentum,
ad lectum, vel etiam ad habitationem. » 
Ubi vilitatem ad tria potissimum redigit: ad victum,
ad vestitum, ad habitationem; <emph>223</emph> quae
passim laudantur apud auctores asceticos. De vilitate
in victu dicemus infra ad caput 35 aut 39, de vilitate
in vestitu ad cap. 55; et interim videsis S. Greg.
homil. 40 in Evangelium, et S. Bernardum hom. 4
super <hi>Missus est,</hi> n. 10. De vilitate habitationis non
sine magno animi dolore hic dicere cogor, considerans
quam procul dissiti sumus ab his temporibus
quibus non alias monachi domos inhabitabant praeter
eas quas propriis sibi manibus paraverant <note>(Rufin.
lib. II de Vitis Pat. c. 23)</note>, easque vel uno die constructas;
attendens ad magni tot monachorum Patris,
sancti scilicet Martini, exemplum, qui, referente Severo
Sulpicio <note>(Lib. I de Vit. S. Mart.)</note>,  « ipse ex lignis
<pb n="0392D"/>
contextam cellulam habebat, et multi quidem ex
fratribus in eumdem modum, plerique saxo superjecti
montis cavato receptacula sibi fecerant; »  recolens
felices illos dies quibus S. Ebrulfus abbas Uticensis
una cum sociis <note>(In ejus Vita, n. 8, saec. I Bened.)</note> 
 « nomen Domini invocantes, pro quantitate habitantium
de virgultis et frondibus construxere tugurium,
quod claustro parvulo ejusdem materiae circumcingentes,
manserunt ibi; »  quibus S. Sigirannus abbas
Longoretensis <note>(In ejus Vita, n. 10, saec. II)</note> parvulum
ex lignis habitaculum aedificasse legitur; quibus nostri
Floriacenses tecta monasterii stipula cooperiebant.
Sed o tempora! o mores! quis jam aliqua nonnullorum
monasteriorum aedificia contuens, ea monachorum,
hoc est pauperum, saeculi vanitatibus renuntiantium
habitacula crederet, et non principum palatia?
<pb n="0393A"/>
Sed non hac primum aetate hoc virus monachorum
cordibus irrepsit; cum inter praecipuas, quibus olim
ordo monasticus occubuit regularisque disciplinae
observantia labefactata est, causas, recenseatur nimia
aedificiorum magnificentia <note>(Mabil. praef. ad saec. 4)</note>:
cui morbo mederi cupientes monachi Fuldenses, porrecto
ad Carolum Magnum imperatorem libello supplici,
postularunt <note>(Num. 12)</note>,  « ut aedificia immensa
atque superflua, et caetera opera inutilia omittantur,
quibus fratres ultra modum fatigantur, et familiae
foris dispereunt; sed omnia juxta mensuram et discretionem
fiant. »  Unde Ludovicus Pius imperator,
Caroli filius et successor, in exhortatione ad Eigilem
electum Fuldensis monasterii abbatem <note>(In Vita Eigilis
n. 12. Saec. 4 Bened.)</note>:  « Immensa, inquit, aedificia,
Pater, et opera non necessaria, quibus familiae
foris et intus fratrum congregatio fatigatur, ex hinc
penitus ad mensuram dimitte; et memento quam
saepe hujus nimietatis querimonia genitoris mei ac
nostras aures inquietabat. »  Longe modestior erat
<pb n="0393B"/>
in construendis monachorum aedificiis magnus Benedictus
abbas Anianensis <note>(Saec. IV Bened., parte I)</note>:
 « non enim ornatis parietibus tegulisque rubentibus,
vel pictis laquearibus, sed stramine vilique materia
cooperire, vel facere domos decreverat: licet enim
multiplex numerus fratrum augeretur, ille semper
viliora et humiliora appetebat, »  inquit Ardo in ejus
Vita, n. 14. Scio tamen aliquos sanctissimos viros
sumptuosa olim sibi construxisse coenobia; sed haec
magnatum aut principum frequentius sumptibus,
atque in hoc <hi>compassum est animalibus,</hi> ut loquitur
Guillelmus abbas S. Theoderici ad fratres de Monte
Dei scribens <note>(De Vita solitar., c. 12)</note>, ubi praeclara
et lectu quidem dignissima dicit, quae praetermittimus,
ne longius materias protraxisse videamur. Haec
retulisse hactenus <emph>224</emph> sufficiat ad memoriam antiquae
illius simplicitatis et humilitatis quam in aedificiis
praeferebant, quos imitari tenemur, patres nostri;
quae tamen in eos cadere nolumus, qui, pene
<pb n="0393C"/>
emortuam excitantes in coenobiis regularem disciplinam,
collapsa restaurant aedificia, quatenus solida
atque in aeternum, si fieri possit, duratura pietati
aedificia et congruas locorum dignitati ac celebritati
aedes restituant; congruas, inquam, locorum dignitati.
Neque enim decorum fuerit basilicis augustissimis,
quas regum aliorumque fidelium pietas monachis
erexit, ac superbissimis principum mausolieis, rudes
circumponere casas: quanquam ab his etiam locis
longe abesse debeat vana et inanis ornamentorum
ostentatio; alioquin merito redundabit in nos illud
Hieronymi ad Heliodorum <note>(Epist. 1)</note>:  « Filius hominis
non habet ubi caput reclinet, et tu amplas porticus
et ingentia tectorum spatia metiris. »  Et certe
nulla unquam a nobis delere debet oblivio quod
scribit praecitatus Guillelmus abbas S. Theoderici:
 « Credite, fratres, et utinam vobis experiri non contingat
quia pulchritudines istae et forenses honestates
cito virile propositum enervant, et masculinum
animum effeminant. Nam etsi ipso saepe usu sopiuntur
<pb n="0393D"/>
earum delectationes, etsi sint aliqui qui
utantur hujusmodi quasi non utentes; tamen contemptu
melius quam usu exstirpantur et vincuntur
hujusmodi affectiones; »  vixque dici potest quantum
vanitatis superba aedificia inspirent humilitatis professoribus.
Plane id aliqua ex parte expertus est
olim S. Pachomius, qui cum oratorium aedificari fecisset <note>(Paralipomena de S. Pach., apud Boll., 14
Maii)</note>,
 « porticibus et columnis super bases dispositis
insigniter ornatum, non parum amabat illud aedificium,
sibique plaudebat, quod insigne opus ad finem
perduxisset; sed cum hanc animi sui affectionem
animadvertisset ex diabolica fraude ortam, ut propter
exstructi oratorii pulchritudinem laetitia efferretur,
funes parari, eosque columnis aptari jussit, et
instituta primum oratione, fratrum usus opera, columnas
omnes ad terram inclinari, atque ut sic curvae
manerent, imperavit. Ad fratres deinde conversus,
<pb n="0394A"/>
oro, inquiebat, vos patres, ne manuum vestrarum
opera ad ostentationem pulchra admodum esse unquam
velitis »  Simile periculum pertimescebat haud
dubium S. Wlstanus episcopus Wigorniensis qui,
ut ejus in Vita legimus <note>(Apud Boll. 19 Feb.)</note>,  « Cum
monasterii Wigorniensis novam ecclesiam perfecisset,
et veterem ecclesiam, quam S. Oswaldus construxerat,
subrui videret, lacrymas fundendo dixisse
fertur: Nos miseri sanctorum opera destruimus, ut
nobis laudem comparemus. Non noverat illa felicium
virorum aetas pompaticas aedes construere; sed sub
qualicunque tecto seipsos Deo immolare, subjectosque
ad exemplum attrahere; nos e contra nitimur
ut animarum negligentes curam accumulemus lapides. » <hi>Vide</hi> 
 Petri Damiani lib. VIII, epist. 2; Vitam
S. Roberti abbatis Molismensis n. 8; Hieronymum
Camaldul. in serm. de S. Romualdo, n. 12, apud Boll.,
7 Febr.</p>
<p>Extremitas ex Bernardo Cassinensi pertinet ad quatuor:
ad statum, gradum, opus, locum. Ad statum,
<pb n="0394B"/>
ut extrema omnium conditione, <emph>225</emph> hoc est sua, quae si
bene attendatur est omnium humillima, sit contentus;
ut in sua professione perseverans Ecclesiae dignitates,
aut ministeria non ambiat; a quibus non
dicam recedere, sed abhorrere, si sic loqui fas est.
debet quisquis vel minimum humilitatis gradum attigerit.
Nota est omnibus antiqua priscorum monachorum
sententia <note>(Cass. lib. XI, cap. 17, vid. cap. 14, et
lib. VII, de Vit. Pat., c. 35)</note>: <hi>Omnimodis monachum
fugere debere mulieres et episcopos,</hi> ne scilicet ab eis
assumpti in clerum, ad ecclesiastica munia proveherentur. » </p>
<p>Ad gradum, ut monasterii dignitates et officia non
requirat, juxta illud S. Basilii <note>(In Const. monast. c. 25)</note>:
 « Dignitates plane non competit appetere religiosum; si
namque in hac vita laborum ac virtutum praemia requirit,
miseram sciat esse mercedem, ubi aeterna
temporaneis commutata amittit; si vero maluerit hic
quidem certare, in coelo autem coronas reportare,
<pb n="0394C"/>
debet non solum non affectare dignitates, sed oblatas
quoque recusare ac spernere, ne dignitas hujus
vitae futuram imminuat, etc. »  Sed haec doctrina minus
sapit superbo monacho, qui, ut ait S. Bernardus <note>(De Grad. humil. cap. 16)</note>:
 « Si cum tempus advenerit,
non promoveatur ad prioratum, abbatem
suum aut invidum judicat, aut deceptum. »  Hujusmodi
homines alibi deflet idem S. Bernardus hic
verbis <note>(Homil. 4, sup. Missus est)</note>:  « Video, quod
multum doleo, post spretam saeculi pompam nonnullos
in schola humilitatis superbiam magis addiscere,
ac sub alis mitis humilisque magistri gravius inselescere,
et impatientes amplius fieri in claustro, quam
fuissent in saeculo; quodque magis perversum est,
plerique in domo Dei non patiuntur esse contemptui,
qui in sua non nisi contemptibiles esse potuerunt:
ut quia videlicet, ubi a pluribus honores appetuntur,
ipsi locum habere non meruerunt, saltem ibi honorabiles
videantur, ubi ab omnibus honores contemnuntur. » </p>
<p>
          <pb n="0394D"/>Ad opus, ut abjectissimas artes et obedientias,
verbi gratia, in coquina servitoribus ministrare, sordidos
pannos lavare, cloacam purgare, non modo
non refugiat, sed et libens amplectatur, attendens
ad illam S. Basilii sententiam <note>(In Const. monast. c.
24)</note>: Decet religiosum etiam viliora opera cum multa
diligentia et animi promptitudine amplecti, scientem
non esse exigui, sed magni momenti, et spiritale,
coeloque dignum, et coelestem nobis mercedem afferre,
quidquid propter Deum geritur. Proinde etiamsi
sequenda sint jumenta oneraria, communi necessitati
servientia, contradicere non debet, si cogitet
quam alacriter Domino obedierint apostoli pullum
adducere jubenti; ac reputet fratres esse Domini,
quorum gratia nos curam jumentorum suscipimus . . .
tantum hujusmodi ministerium negligentiae causam
non faciat; sed in omni diligentia seipsum custodiat,
ut et sibi ipsi et iis cum quibus agit, prosit. Ubi vero
<pb n="0395A"/>
aliquid viliorum operum obeundum est, scire oportet,
et Servatorem ministrasse discipulis, nec humilia
opera dedignatum esse. Denique magni esse momenti,
si homo fiat imitator Dei, et per humilia illa ad sublimitatem
humiliationis hujus ascendat: quis autem
dixerit etiam humile esse, cujus operationem
Deus ipse usurpavit. »  Ita plane sentiebat S. Radegundis,
quae ex potentissima Franciae regina monasticen <emph>226</emph> 
 in Pictaviensi virginum coenobio professa <note>(Venant. Fortunat. in ejus Vita, n. 23. Saec. I Bened.)</note> 
,
 « vicibus suis scopans monasterii plateas, simul et
angulos, quidquid erat foedum purgabat, et sarcinas
quas alii horrent videre, non abhorrebat evehere,
secretum etiam purgare, opus non tardans, sed occupans;
ferens fetores stercoris credebat se minorem
sibi, si se non nobilitaret vilitate servitii, ligna supportans
brachiis, focum flatibus et torcipibus admovens,
calens, nec laesa se retrahens, extra suam hebdomadam
infirmantibus serviens, etc. »  Quibus
fere similia <note>(Saec. II Bened.)</note> de Eastervino abbate
<pb n="0395B"/>
Wiremutensi ex ministro Egfridi regis refert Beda in
lib. I de Vita S. Benedicti Biscopi, n. 8. Sed ista non
capit superbus, qui  « si mediocris ei aliqua obedientia
injuncta fuerit, indignatur, aspernatur, arbitrans
se non esse minoribus occupandum, qui se ad majora
sentit idoneum <note>(S. Bern. de Grad. humil.
c. 16)</note>.</p>
<p>Denique ad locum, ut si jusserit abbas antiquiorem
aliquem in ultimo congregationis ordine et loco sedere,
libens assentiatur; futurum est enim aliquando
ut sint novissimi primi et primi novissimi; quod
certe maxime pertimescere debet superbus, qui, ut
loquitur S. Bernardus <hi>(Ibidem)</hi>,  « primus in conventibus
residet, in consiliis primus respondet, non
invitatus accedit, non jussus se intromittit. » </p>
<p>Jam vero cur non simpliciter vilitate aut extremitate,
sed omni vilitate et extremitate contentum esse
debere monachum dixerit, ita explicant Hildemarus,
Bernardus Cassinensis, et Turrecremata; quia nimirum
<pb n="0395C"/>
nonnulli ciborum, non vestimentorum vilitate
sunt contenti; nonnulli vestimentorum, sed non ciborum;
nonnulli utrorumque, sed non habitationis.
Item nonnulli vilitatem tolerant, at extremitatem
pati non queunt. Vel etiam  « omni vilitate et extremitate
dixit, inquit Hildemarus; quia et corpus et
mentem comprehendit; id est sicut in corpore existit
vel extremus, ita debet esse et in mente; nam si
corpore videtur vilis et extremus, et non in mente,
jam non est monachus, sed hypocrita. »  Et certe id
satis indicat vox <hi>contentus,</hi> quae interiorem mentis
inclinationem et voluntatis assensum designat: unde
Hildemarus:  « Si abbas, infit, praeposito jusserit ut
sedeat in ultimo loco, et ille cum tristitia ierit; praevaricator
hujus praecepti est: et quia praevaricator
hujus praecepti est, perfectus monachus non est: » 
de sua enim abjectione <hi>et non gaudere, et non gloriari,
minus est a perfecto,</hi> ut dicit S. Bernardus <note>(Epist. 250)</note>.
Porro ad conservandam vilitatem duos
nobis versiculos hosce proponit alter Bernardus, scilicet
<pb n="0395D"/>
Cassinensis:
<l>Spernere mundum, spernere nullum, spernere sese,</l>
<l>Spernere se sperni, quattuor ista beant.</l>
        </p>
<p> <hi>Et ad omnia quae sibi injunguntur velut operarium
malum et indignum se judicet.</hi> ] Non modo vilitate et
extremitate contentum vult esse monachum S.  P. 
Benedictus, sed ipsa etiam vilitate et extremitate indignum
se reputare; ita ut quaecunque sibi vilia in
victu, vestitu, etc., ministrentur, etiam viliora sibi
deberi existimet; quocunque constituatur loco licet
humili, etiam altiori quam mereatur constitutum
reputet; quaecunque injungatur obedientia <emph>227</emph> 
vel abjectior, digniorem tamen meritis agnoscat. Sicut
enim qui a furca redimitur (exemplum est Hildemari),
si ab eo a quo redemptus est domino vilis
ei aliqua opera injungatur, non audet respondere se
nolle adeo vili se non occupandum labore, majoribus
<pb n="0396A"/>
dignum, sed cum omni animi demissione mandatum
suscipit: ita et monachus a saeculi vinculis
divina benignitate ereptus, quodcunque jusserit abbas
in nomine Domini, cujus vices gerit, quodcunque
opus humile injunxerit, non secus ac magnum
favorem suspiciat.</p>
<p> <hi>Dicens sibi cum propheta: Ad nihilum redactus sum
et nescivi.</hi> ]  « Id est nescientem me esse cognovi,
stultum et parvulum deputavi, et velut insipientem
despexi, »  inquit Smaragdus. Vel ut loquitur Turrecremata,
Nescivi,  « id est abscondi, quia vera humilitas
bona sua sibi abscondit. » </p>
<p> <hi>Ut jumentum factus sum apud te.</hi> ] Quaecunque vel
vilissima suscipiens et deferens onera. Pulchra equidem
comparatio jumenti et monachi:  « Es quidem
et tu jumentum Domini, inquiebat olim Petrus Venerabilis
ad Gislebertum Inclusum scribens <note>(Lib. I, ep.
20)</note>; sed clausus stabulo ejus recubas, et ruminas
pabula ejus. Sunt illi (coenobitae) equi fortes parati
in diem belli, in quibus eques coelestis residens fortiter
<pb n="0396B"/>
expugnat, et perimit principem mundi; aguntur
isti freno obedientiae, concitantur stimulis disciplinae,
anheli et saepe latera cruentati viam mandatorum
Dei discurrunt, nec, nisi cursu consummato bravium
comprehendant, quiescunt. Hi pondus diei et aestus
tolerant, jugum obedientiae forti cervice sustentant,
jacula iracundiae fortiter ab hostibus et proximis intorta
patientiae scuto repellunt. »  Et hoc quidem apprime
noverat abbas Nosteros, qui in Vitis Patrum <note>(Libro V, libello 15, n. 30)</note> 
 de seipso dicit:  « Quando
intravi in initio in congregationem, dixi animo meo:
Tu et asinus unum estote; sicut enim asinus vapulat
et non loquitur, injuriam patitur et non respondet;
sic et tu quemadmodum in psalmo legitur: Ut
jumentum factus sum apud te, et ego semper tecum. » </p>
<p> <hi>Et ego semper tecum.] Id est in operibus tuis,</hi> inquit
Richardus de S. Angelo; vel ego semper tecum sum <hi>per conformitatem volunta is, et per infatigabilem constantiam,</hi> 
ut loquitur Turrecremata cum Bernardo
<pb n="0396C"/>
Cassinensi et Boherio.</p>
<p>Porro ad hunc humilitatis gradum, cui S. Bernardus
septimum superbiae, scilicet praesumptionem opponit,
ascendendum, non parum adjumenti confert
septimus humilitatis gradus de quo nunc agendum
est.</p>
      </div>
<div>
        <head> <hi>De septimo humilitatis gradu.</hi> </head>
<p> <hi>Septimus humilitatis gradus est, si se omnibus inferiorem
et viliorem non solum sua lingua pronuntiet,
sed etiam intimo cordis credat affectu.</hi> ] In hoc potissimum
gradu SS. Patres humilitatis virtutem constituunt.
Ita nimirum S. Basilius:  « Humilitas est, inquit,
omnes seipso <emph>228</emph> superiores existimare. »  Et
alibi <note>(Reg. brev., inter. 198)</note>:  « Humilis omnes terrenos
honores respuens ultimum se judicat. »  S.
Ambrosius:  « Haec est enim humilitas, si nihil sibi
quis arroget; sed inferiorem se esse existimet. »  S.
Joannes Chysostomus <note>(Homil. 33, super Genes.)</note>:
 « Non eis tantum, qui aetate nobis sunt majores vel
<pb n="0396D"/>
etiam aequales, honorem exhibeamus: non enim est
humilitas quod facere debes necessitate; vera autem
est, quando cedimus iis qui nobis videntur esse minores,
et eos veneramur qui videntur magis indigni
quam nos: quod si recte sapimus, nullos etiam nobis
minores arbitrabimur; sed nos excelli ab omnibus
hominibus dicemus. »  Denique S. Bernardus <note>(Serm.
in oct. Epiph.)</note>:  « Sicut enim grandis et gravis est
superbia, praeferre se aequali aut aequare praelato, ita
magnae humilitatis est inferiorem se exhibere etiam
ipsi inferiori: sicut enim summa et intolerabilis superbia
est superiori se praeponere, ita inferiori se
subdere summa et plena justitia est. »  Quibus ex
verbis S. Bernardi habemus, non solum veram humilitatis
virtutem, sed summam et, ut ita dicam,
virtutum virtutem, sanctorum perfectionem, summam
et plenam justitiam hoc in gradu constitui: unde
idem alibi S. doctor ait <note>(Serm. 13 in Cant)</note>:  « Magna
<pb n="0397A"/>
et rara virtus profecto est, ut magna licet operantem,
magnum te nescias, et manifestam omnibus tuam te
solum latere sanctitatem; mirabilem te apparere, et
contemptibilem te reputare: Hoc ego ipsis virtutibus
mirabilius judico. »  Et alibi ad monachos Alpenses
scribens <note>(Epist. 143)</note>:  « Recta facere, et inutilem
se reputare apud paucos invenitur; ideo multi admirantur:
hoc, inquam, hoc prorsus de illustribus reddit
illustriores, sanctiores de sanctis: . . . . haec virtus me
judice praefertur protractis jejuniis, anticipatis vigiliis,
omni denique corporali exercitio, tanquam vere
pietas, quae ad omnia valet.</p>
<p>Ad haec forte stupebit aliquis, quaerens num, illaesa
veritate, ita de se sentire et praedicare queat, et qua
tandem ratione id fieri possit, ut monachus Deo charus,
Deo semper intentus, virtutum gratia ornatus,
homicidae, adultero, blasphemo et apostatae inferiorem
et viliorem se judicet. Cui respondebit S. Basilius <note>(Const. monast. c. 2)</note>:
 « Non mendacium dices,
si te peccatorem esse dixeris; nam si recte intellexeris,
<pb n="0397B"/>
eo ipso peccabis, si te sine peccato esse dixeris. » 
Et S. Joannes Chrysostomus <note>(Homil. 33, in
Genes.)</note>:  « Si recte sapimus, nullos etiam nobis esse
minores arbitrabimur; sed nos excelli ab omnibus
hominibus dicemus. Et hoc dico, non de nobis, qui
innumeris submersi sumus peccatis; sed etiam si
quis sibi plurimorum bene gestorum conscius sit,
nisi apud se sentiat quod omnium sit postremus,
nulla ei futura utilitas est ex omnibus suis bonis operibus. » </p>
<p>Quomodo autem illaesa id veritate fieri queat duobus
modis explicant regulae commentatores Hildemarus,
Bernardus Cassinensis et Boherius. Primo
nimirum propter latentia in nobis mala, et latentia
in aliis bona; quibus concinit S. Thomas his verbis <note>(2-2, q. 161, a. 6, ad 1)</note>:
 « Potest aliquis absque
falsitate se credere et pronuntiare omnibus vilior in
secundum defectus occultos, quos in se cognoscit, et
dona Dei, quae in <emph>229</emph> aliis latent: unde Augustinus
<pb n="0397C"/>
dicit in lib. de Virginitate: <hi>Existimate alios in occulto
superioris, quibus estis in manifesto meliores.</hi> » 
Et certe ut hic citatus dicit alibi S. Augustinus <note>(Lib.
83, quaest. 71)</note>:  « Illud cogitandum nullum esse hominem,
qui non possit habere aliquod bonum, etiamsi
lateat, in quo possit esse superior; quae cogitatio ad
contundendam et edomandam superbiam valet. Nec
arbitreris quoniam bona tua eminent et apparent, et
ideo alterum nulla habere, quae lateant majoris forte
ponderis, quibus te superat nescientem. »  Et hac
forte ratione suos S. Bernardus alloquens inter alia
haec dicit <note>(Serm. 36, de Divers.)</note>:  « Tu ergo non
magnopere cogites quae tibi videris habere, nisi forte
interdum, ut gratias agere possis, et te noveris debitorem
ei qui dedit; seu gratia consolationis, cum id
necesse fuerit, ne qualibet ex causa tristior fias. De
caetero ea semper magis attende, quae alius habet,
tu non habes; quod haec cogitatio te in humilitate
custodiat, et a descensu tepiditatis elonget, magis
autem et accendat desiderio proficiendi. Vide autem
<pb n="0397D"/>
quanta e regione mala cogitatio illa parturiat, qua
sedule versas in animo quod tibi habere videris, et
alterum quempiam aestimas non habere: hinc enim
elevaris in superbiam, dum te praeponis alteri; hinc
proficere negligis, dum te magnum quempiam arbitraris;
hinc demum incipis deficere, dum tibi alterius
comparatione etiam nimis egisse videris. »  Eadem
etiam forte mente interroganti cuidam fratri abbatem
Poemenen <note>(Lib. III de Vit. Pat., n. 131)</note>:  « Quomodo
possum me minorem videre ab eo qui homicida
est? »  respondit:  « Si videns hominem qui forte
occidit alium, dicis in temetipso: Iste quidem hoc
solum peccatum fecit; ego autem omni hora homicidium
committo, meipsum interficiens. Et cum frater
requireret quomodo hoc possit fieri, respondit: Haec
sola justitia hominis, ut semetipsum reprehendat;
tunc enim justus est, cum sua peccata condemnat. » </p>
<p>Se undo, propter incomprehensibilia judicia Dei.
<pb n="0398A"/>
Terribilis enim Deus in consiliis super filios hominum,
ut quos saepe sanctiores existimamus, hos a
Deo reprobatos; deteriores vero praedestinatos infallibilis
scientia Dei cognoscat. Nam quis, verbi gratia,
Saulem a Deo electum, ejusque mandato in regem
consecratum; Saulum autem minas spirantem ac necem
intuens; illum de libro vitae delendum, istum
vas electionis Deo factum credidisset. Cum ergo
nullus hominum sciat utrum amore an odio dignus
sit; nulli se praeferat, quinimo coriarii illius Alexandrini
aemuletur virtutem, qua celeberrimum toto orbe
Antonium abbatem superavit. Cum enim vir sanctus
in cella aliquando oraret, coelestis ad eum vox advenit
dicens <note>(Ruffin. lib. III de Vit. Pat., n. 130)</note>:
 « Antoni, necdum ad mensuram coriarii istius, qui
in Alexandria est, pervenisti. »  Quo audito venerabilis
senex Alexandriam properat, ad dictum coriarium
se confert, eum rogat, ut opera sua sibi denuntiet;
cui ille respondens ait:  « Nescio aliquando me aliquid
boni perpetrasse; unde et ex cubili proprio mane
<pb n="0398B"/>
consurgens, antequam in opere meo resideam, dico,
quod omnis haec civitas a minore usque ad majorem
ingrediatur in regnum <emph>230</emph> Dei propter justitias
suas; ego autem solus propter peccata mea poenam
ingrediar sempiternam, quod verbum antequam sero
quiescam ex cordis veritate recenseo. »  Quod audiens
S. Antonius addidit:  « In veritate, fili, sicut bonus
artifex sedens in domo tua, cum requie regnum Dei
adeptus es; ego autem velut sine discretione omne
tempus meum in solitudine ferens, necdum verbi tui
assumpsi mensuram. » </p>
<p>Secundam hanc rationem eleganter illustrat S.
Bernardus his verbis <note>(Serm. 37, in Cant.)</note>:  « Quid
si in eo discordaret a veritate, ut minorem se inferioremque
putaret quam veritas haberet? Excusaret
eum sua procul dubio ignorantia, et minime reputaretur
superbus, nec tam inveniretur iniquitas ejus ad
odium, quam humilitas fortassis ad gratiam. Si enim
in quonam statu unumquemque nostrum habeat Deus
<pb n="0398C"/>
liquido cognosceremus, nec supra sane, nec infra
secedere deberemus, veritati in omnibus acquiescentes:
nunc autem quia consilium hoc posuit tenebras
latibulum suum, et sermo absconditus est a nobis,
ita ut nemo sciat si dignus sit amore an odio, justius
tutiusque profecto, juxta ipsius Veritatis consilium,
novissimum nobis locum eligimus, de quo postmodum
cum honore superius educamur, quam praesumimus
altiorem, unde cedere mox oporteat cum
rubore. Non est ergo periculum quantumcunque te
humilies, quantumcunque reputes minorem quam sis,
hoc est quam te veritas habeat. Est autem grande
malum horrendumque periculum, si vel modice plus
vero te extollas, si vel uni videlicet in tua cogitatione
te praeferas, quem forte parem tibi veritas judicat,
aut etiam superiorem. Quemadmodum enim si per
ostium transeas, cujus superliminare (ut ad intelligentiam
loquar) nimium bassum sit, non nocet quantumcunque
te inclinaveris; nocet autem si vel transversi
digiti spatio plusquam ostii patitur mensura
<pb n="0398D"/>
erexeris, ita ut impingas, et capite quassato collidaris;
sic in anima non est plane timenda quantalibet
huminatio; horrenda autem nimiumque pavenda vel
minima temere praesumpta erectio. Quamobrem noli
te, homo, comparare majoribus, noli minoribus, noli
aliquibus, noli uni. Quid scis enim, o homo, si unus
ille, quem forte omnium vilissimum atque miserrimum
reputas, cujus vitam sceleratissimam ac singulariter
foedissimam horres, et propterea illum putas
spernendum, non modo prae te qui forte jam sobrie,
et juste, et pie vivere te confidis; sed etiam prae caeteris
omnibus sceleratis tanquam omnium sceleratissimum;
quid scis, inquam, si melior illis et te et
illis mutatione dexterae Excelsi in se quidem futurus
sit, in Deo vero jam sit? Et propterea non mediocrem,
non vel penultimum, non ipsum saltem inter
novissimos eligere locum nos voluit; sed recumbe
inquit in novissimo loco, ut solus videlicet omnium
<pb n="0399A"/>
novissimus sedeas, teque nemini non dico praeponas,
sed nec comparare praesumas. » </p>
<p>Tres alias rationes addit Benedictus Haeftenus <note>(Lib. VI, tract. 6, disq. 5)</note>,
ob quas vel sceleratissimis
nos inferiores judicare debemus, ex quibus prima
repetitur ex gratiis et beneficiis nobis collatis,
quibus si alter donatus fuisset, longe <emph>231</emph> sanctior nobis
evasisset; nos vero illo multo pejores, si iisdem,
quibus ille afflicti fuissemus tentationibus. Secunda
ex consideratione summorum atque virtute clarissimorum
virorum: si enim, sepositis malorum vitiis,
insignes tantummodo bonorum virtutes attendamus,
quanto nos pietatis superant intervallo, quotque nobis
desint virtutes, jam non ausi oculos levare, omnibus
nos inferiores facile judicabimus. Hac potissimum
ratione Petrus Venerabilis Gilbertum eremitam ad
humilitatem hortatur in l. I, epist. 20. Tertia ex reddenda
pro acceptis beneficiis ratione: dum enim augentur
dona, rationes etiam crescunt donorum. Si
ergo consideremus quanta pro acceptis a Deo beneficiis
<pb n="0399B"/>
rependere teneamur, et quam pauca revera rependamus,
quomodo nos vel omnium minimos non
existimabimus?</p>
<p>His de hoc septimo humilitatis gradu satis prolixe
tractatis, ad alios gradus gradum accelerare deceret,
ni gradum hic sistere nonnulla cogerent, quae circa
S. Regulae textum supersunt expendenda. Non enim
simpliciter dicit, ut <hi>se omnibus inferiorem et viliorem
pronuntiet;</hi> sed ut id insuper ita esse credat; quia
multos videas qui se omnium peccatores maximos
praedicant, ad infernum usque deprimunt; quos si
vel minimo tetigeris verbo, excandescentes injuriam
sibi fieri conqueruntur; quos non tam humiles, quam
humilitatis larvas dixeris. Talis erat monachus ille
apud Cassianum <note>(Collat. 18, cap. 11)</note>, qui cum se
plurimum verbis depressisset, ita ut nec communem
spirare aerem dignum se clamaret; admonitus a
Serapione ne vagaretur otiosus, sed in cella consisteret,
ferre haud potuit, nec dissimulare dolorem.
<pb n="0399C"/>
Notat porro S. Bernardus <note>(Serm. 16, in Cant.)</note> alios
esse, qui jactanter et impudenter vitia et malefacta
confitentur; alios qui dolose et quasi poenitendo ea
commemorant; sed gloriam intentione captantes;
alios denique qui non quia sunt humiles, sed ut
humiles appareant sua aliis peccata declarant, quos
omnes S. doctor reprobat et damnat.</p>
<p>Deinde S.  P. Benedictus non solum dixit, <hi>ut omnibus
inferiorem et viliorem se credat,</hi> sed <hi>intimo,</hi> inquit, <hi>cordis credat affectu,</hi> 
 hoc est talem se foris exhibeat,
qualem se intus existimat, talem se ab aliis tractari
gaudeat, qualem ipse se praedicat: haec enim est vera
cordis humilitas, quam adeo commendavit Christus,
cum dixit: <hi>Discite a me quia mitis sum et humilis
corde. Corde</hi> dixit; non verbo aut lingua; <hi>corde</hi> dixit,
non judicio aut cognitione; <hi>corde</hi> dixit, qualis ipse
fuit, cui, ut loquitur S. Bernardus <note>(Serm. 42, in Cant.)</note>, <hi>placuit minimum reputari, qui se summum non ignorabat.</hi> 
Et sane quid prodest se peccatorem praedicare?
quid omnibus inferiorem et viliorem se credere?
<pb n="0399D"/>
Talem et ipsi daemones habere possunt humilitatem,
quam ipsa nostri cognitio exigit, et habere nos cogit
veritas, humilitatem scilicet oris et intellectus, non
humilitatem cordis; humilitatem veritatis, non humilitatem
amoris. Quid igitur?  « Vera est humilitas
cordis retinenda, inquit apud Cassianum <note>(Collat. 18,
c. 11)</note> abbas Piammon, quae non de affectata corporis
atque verborum, sed ex intima mentis humiliatione
descendit, quae tunc demum evidentissimis patientiae <emph>232</emph> 
 suae fulgebi indiciis, cum quis non ipse de se crimina
ab aliis non credenda jactaverit, sed ab aliis arroganter
ingesta et irrogatas injurias mansueta cordis
aequanimitate toleraverit. »  Talem a Caelantia S. Hieronymus
requirebat, cum diceret <note>(Epist. 50)</note>:
 « Humilitatem sequere, non quae ostenditur, aut simulatur
gestu corporis, aut fracta voce verborum, sed
quae puro affectu cordis exprimitur: aliud est enim
virtutem habere, aliud virtutis similitudinem; aliud
<pb n="0400A"/>
est rerum umbram sequi, aliud veritatem. Multo
deformior est superbia, quae sub quibusdam humilitatis
signis latet; nescio enim quomodo turpiora
sunt vitia, cum virtutum specie celantur. »  Vide
S. Doroth. doctrinam 2.</p>
<p> <hi>Humilians se.</hi> ] Non solum lingua, sed insuper cordis
affectu.</p>
<p> <hi>Et dicens cum propheta: Ego autem sum vermis.</hi> ]
Sicut enim omnibus vilior animalibus vermis, nascens
ex putredine, et in putredine, sine strepitu graditur,
et vilipenditur, et conculcatur; sic ego omnium vilissimus,
ex peccato et in peccato natus, ex peccato
et in peccato vivens, ab omnibus contemni et conculcari
desidero.</p>
<p> <hi>Et non homo.</hi> ] Quis enim hominem dixerit eum,
qui tot se peccatis commaculans ratione se caruisse
demonstrat?</p>
<p> <hi>Opprobrium hominum.</hi> ] Utpote totus ex peccato,
totus in peccato Vel opprobrium hominum, id est
quia vermis sum et non homo, opprobrium hominum
<pb n="0400B"/>
esse cupio, et abjectio plebis, sicuti S. Arsenius,
quem cum Theophilus episcopus una cum judice interrogasset,
sermonem ab eo audire cupiens, paulisper
tacuit; deinde, si dixero, infit, custodietis? quod
cum spopondissent: <hi>Ubicunque,</hi> ait, <hi>audietis Arsenium,
nolite appropinquare.</hi> </p>
<p> <hi>Exaltatus sum.</hi> ] Scilicet in saeculo ubi honoratus
vixi, uti exponunt Hildemarus et Bernardus Cassinensis.
Vel, ut dicit Richardus de S. Angelo, Exaltatus <hi>in superbia: vel in baptismo recepta peccatorum
remissione.</hi> </p>
<p> <hi>Et humiliatus et confusus.</hi> ] Cognita vilitate propria
et peccatis, quae postea miser commisi.</p>
<p> <hi>Et item bonum mihi quia humiliasti me, ut discam
mandata tua.</hi> ] Sed licet humiliatus confundar, gratias
tibi tamen, o bone Jesu, quia cum me humiliasti,
didici mandata tua, quae olim elatus spernebam.</p>
      </div>
<div>
        <head> <hi>De octavo humilitatis gradu.</hi> </head>
<p>
          <pb n="0400C"/> <hi>Octavus humilitatis gradus est, si nihil agat monachus,
nisi quod communis monasterii regula.</hi> ] Hic locus
multos potest sortiri sensus. Primo enim Hildemarus
contendit vocabulum <hi>communis</hi> ad vocabulum <hi>monasterii</hi> 
referri; et ex Bernardo Cassinensi commune
monasterium est coenobium, in quo vivitur in communi
a multis. Et sic hoc sensu octavo humilitatis
gradu <emph>233</emph> praecipitur, ut monachus sive coenobita
suo contentus statu, temere non appetat anachoretarum
vivendi rationem:  « Superbus enim, ut ait
Cassianus <note>(Lib. XII, c. 30)</note>,  « ipsam disciplinam coenobii
perhorrescit, ac veluti fratrum consortio de
perfectione retrahatur, ac de bono patientiae atque
humilitatis aliorum vitio et impedimento revocetur,
habitationem solitariae cellae desiderat, »  quam supra
vires sua prospiciens humilis, in aliis quidem veneratur,
sed pro se appetere non praesumit.</p>
<p>Secundo, verbum <hi>communis</hi> cum <hi>regula,</hi> uti vulgo
accipitur, conjungendo; et regulas communes in
coenobio, quae toti congregationi proponuntur, distinguendo
<pb n="0400D"/>
a particularibus, quae quibusdam tantum
scriptae sunt, ut cap. 21, de Decanis; cap. 31, de
Cellerario; cap. 65, de Praeposito; cap. 66, de
Ostiario; sensus hujus loci esse potest, ut monachus
communibus adhaerens regulis, particularibus se
non intromittat, verbi gratia ut privatus aliquis frater,
cui nulla ab abbate commissa est obedientia, ad
portam monasterii non pergat responsa venientium
accepturus aut redditurus, quod est ostiarii; utilitates
necessitatesque monasterii non curet, quod
spectat ad cellerarium; hospitii lecta non praeparet,
etc., hujusmodi, quae non leves aliquando simultates
in monasteriis generant.</p>
<p>Tertio, si per <hi>regulam monasterii</hi> intelligatur non
solum ea, quae a S. Legislatore scripta est; sed cum
Boherio in secundo commentario <hi>commune statutum,
vel usus coenobii</hi> habita enim ratione regionum ac
locorum, in quibus sita sunt monasteria, multa
<pb n="0401A"/>
observare necesse est, quae non sunt hac in Regula
contenta, ut satis innuit S.  P. Benedictus, cap. 40,
48 et 55), hujusce loci sensus erit, ut monachus monasterii
sui ritus, et usus receptos probatosque sequens,
aliorum coenobiorum statuta non ambiat, ut
verbi gratia ubi cervisia defectu vini ministratur,
vinum sibi nolit dari; aut ubi vinum datur cervisiam
sibi ministrari haud requirat, atque hunc sensum
huic loco aptare videtur S. Bernardus in lib. de
Praecepto et dispensatione cap. 16.</p>
<p>Quartus denique hujus loci sensus est, ut non solum
aliorum ritus et usus monasteriorum non sectetur,
sed ita suae regulae adhaereat, ut communibus
fratrum exercitiis contentus, nihil contra aut supra
eam faciat, omnem omnino vitans singularitatem:
quo sensu S. Benedictum hic intellexit Nicolaus de
Fractura:  « Hoc, inquit, vult dicere littera ista, monachus
in congregatione positus non aliter pauperem
vitam gerat, vel etiam pomposam in victu, vel
in vestitu, quam alii fratres gerunt; sed in omnibus
<pb n="0401B"/>
illorum moribus se conformet: dummodo a semitis
regulae non recedant; quia turpis est illa pars quae
suo non congruit universo. »  Et quia nihil perniciosius
est in coenobiis singularitate, nihilque adeo exsecrati
sunt quotquot exstiterunt vitae monasticae
veri cultores; nonnullas hic rationes quibus ab ea
deterreri possimus breviter subjungere non erit fortassis
otiosum.</p>
<p>Prima ratio petitus ex illo celebri S. Leonis papae
effato <note>(Serm. 3, de Jejun. septimi mensis)</note>:  « Sacratius
est quod publica lege celebratur, quam quod privata
institutione dependitur. <emph>234</emph> Nihil in tali populo
inordinatum, nihilque diversum est, ubi ad unum
pietatis vigorem omnia sibi totius corporis membra
consentiunt. » </p>
<p>Secunda ratio est, quia quidquid contra communis
monasterii regulam praesumitur, a maligno spiritu
esse dignoscitur, ut docet inter alios Cassianus <note>(Collat. 18, cap. 3)</note>,
eleganterque describit S. Bernardus
<pb n="0401C"/>
his verbis <note>(Serm. 33, in Cant.)</note>:  « Quoties,
verbi gratia, suggessit anticipare vigilias, quo ad solemnia
fratrum illuderet dormitanti? quoties produci
jejunia, ut divinis obsequiis eo inutilem redderet,
quo imbecillem? quoties bene proficientibus in coenobiis
invidens, obtentu quasi majoris puritatis eremum
petere persuasit, cognoverunt miseri tandem,
quam verus sit sermo, quem frustra legerant: Vae
soli, quoniam si ceciderit non habet sublevantem?
quoties ad opus manuum plus quam opus fuerat
incitavit, et fractum viribus caeteris regularibus exercitiis
reddidit invalidum? etc. » </p>
<p>Tertiam rationem indicat Cassianus his verbis <note>(Lib. V, cap. 23)</note>:
 « Quidquid extra consuetudinem
praesumitur usumque communem, ut vanitatis, et
gloriae, atque ostentationis morbo pollutum antiquissima
Patrum traditio notavit, nec quemquam ex his
quos merito scientiae ac discretionis enituisse pervidimus,
vel quos ad imitandum gratia Christi velut
spendidissima luminaria omnibus praelocavit, esu
<pb n="0401D"/>
panis, qui apud eos vilis habetur et facilis, abstinuisse
cognovimus; nec eorum quempiam, qui hanc regulam
declinantes praetermisso panis usu, leguminum,
vel olerum, seu pomorum refectionem sectati sunt,
inter probatissimos habitum aliquando conspeximus;
sed ne discretionis quidem aut scientiae gratiam
consecutum. »  Eamdem rationem adducit lib. I, cap.
3, et lib. II, cap. 18; et S. Basilius Regul. brev.,
interrog. 138; et S. Bern. de Grad. humil. cap. 14.</p>
<p>Quarta ratio secundum Boherium est, quod singularis
monachus abnegatam in professione propriam
voluntatem iterum sibi vindicat, contra id quod
promisit; quo nomine apud suos conqueritur S. Bernardus <note>(Serm. 19, in Cant.)</note>:
 « Non vultis esse communi
contenti vita, non sufficit vobis regulare jejunium,
non solemnes vigiliae, non imposita disciplina,
non mensura quam partimur vobis in vestimentis
et alimentis: privata praefertis communibus; qui
<pb n="0402A"/>
vestri curam nobis credidistis, quid rursus de vobis
vos intromittitis? Nam illam, qua toties Deum conscientiis
vestris testibus offendistis, propriam scilicet
voluntatem ecce nunc iterum magistram habetis, non
me; illa vos naturae docet non parcere, rationi non
acquiescere, non obtemperare seniorum consilio vel
exemplo, non obedire nobis. »  Eadem ratione singularitatem
in suis damnabat S. Euthymius, ex ejus
Vita, n. 17, tom. II Mon. Ecclesiae Graecae; S. Basilius
in Brevibus Regulis, interrog. 137 et 138; et
iterum S. Bern. serm. 71, in Cant.</p>
<p>Quinta ratio est, quod totam singularitas perturbat
congregationem: unde cum de B. Simeone Stylita
fratres ad abbatem questi essent, quod per continuos
septem dies jejunasset; hic illum increpans <emph>235</emph> 
ait <note>(In Vita S. Sim. Stylit, cap. 3)</note>:  « Unde nobis
advenit iste homo destruere volens regulam monasterii?
Fili, quid dicunt fratres de te? non tibi sufficit
jejunare sicut nos? etc. »  <hi>Vide</hi> S. Bern., sermone
de Humberti monachi obitu, et Petr. Blesen. serm. 50.</p>
<p>
          <pb n="0402B"/>Sexto denique, Petrus Damiani exemplo Christi
hortatur <note>(Opusc. 47)</note>  « ne peregrinae adinventionis
praesumas superinducere novitatem; nam et ipse
qui Magister est angelorum in coelo, morem in terra
tenuit quem invenit; nec dedignatus est terrenam
servare consuetudinem, qui venerat exhibere coelestem.
Nam, ut infinita praeteream, cur sibi caput ac
pedes unguento conspergi muliebri ministerio passus
est, nisi quia Palaestinae atque Judaicae regionis mos 
erat, ut ejus accolae crebrius ungerentur? » </p>
<p> <hi>Vel majorum cohortantur exempla.</hi> ] Majorum nomine
Smaragdus intelligit Patres tam Veteris quam
Novi Testamenti, ut monachus  « exemplum accipiat
humilitatis a Christo, devotionis a Petro, charitatis a
Joanne, obedientiae ab Abraham, patientiae ab Isaac,
tolerantiae a Jacob et Job. etc. »  Eamdem in sententiam
abit Petrus Diaconus; sed et Hildemarus majores
intelligit eos quorum vitam sancta Scriptura manifestat.</p>
<p>
          <pb n="0402C"/>Secundo, majorum exempla idem Hildemarus dicit
esse  « de quibus in ultimo capitulo dicit, id est
Regula Basilii, collationes Patrum, atque instituta
monachorum; »  in quibus non nihil quo ad exteriorem
hominis mortificationem, amplius quam in Regula
S.  P. Benedicti reperitur.</p>
<p>Tertio, nonnulli, ut notat praefatus Hildemarus, a
quorum ipse sententia non recedit, majorum nomine
interpretantur eremitas, quorum exemplis in solitudinem
secedere, ibique variis pietatis officiis, diversis
poenitentiae operibus sese exercere, post sufficientem
in coenobio probationem et abbatis benedictionem,
singularitas non est. Soli namque singulares
hac in parte censendi sunt, qui cum ipsas monasterorum
observantias nunquam bene expleverint, temere
majora viribus aggrediuntur, et ad singulare
certamen etiam abbate reluctante prodeunt.</p>
<p>Quarto, Boherius:  « hic autem, inquit, intelligo
majores abbates, et alios seniores viventes, vel etiam
dormientes in Christo. »  Et sane abbates superioresque
<pb n="0402D"/>
monasteriorum apud antiquos frequenter appellari
majores pro comperto est. Et hanc etiam
sequi expositionem videntur Richardus de S. Angelo,
et Turrecremata.</p>
<p>Quinto, Menardus majores intelligit seniores et
antiquiores ejusdem congregationis monachus;  « quia,
inquit, seniores ex longo vitae regularis usu sunt in
ea magis obfirmati, et, ut ait D. Hieronymus, bos
lassus fortius figit pedem; inest in eis morum gravitas
et maturitas, animi motus pacatiores, carnis ardor
et caeterorum sensuum pene sopitus, nec praecox, ut
in juvenibus, sed concocta prudentia. Sunt praeter ea
veteris disciplinae, regularis observantiae, et eorum
quae ab antiquis <emph>236</emph> Patribus statuta sunt tenaciores,
quod summum est in vita religiosa bonum, etc. » </p>
<p>Sexto, majores etiam dici queunt ii in quibus majora
refulgent virtutum exempla, quorum senectus
venerabilis, non diuturna, neque annorum numero
<pb n="0403A"/>
computata, quorum cani sunt sensus et vita immaculata.
Atque ita sentire videtur Bernardus Cassinensis,
qui postquam docuit posse monachum media
panis libra abstinere, vinum aqua multa diluere, ad
nocturnos surgentem ante lectum silenter orare, frequenter
confiteri, cum lacrymis Deo preces effundere;
sic tandem concludit:  « Hic non facit, nec
contra regulam, nec extra regulam, et in istis <hi>major
est</hi> ista non faciente. »  Quanquam existimet securius
esse talia superiori suggerere; quae quidem non accedente
ejus benedictione sine praesumptione fieri haud
posse censet Boherius. In his tamen quae minoris
sunt momenti, nec fiunt in conspectu fratrum, superioris
licentia haberi praesumitur. Postremo hoc
sensu majoris verbum accepisse videntur Petrus
Damiani mox citandus, et Joannes Caramuel</p>
<p>Caeterum posteriora haec S. Benedicti verba, quibus
imitanda proponit SS. Patrum exempla, duobus
modis dicta esse docet Hildemarus: 1º humilitatis
gratia, sicuti ultimo capite, ubi tendenti ad perfectionem
<pb n="0403B"/>
proponit doctrinam SS. catholicorum Patrum,
Regulam S. Basilii, vitas et instituta Patrum;
quamvis desideranti perfecte vivere omnino nihil desit
in ejus Regula; 2º quia licet interiorem hominis
mortificationem integram praescribat, quod exteriorem
tamen amplius aliquid in sanctorum relucet
exemplis.</p>
<p>Haec sunt praecipua quae gradum hunc humilitatis
octavum spectant, cui S. Bernardus quintum superbiae
singularitatem opponit, ubi certe notandum est,
eos singularitatis nota haud esse culpandos, qui in eis
coenobiis degentes, in quibus strictior regulae observantia
non nihil relaxatur, praeter communem aliorum
fratrum vivendi rationem regulae statuta generosa
pertinacitate custodiunt; quin potius caeteros
omnes merito singulares esse dicendos, utpote praeter
communem regulam agentes.</p>
<p>Sed neque eos qui cum abbatis benedictione aliquid
supra regulam facere tentant, cum id consulat
<pb n="0403C"/>
ipse S.  P. Benedictus, nosque ad id hortentur sanctorum
exempla et dicta. « Si vero, inquit S. Basilius <note>(Reg. brev., inter. 138)</note>,
quisquam putet se pluribus
opus habere, vel in jejunando, vel in vigilando,
sive quacunque alia in re; causam suam patefaciat
iis quibus communis fratrum concredita est cura, et
quod ab illis decretum fuerit custodiat. »  Et Petrus
Damiani:  « Illud te praecipue, et sub districta prorsus
animadversione praemoneo, ne quorumlibet te
fratrum offendant privata jejunia; novi enim quorumdam
mihi similium vitia. Nonnulli enim aliis jejunantibus
tanto livoris atque invidiae felle torquuntur,
ut illorum salutem sibimet in perniciem vertant, et,
ut ita loquar, per alieni profectus scalam ipsi in praecipitium
corruant. Non, inquiunt, licet <emph>237</emph> agere
nisi quod communis monasterii regula vel majorum
cohortantur exempla. Quibus facile respondetur, quia
si regula a regendo dicitur, potius ad districtionem
jejunii quam ad dissolutionem vel ventris pertinere
videtur ingluviem; atque ideo illi inter eos non immerito
<pb n="0403D"/> <hi>majores sunt judicandi,</hi> 
 eorumque exempla
sectanda, qui per angustam gradientes portam, sub
sobrietatis legibus et arctioris crucis Christi noscuntur
vivere disciplina. »  Hactenus Petrus Damiani;
quae utinam in coenobiis aliquando experiri non liceat:
nunc enim eo devenimus, ut singularitatis
nota inurantur ii qui ad majora pietatis et poenitentiae
opera assurgere student; econtra regulam praevaricantes,
atque a Patrum institutis recedentes, licet
aliquas nonnunquam a superiore extorqueant dispensationes,
veri utique singulares, patientissime tolerantur,
charitative seu potius immisericorditer excusantur,
aliquando etiam laudantur, cum in hos magis
inclamandum fuisset.</p>
<p>Caeterum, quos ad majora supra regulam aggredienda
Deus vocat, duo monet hic Menardus: 1º ut
totam adamussim regulam custodiant; neque enim
ferendus est ille qui  « vigilat in lecto, dormit in choro;
<pb n="0404A"/>
cumque aliis psallentibus ad vigilias tota nocte
dormitet; post vigilias aliis in claustro quiescentibus,
solus remanet in oratorio <note>(S. Bern. de Grad. humil.
c. 14)</note>; »  2º ut occulte, quantum fieri potest, aliorum
fugiens oculos, quae sibi permittuntur faciat.</p>
      </div>
<div>
        <head> <hi>De nono humilitatis gradu.</hi> </head>
<p> <hi>Nonus humilitatis gradus est, si linguam ad loquendum
prohibeat monachus.</hi> ] Postquam superiori humilitatis
gradu monachorum actus repressit S.  P. Benedictus,
consequenter in praesenti eorum verba compescit.
Et quidem ad humilitatis virtutem pertinere
silentium pro comperto est; nam cum superbiae proprium
sit peccata sua excusare, bene sive male acta
jactare, indulta sibi a Deo talenta praedicare; ad
humilitatem econtra pertinet peccata propria agnoscendo,
nihil in se boni perspiciendo, semper latere
desiderando, linguam ad loquendum prohibere; unde
Grimlaicus <note>(In Reg. solit c. 61)</note>:  « Taciturnitas, inquit,
virtus est humilitatis, et indicium gravitatis,
<pb n="0404B"/>
nutrix virtutum, et custos animarum. » </p>
<p> <hi>Et taciturnitatem habens usque ad interrogationem
non loquantur.</hi> ] Ita etiam S. Basilius <note>(Serm. de Abdic.
rerum)</note>:  « Interrogatus decenti et humili voce responde;
non interrogatus, tace. Si alter interrogetur,
os tuum comprime; ne a procaci corde impulsa lingua
tua furiat aliquem eorum qui se in pietate exerceat,
et te vinculis criminum constringat. »  Sed et
in monasterio Hermopolim dicto,  « tanta erat taciturnitas
cum abstinentia, ut nullus auderet nisi cum
justa interrogatione vel recto responso reddere
verbum, »  ut testatur Paphnutius in Vita S. Onuphrii
cap. 3 <note>(Lib. I de Vit. Pat.)</note>. Fuitque lex ista
communis apud omnes fere veteres monachos, quam
videre est in Regula S. Ferreoli cap. 29; <emph>238</emph> in
prima Regula S. Fructuosi, cap. 12, et in secunda,
cap. 5; in Regula Magistri, cap. 8; in Regula Solitoriorum,
cap. 61; apud Ruffinum in lib. III de Vitis
Pat., n. 186, et in lib. V de Vitis Patrum, libello 10,
<pb n="0404C"/>
n. 58.</p>
<p>Sed huic S. Benedicti decreto duplicem alium Regulae
locum opponit Hildemarus; unum ex cap. 6, ubi
absque ulla interrogatione necessaria a priore requiri
S. Pater permittit; alterum ex quinto humilitatis
gradu, quo perversas cogitationes et mala absconse
commissa per humilem confessionem abbati non interroganti
revelare jubemur.</p>
<p>Difficultatis nodum solvit idem Hildemarus cum
Bernardo Cassinensi et Boherio, quadruplicem distinguendo
interrogationem. <hi>Est enim interrogatio mentis,
in conscientiae reprehensione,</hi> de qua quinto humilitatis
gradu. <hi>Et est interrogatio necessitatis, quae fit in corporali
provisione,</hi> de qua cap. 6. <hi>Et est interrogatio
utilitatis, quae fit in morum vel conscientiae instructione.</hi> 
Tandem <hi>est interrogatio superioris pro subditi obeditione
vel rei alicujus inquisitione.</hi> Ergo ubi reprehendit
conscientia, ubi insurgit aliqua necessitas, ubi
gravis exoritur utilitas, interrogatus censetur monachus,
et licite potest loqui.</p>
<p>
          <pb n="0404D"/>Duas alias ad hanc objectionem solutiones adhibuit
Boherius, scilicet: 1º ut monachus <hi>non loquatur in
conventu seu in praesentia seniorum</hi> ad spiritalem collationem
congregatorum; quod maxime decet juvenes, <hi>et quod vidi,</hi> 
 inquit, <hi>a multis regularibus observari;</hi> 
2º ut non interrogatus, id est non jussus non
loquatur publice per verbi divini praedicationem; quod
monacho non licet, ut discimus ex hoc synodi Constantinopolitanae
decreto a Gratiano relato:  « Monachorum
vita subjectionis habet verbum et discipulatus,
non docendi, vel praesidendi, vel pascendi alios. » 
Et ex hoc Alexandri papae II canone:  « Juxta Chalcedonensis
tenorem optimi concilii, monachis quamvis
religiosis ad normam S. Benedicti intra claustrum
morari praecipimus; vicos, castella, civitates peragrare
prohibemus, et a populorum praedicatione
omnino cessare censuimus. »  Et novissime concilium
Tridentinum <note>(Sess. 5, in decret. de Ref., c. 2)</note>:
<pb n="0405A"/>
 « Regulares cujuscunque ordinis, nisi a suis superioribus
de vita, moribus et scientia examinati et probati
fuerint, etiam in ecclesiis suorum ordinum praedicare
non possint: cum qua licentia personaliter
se coram episcopis praesentare, et ab eis benedictionem
petere teneantur antequam praedicare incipiant.
In ecclesiis vero quae suorum ordinum non sunt,
ultra licentiam suorum superiorum, etiam episcopi
licentiam habere teneantur, sine qua in ipsis ecclesiis
non suorum ordinum nullo modo praedicare possint. » 
His accedit S. Bernardi auctoritas <note>(Serm. 64, in Cant.)</note>:
 « Publice praedicare nec monacho convenit, nec novitio
expedit, nec non misso licet. »  Gilberti de Hoillandia <note>(Serm. 18 in Cant.)</note>:
 « Nemo praedicationis officium assumat,
nemo sibi sumat honorem nisi vocatus a Deo. » 
Et certe recte argumentatur auctor Sermonum ad
Fratres in eremo, cum dicit <note>(Serm. 23)</note>:  « Officium
vestrum est non solum carnem jejuniis, abstinentia
escae et potus affligere, quantum valetudo naturae
<pb n="0405B"/>
permittit; sed etiam mundum contemnere, et <hi>non
doctoris</hi> <emph>239</emph> <hi>appetere cathedram,</hi> sed in cilicio et
cinere perseverare in eremo debemus. »  <hi>Vide</hi> Petri
Blesensis epist. 13. Caeterum quam hic tradit hujus
loci Regulae explanationem Petrus Boherius, eamdem
sequitur Julianus <hi>Warnier</hi> in eo quem conscripsit
libro de Antiqua et vera Regulae S. Benedicti praxi,
cap. 35.</p>
<p> <hi>Monstrante Scriptura quia in multiloquio non effugitur
peccatum.</hi> ] Hanc sententiam supra exposuimus.</p>
<p> <hi>Et quia vir linguosus.</hi> ] Vir linguosus ex S. Augustino
dicitur <note>(In psal. CXXXIX)</note> ille qui sine justa loquitur
necessitate :  « Necessitas sit in locutione tua,
et non eris vir linguosus ne non dirigaris, »  inquit
S. doctor.</p>
<p> <hi>Non dirigitur.</hi> ] Id est, non prosperabitur.</p>
<p> <hi>Super terram.</hi> ] Videlicet viventium, nam in terra
morientium mali saepius prosperantur.</p>
      </div>
<div>
        <head> <hi>De decimo humilitatis gradu.</hi> </head>
<p>
          <pb n="0405C"/> <hi>Decimus humilitatis gradus est, si non sit facilis ac
promptus in risu.</hi> ] Cum levitas manifestum sit superbiae
signum, risumque ex inani gloria nasci doceat
S. Joannes Climacus <note>(Grad. 26)</note>; merito inter humilitatis
gradus S.  P. Benedictus reponit, ut non <hi>sit
facilis ac promptus in risu</hi> monachus. Ubi observat
Hildemarus, quod licet <hi>facilis</hi> ac <hi>promptus</hi> idem fere
significent, hoc tamen inter utrumque discriminis
afferri possit, quod <hi>facilis</hi> sit ille qui cito movetur, <hi>promptus</hi> 
 qui intentus est risui vel paratus, id est qui
totam ad risum mentem applicat, quales sunt scurrae,
qui aliud nihil cogitant quam ridere aut risum excitare.
Valde autem differunt cito moveri in risum,
quod saepe contingit invitis; et risui esse intentum,
quod summae signum est levitatis. Notat praeterea
Nicolaus de Fractura, non simpliciter prohibitum hic a
S. Benedicto risum, cum homo natura sit risibilis;
sed facilem ac promptum, qui, ut ait S. Ferreolus <note>(Cap. 24 Regulae)</note>,
 <hi>publicanum commutat ex monacho,</hi> 
<pb n="0405D"/>
quemque ideo triduano jejunio mulctat. Et certe
terrere nos debet quod scribit S. Laeander in lib.
de Institut. virginum cap. 11:  « Quale sit cor virginis
plerumque in risu monstratur; neque enim
impudenter rideret, si cor castum haberet; speculum
cordis facies hominis; non ridet lascive, nisi
quae corde lasciva est. »  De risu jam multa diximus,
quae hic non repetimus, pluraque addi possent, quae
viris poenitentibus et mundo crucifixis haud credimus
necessaria.</p>
<p> <hi>Quia scriptum est: Stultus in risu exaltat vocem
suam.</hi> ] Unde et citatus hic a Boherio Socrates dicebat:
 « Non rideas, neque irascaris multum; quia
is a duo sunt opera fatuitatis. »  Et S. Ephraem:  « Noli
dissolutis labiis risum proferre; amentia namque est
cum strepitu ridere. » </p>
      </div>
<div>
        <head> <emph>240</emph> <hi>De undecimo humilitatis gradu.</hi> </head>

<pb n="0406A"/>
<p> <hi>Undecimus humilitatis gradus est, si cum loquitur
monachus.</hi> ] Interrogatus scilicet, eo quo diximus
modo.</p>
<p> <hi>Leniter.</hi> ] Id est <hi>suave,</hi> inquit Nicolaus de Fractura;
sive ut dicit Smaragdus,  « temperate vel placide. Lenitas
enim de fonte dulcedinis pariter procedit et pacis;
hinc Salomon, <hi>verbum dulce multiplicat amicos,
et mitigat inimicos.</hi> »  Richardo autem leniter loqui,
est loqui plano modo, vel breviter, quia prolixitas
inducit confusionem. Hildemaro vero, cum quis ita
loquitur, ut ab eo solo, quem alloquitur, audiatur.</p>
<p> <hi>Sine risu.</hi> ] Quia,  « si nihil ita competit humilitati
quam luctus animi, certum est nihil illi adeo adversari
quam risum <note>(S. Joan. Clim. grad. 7)</note>. » </p>
<p> <hi>Humiliter.</hi> ] Magna, tumida et ampullosa verba
devitans:  « Humilitate enim comprimitur verborum
ampliositas, »  ut loquitur Bernardus Cassinensis, pro
qua lectione Boherius habet <hi>ampullositas.</hi> </p>
<p>
          <pb n="0406B"/> <hi>Cum gravitate.</hi> ] Sive honeste,  « in gravitate enim
continetur honestas, »  inquit praefatus Bernardus.
Vel cum gravitate, id est ita ut pondus insit sermonibus,
juxta illud Eccli. XXVIII: <hi>Verbis tuis facito stateram.</hi> </p>
<p> <hi>Vel pauca verba.</hi> ] Qui enim multis utitur verbis
laedet animam suam. Idem praecipit S. Ferreolus in
Regul. cap. 29</p>
<p> <hi>Et rationabilia loquatur.</hi> ] Quia qui inconsideratus
est ad loquendum sentiet mala. Inconsideratus autem
censetur ille qui absque necessitate aut justa utilitate
loquitur.</p>
<p> <hi>Et non sit clamosus in voce.</hi> ] Juxta illud S. Ambrosii <note>(Lib. I de Offic., c. 17)</note>:
 « Ipsum vocis sonum
libret modestia, ne cujusquam offendat aurem vox
fortior. »  Merito autem inter humilitatis gradus
S. Benedictus inseruit ne monachus clamosus sit in
voce; nam et SS. Patres clamorem inter superbiae
signa reponunt. Ita Cassianus superbum describens <note>(Lib. XII, c. 27)</note>;
 « Irae quoque stimulis acrius instigatur;
<pb n="0406C"/>
deinde post haec excelsa vox, sermo rigidus,
amara et turbulenta responsio, etc. »  Et iterum <note>(Ibid.
cap. 29)</note>:  « Inest primitus in loquela ejus clamor. » 
Et S. Gregorius <note>(Lib. XXXIV Moral., cap. 20)</note>:  « cunctis
apud se cogitatione tumentibus inest clamor in locutione. » </p>
<p>Quid autem sit clamor eleganter explicat S. Basilius
his verbis <note>(Reg. brev., inter. 151)</note>:  « Vocis
modum audientium necessitas ipsa definit. Igitur si
submissior sit, tanquam segnior prope accedit ad
susurrum, ac propterea damnanda est; si vero supra
necessitatem sit altior quam is qui audit submissius
loquentem possit audire, tunc clamor existit, qui
damnatus est, excepto si lentitudo audientis tanta
sit, ut necessario cogamur uti clamore. »  Quibus
autem poenis sit damnatus, ibi non exprimit; sed
S. Fructuosus Bracarensis episcopus <note>(In Regul. c. 15)</note>,
 « qui hujusmodi est, inquit, et saepe castigatus non
fuerit emendatus, flagellis verberibusque curandus
<pb n="0406D"/> <emph>241</emph> 
 est et acriter emendandus. »  Et Regula Cujusdam
ad monachos <note>(Cap. 16)</note>:  « Si quis praeter hanc
disciplinam cum clamore et acerbiore sermone responderit,
notetur usquequo corrigatur. Si autem hoc
vitio curari non poterit, ejiciatur ab unitate fratrum. » </p>
<p> <hi>Sicut scriptum est.</hi> ] Non quidem in sacra Scriptura,
nisi forte quoad sensum; sed, ut observat Menardus,
exstat in sententiis Sixti, sent. 134.</p>
<p> <hi>Sapiens verbis innotescit paucis.</hi> ] Quem in locum
Joannes Caramuel: Aliquando, inquit, non sine acumine
exponebam sic: Sapiens ex solis verbis innotescit
paucis hominibus: sed ex operibus nulii non
innotescit. »  Contra manifestum Regulae sensum,
quae hic pauca nos verba loqui jubet, ut simus veloces
ad audiendum, tardi ad loquendum; nam et
natura quae duas quidem concessit hominibus aures.
<pb n="0407A"/>
unicam dedit linguam, quo daretur. intelligi duplo
amplius esse audiendum quam loquendum, uti observat
S. Basilius in lib. de vera Virgin.</p>
      </div>
<div>
        <head> <hi>De duodecimo humilitatis gradu.</hi> </head>
<p> <hi>Duodecimus humilitatis gradus est, si non solum
corde monachus, sed etiam corpore humilitatem videntibus
se semper indicet.</hi> ] Humilitatis scalam duodecimo
tandem gradu S. Pater absolvit: quo non solum
corde, sed etiam corpore humilitatem indicari jubet.
Et quidem <hi>corde</hi> propter Deum; <hi>corpore</hi> propter proximum,
qui ex motu corporis exteriori, de interiori
animi, quem non videt, statu judicat humilem aut
superbum: humilem, cum omnes corporis actus ad
modestiam compositos apprehendit; superbum, cum
inconditos suspicit. Vide Juliani Pomerii lib. III de
Vita contemplativa, cap. 8, et Cassian. lib. XII,
cap. 27.</p>
<p> <hi>Id est in opere, in oratorio,</hi> etc.] Distinctius hic
exprimit, quod quasi generatim praemiserat, ut humilitatem
<pb n="0407B"/>
corpore videntibus se semper indicet, scilicet <hi>in opere,</hi> 
 sive humano sive divino; <hi>in oratorio,</hi> 
etiam extra divini cursum officii; <hi>in monasterio,</hi> etc., <hi>vel ubicunque,</hi> 
 in omni scilicet loco; <hi>sedens, ambulans,
stans,</hi> in omni scilicet corporis actu; <hi>semper,</hi> 
et non tantum aliquando; <hi>inclinato suo capite, defixis
in terram aspectibus:</hi> fixam enim animo superbiam
demonstrat, qui fixis in terram oculis incedere contemnit.
Terram autem hic Bernardus Cassinensis
mystice intelligit corpus nostrum,  « in quo, inquit,
debemus attendere carnis vilitatem, nostram fragilitatem,
et peccandi pronitatem: hoc est enim in
terram aspectus figere, praedicta oculata fide considerare. » 
Nicolaus de Fractura mystice et litteraliter.
Et quidem mystice secundum eum  « debemus
in terram aspectus figere, pro eo quod de terra, id
est de B. Maria Veritas, id est Christus orta est . . . . .
vel debemus oculos in terram semper affigere, ut
consideremus materiam <emph>242</emph> de qua sumpti sumus,
<pb n="0407C"/>
et ad quam resolvi finaliter debeamus. »  Litteraliter
vero, ut inclinato capite hanc, quam terimus petibus,
terram sempera piciamus. Et hic videtur esse genuinus
S. Regulae sensus, a SS. Patribus adeo commendatus,
et a perfectis monachis toties ad praxim redactus:
 « Monachum oportet oculos ad terram habere dejectos,
animum ad coelum erectum, »  inquit S. Basilius <note>(Serm. de Ascesi)</note>.
Et S. Dorotheus <note>(Doctr. 19)</note>:
 « Honesta ac modesta, Deoque et hominibus grata
monachi compositio haec est: Primum oculos tuos
cohibe, ne huc illucque circumferantur, sed quae
ante te sunt tantum intueri ac spectare velint. » 
Quod adeo religiose observabat Silvanus monachus <note>(Lib. V de Vit. Pat., libello 11, n. 28)</note>,
ut hortum
rigaturus, cucullo caput tegeret, ad pedes tantum
attendens ne arbores aspiceret. Plurima hujusmodi
occurrunt exempla apud auctores, quale est illud
abbatis Isidori, qui profectus Alexandriam ad Theophilum
archiepiscopum, reversusque et interrogatus
a fratribus quomodo se haberet civitas, respondit:
<pb n="0407D"/> <hi>Ego hominis faciem non vidi praeterquam archiepiscopi.</hi> 
Item Elladii monachi, qui cum annos viginti in cella
exegisset, sursum oculos non levavit, ut videret tectum
ejus <note>(Tom. I Mon. Eccles. Graecae)</note>. Notum est
omnibus quod de S. Bernardo legitur in ejus Vita
lib. III, cap. 2 <note>(Lib. V de Vit. Pat., libell. 4, n. 16)</note>.
At stupendum prorsus videtur quod de Sara virgine
referunt, eam nimirum annos sexaginta super fluminis
alveum habitasse, nec unquam inclinatam, ut flumen
ipsum aspiceret <note>(Lib. V de Vit. Pat., libell. 7, n. 19)</note>.</p>
<p> <hi>Reum se omni hora existimans,</hi> etc.] Quia vero stupide
statuarum aut animalium instar oculos ad terram
defixos habere monachum non sapit; jam qua
mente istud Regulae praeceptum observare debeamus
describit, nonnullas inserens rationes, quibus quasi
totidem stimulis ad illius praxim excitari possimus.
Primam proponit his verbis: <hi>Reum se omni hora de
peccatis suis existimans.</hi> Quomodo enim, inquit S. Bernardus
<pb n="0408A"/> <note>(Serm. 36 in Cant.)</note>,
non vere humiliabitur
anima, cum se perceperit oneratam peccatis, intricatam
curis, carnalium desideriorum faece infectam,
curvam, infirmam, etc.? Unde huic extollentia oculorum?
Unde levare caput? »  Hinc pia illa regis Manassis
oratio: <hi>Domine, multiplicatae sunt iniquitates
meae, et non sum dignus intueri altitudinem coeli prae
multitudine iniquitatum mearum.</hi> </p>
<p>Secunda ratio continetur his verbis: <hi>Jam se tremendo
Dei judicio repraesentari aestimet.</hi> Quis enim
coram districto judice erecta cervice judicandus appareat?
Certe  « Si mente cernerent homines quale
judicium immineat mundo, sensus humanus non vanitate
dispergeretur, »  inquit S. Hieronymus.</p>
<p>Tertia repetitur ab exemplo Publicani, in quo etiam
Pharisaei propter superbiam includitur humiliatio.
Quare si cum Pharisaeo nolumus humiliari, cum Publicano
fixis in terram oculis dicamus: <hi>Domine, non
sum dignus ego peccator levare oculos meos ad coelos.</hi> 
Quod duobus modis intelligit Hildemarus: 1º levare
<pb n="0408B"/>
oculos in coelum, aethereum scilicet, sive sidereum;
2º in coelum, id est in sanctos, qui coeli nomine saepissime
vocantur, ad quorum contemplationem se
dignum non credebat.</p>
<p> <emph>243</emph> Quarto, ad Publicanum S. Benedictus Regii
Prophetae adjicit exemplum, de se ipso perhibentis
testimonium, quia <hi>incurvatus et humiliatus sum usquequaque.</hi> 
Incurvatus sum corpore, humiliatus mente;
quia nihil proficit exterioris hominis incurvatio, nisi
accedat interior mentis humiliatio. Vel, ut dicit Nicolaus
de Fractura:  « Incurvatus sum, per peccatorum
accumulationem; humiliatus sum, per peccatorum
confessionem. » </p>
<p>Plures hisce aliae rationes possent addi, quibus ab
inconsiderato revocemur intuitu, de quibus videsis
Benedictum Haeftenum lib. VI, tract. 7, disq. 4. Obiter
hic observo quod in ms. S. Benigni Divionensis Consuetudinibus
legitur, cap. 3, ubi de novitio instruendo:
 « Quocunque incedit, semper demisso capite
<pb n="0408C"/>
incedit; et si aliquando visus fuerit erecta cervice,
non negligitur innotatus. »  Idem habet Uldaricus lib.
II, cap. 11. Quamvis, ut ait S. Bernardus <note>(De Grad.
humil., cap. 10)</note>,  « duabus ex causis inculpabiliter
oculos levas, vel ut petas auxilium, vel impendas.
Levavit oculos David in montes ut peteret; levavit
et Dominus super turbas ut impenderet; alter miserabiliter,
alter misericorditer, ambo inculpabiliter.
Tu quoque si locum, tempus et causam considerans,
tua vel fratris necessitate oculos levas, non solum
non culpo, sed et plurimum laudo; hoc enim excusat
miseria, illud commendat misericordia. Sin alias,
non prophetae, non Domini, sed Dinae, aut Evae, imo
ipsius Satanae imitatorem te dixerim. » </p>
<p> <hi>Ergo his omnibus humilitatis gradibus ascensis, monachus
mox ad charitatem Dei perveniet illam.</hi> ] Ergo
via ad charitatem humilitas. Via utique vera et sola;
unde S. Augustinus:  « Cogitas magnam fabricam
construere celsitudinis? de fundamento prius cogita
humilitatis, . . . hoc in te fode fundamentum humilitatis,
<pb n="0408D"/>
et pervenies ad fastigium charitatis. »  S. Bernardus <note>(Epist. 42)</note>:
 « Ut castitas seu charitas detur,
humilitas meretur, etc. »  Et quidam ex antiquis
Patribus <note>(Ruffin. lib. III de Vit. Pat., n. 126)</note>:  « Humilitas
praecursor est charitatis; sicut Joannes erat
praecursor Jesu, omnes trahens ad eum; ita et humilitas
attrahit ad charitatem, id est ad ipsum Deum
quia Deus charitas est. » </p>
<p> <hi>Quae perfecta foras mittit timorem.</hi> ]  « Dedignatur
enim charitas timoris commercium, cogi nesciens,
quae nescit compesci, inquit Gilbertus de Hoillandia <note>(Serm. 19, in Cant.)</note>.
Ideo charitas perfecta foras
mittit timorem, velut inutilem et supervacuum; sed
non timorem illum qui castus permanet in saeculum
saeculi. Est enim timor quem foras mittit charitas;
et est timor quem foras mittit veritas; et est timor
quem intromittit et charitas et veritas. Primus cautus;
secundus castus, sed non permanens in saeculum
<pb n="0409A"/>
saeculi; tertius et castus, et permanens. Primus veretur
poenam, secundus offensam, tertius totus libera
quaedam et secura reverentia est, etc. » </p>
<p> <hi>Per quam universa, quae prius non sine formidine
observabat, absque ullo labore, et velut naturaliter ex
consuetudine incipiet custodire.</hi> ] <emph>244</emph> Describit hic
effectus perfectae illius charitatis quae foras pellit timorem,
per quam scilicet universa, quae prius non sine
formidine poenae aut laboris observabat, jam absque
ullo labore incipiat custodire, <hi>qui enim amat aut non
laborat, aut ipsum amat laborem,</hi> inquit S. Augustinus <note>(De S. Viduitate)</note>.
Et iterum:  « Nullo modo sunt
<pb n="0410A"/>
onerosi labores amantium; sed ipsi delectant, sicut
venantium, aucupantium, piscantium. » </p>
<p> <hi>Non jam timore gehennae.</hi> ] Quem expulit charitas.</p>
<p> <hi>Sed amore Christi et consuetudine ipsa bona, et delectatione
virtutum,</hi> ] quam intromittit ipsa charitas.</p>
<p> <hi>Quae Dominus in operarium.</hi> ] Quem quaesivit in
multitudine populi, ut in officina monasterii spiritalem
artem instrumentis bonorum operum munitus
exerceret; <hi>mundum a vitiis et peccatis,</hi> igne nimirum
charitatis, ad cujus culmen pervenit; <hi>Spiritu sancto</hi> 
praeveniente et adjuvante; <hi>dignabitur demonstrare,</hi> 
et postmodum aeternam gloriam retribuere. Faxit
Deus.</p>
</div>

<div>
        <head>CAPUT VIII. <hi>De Officiis divinis in noctibus.</hi> </head>

<pb n="0409"/>
<p>Hiemis tempore, id est a calendis Novembris
usque ad Pascha, juxta considerationem rationis,
octava hora noctis surgendum est; ut modice amplius
de media nocte pausetur, et jam digesti surgant.
<pb n="0409B"/>
Quod vero restat post vigilias a fratribus, qui
psalterii vel lectionum aliquid indigent, meditationi
<pb n="0410A"/>
inserviatur. A Pascha autem usque ad supradictas
calendas Novembris, sic temperetur hora vigiliarum
agenda; parvissimo intervallo, quo fratres ad necessaria
naturae exeant, custodito, mox matutini, qui
<pb n="0410B"/>
incipiente luce agendi sunt, subsequantur.</p>
</div>

<div>
        <head>COMMENTARIUS</head>

<pb n="0409"/>
<p> <hi>Hiemis tempore,</hi> etc.] Licet annum quatuor in partes
aequales sive tempestates dividere soleant, hiemem
scilicet, quae juxta S. Isidorum VIII calendas
Decembris incipit; juxta Graecos et Romanos,  « quorum,
inquit Hildemarus, in hujusmodi disciplinis
potius <emph>245</emph> quam Hispanorum auctoritas sequi consuevit, » 
<pb n="0409C"/>
VII idus Novembris; ver, quod juxta praedictum
Isidorum VIII calendas Martii, juxta Graecos et
Romanos VII idus Februarii; aestatem quae juxta
Isidorum VIII calendas Junii, juxta Graecos et Romanos
VII idus Maii; et autumnum, qui juxta Isidorum
VIII calendas septembris, juxta Graecos et Romanos
VII idus Augusti, exordium ducit. Tamen ex justa
rationis consideratione, convenientius existimavit
S.  P. Benedictus in ordinandis divinis officiis duas
tantum in partes annum dividere, scilicet a calendis
Novembris usque ad Pascha, et a Pascha usque ad
praedictas calendas. Priorem partem hiemem vocat, <hi>hiemis tempore,</hi> 
 inquit, licet in ea aliquid autumni verisque
contineatur, vel quia aliarum tempestatum non
nisi aliquae partes; hiems vero tota et integra in ea
comprehenditur, et a majori parte denominatur totum.
Vel quia a calendis Novembris incipit, quo mense
hiems initium capit.</p>
<p> <hi>Id est a calendis Novembris.</hi> ] Calendae proprie loquendo
sunt primi mensis cujusque dies: sed cum
<pb n="0409D"/>
calendae a decimo quarto aut decimo sexto die mensis
praecedentis incipiant numerari, merito hic quaeri
posset qua ratione iste locus <hi>a calendis Novembris</hi> intelligendus
sit; an scilicet a die 16 Octobris, quo incipiunt
numerari Novembres calendae, eo nimirum
modo quo cap. 48 calendas Octobris pro die 14 Septembris
usurpat; an vero a prima die Novembris, in
quem incidunt ipsae calendae. Hildemarus ad usum
forte sui temporis respiciens, existimat per calendas
Novembris intelligendam esse dominicam primo mensis
Novembris diei proximiorem, sive primo Novembris
die, sive ante, sive postea contingat; ita ut si
feria 2, 3 aut 4, calendae eveniant, institutus a S. Benedicto
ordo dominica praecedente incipiat; si vero
feria 5, 6 aut sabbato, a dominica sequente Optima
<pb n="0410B"/>
sane explicatio, dummodo tempore S.  P. Benedicti is
fuerit in Ecclesia officii divini recitandi usus, qui ab
aevo Hildemari ad nostrum usque perseverat. At cum
nobis id non constet, nec aliunde appareat S. Benedictum
diem Octobris 16 hic intellexisse; calendas
Novembris in naturali et genuino sensu accipientes,
<pb n="0410C"/>
primum hujus mensis diem intelligendum censemus.</p>
<p> <hi>Usque ad Pascha.</hi> ]  « Pascha, inquit Hildemarus,
antiquitus Ecclesia quarta decima luna celebrabat,
quocunque die occurreret; quem ritum SS. Patres in
Nicaena synodo prohibuerunt, constituentes non solum
lunam paschalem et mensem inquirere, sed etiam
et diem Resurrectionis dominicae observare, etc. » 
Hic locus si in rigore sumatur, foede allucinatur Hildemarus
in eo quod ait, quarta decima luna, quacunque
accidisset die, antiquam Ecclesiam celebrasse
Pascha. Et quidem in ipsis Ecclesiae nascentis primordiis,
Judaeis ad fidem conversis priscum quarta
decima luna Martii Pascha celebrandi morem sequi
permissum est; at ob honorem dominicae Resurrectionis
subsequente quartam decimam Martii lunam
dominica semper in Ecclesia paschalis festivitas celebrata
est. Certe ante concilium Nicaenum illud in
Arelatensi can. 1 decretum fuerat, <emph>246</emph> ut eodem
die, hoc est dominica, per universum orbem Paschae
Domini festum celebraretur; id quod longe antea
<pb n="0410D"/>
Victor papa, coacto Romae concilio, mandaverat sub
poena excommunicationis, reclamantibus licet Asianis,
maxime Policrate Ephesino episcopo. Quod decretum
de celebrando Pascha die dominico in concilio
Antiocheno anno 341, can. 1, instauratum, plurimas
in Hibernia turbas, quae saeculis secutis contigerant
ea de causa, minime prohibuit, de quibus vide praefation.
ad Saec. III Bened., parte I.</p>
<p> <hi>Juxta considerationem rationis octava hora noctis
surgendum est.</hi> ] Quaenam sit hora ista noctis octava
non consentiunt commentatores. Bernardus Cassinensis
respiciens ad usum sui temporis, diem naturalem
in horas 24 dividendi, mentem suam ita explicat:
 « Istud quod dicit Pater, scilicet juxta considerationem
rationis, tempus aequinoxii attendisse
<pb n="0411A"/>
videtur, quod post medium Septembris mensis esse
dignoscitur; et ita post illud aequinoctium Septembris,
November habet in nocte horas 14. Considerato
ergo quod November habet 14 horas in nocte, ut dixi,
dividas noctem per medium, et remanent in qualibet
parte noctis septem horae; facta autem jam hora
octava modicum erit amplius de media nocte, quando
surrexerit horologio excitante qui habet horologium
custodire, et accensis lucernis ecclesiae, quae poterant
propter prolixitatem noctis fuisse obscuratae, ac pulsatis
campanis ad dormientium fratrum excitationem,
potuit transire dimidia octavae horae antequam surrexerint
fratres. Et secundum intellectum istum potest
accipi quod dixit: Juxta considerationem rationis octava
hora noctis surgendum est; et ideo sequitur, ut
magis quod dixerat declaretur: ut modice amplius
de media nocte pausetur: satis est modicum amplius
hora dimidia, vel parum plus. »  Hactenus Bernardus
Cassinensis, ex cujus mente hora post nostram duodecimam
media surgendum foret: vult enim ut facta
<pb n="0411B"/>
sive incipiente hora octava noctis, quae mense Novembri
statim post mediam noctem currere incipit,
horologii custos excitatus surgat, in oratorium pergat,
lampades forte exstinctas aut saltem valde obscuratas
accendat, tandemque ad excitandos dormientes
fratres signum pulset, atque in eo dimidiae horae spatium
insumat, post quam excitati fratres surgant,
media scilicet post nostram duodecimam elapsa;
quod confirmat exponens illa verba: <hi>Ut modice amplius
de media nocte pausetur,</hi> ubi ait:  « Satis est
modicum amplius hora dimidia, vel parum plus. » </p>
<p>In eamdem abit sententiam Guido Juvenalis in versione
Gallica Regulae S. Benedicti, horam noctis octavam
tempore hiemis circiter intra mediam noctem
et horam primam constituens.</p>
<p>Sed neque multum ab ea recedere videtur Joannes
de Turrecremata, qui etiam octavam noctis horam
secundum proportionem ad tempus calendarum Novembris
sumendam existimat; quo tempore, ut modo
<pb n="0411C"/>
dicebat Bernardus Cassinensis, octava noctis hora a
nostra duodecima incipiens ad nostram primam desinit.
In hoc solum differt a Bernardo, <emph>247</emph> quod
non assignet qua parte horae octavae, initio, an medio
spatio, an vero in fine surgendum sit: Bernardus
vero statim post mediatam octavam surgendum esse
asserit.</p>
<p>Neutri tamen S. Benedicti sensum attigisse videntur;
quem etiam multo amplius fugit Hispana congregatio
Vallisoletana, quae, referente et probante Antonio
Perezio, horam noctis octavam ad mediam noctem
statuit, eo quod a calendis novembris a quarta pomeridiana
ad mediam noctem horae octo intercipiuntur.
Quamvis haud improbet eorum praxim, qui duabus
tantum post horis surgunt.</p>
<p>Hos omnes decepit sui temporis usus, diem naturalem
in horas viginti quatuor aequales dividendi;
cum tamen veteres maxime Judaei, Romani, et Itali,
ut historiae et mathematicorum libri testantur, artificialem
diem, hoc est totum illud spatium temporis
<pb n="0411D"/>
quod ab ortu solis ad occasum intercipitur et noctem,
sive tempus illud quod solis inter occasum et
ortum elabitur, in horas sive partes duodecim aequales
partirentur, modo breviores, modo prolixiores, pro
brevitate aut prolixitate noctis aut diei: nam aestate,
qua breviores sunt noctes, horae diurnae prolixissimae,
nocturnae brevissimae, et e converso hiemis tempore;
unde horas illas vocabant inaequales, non quod inter se
non essent aequales, sed quod respectu diei sequentis
vel praecedentis, aut diurnae horae respectu nocturnarum,
excepto aequinoctio, essent inaequales: quam
consuetudinem per saecula duodecim in Ecclesia viguisse
scribit Paulus <hi>Lefort,</hi> Cisterciensis monachus,
eo in libello quem de antiquis et modernis horis conscripsit
cap. 2, § 3 <note>(De prima vivendi ratione Cisterc.
part. III, cap. 1, § 1)</note>. Imo auctor est Julianus Parisius
horis inaequalibus usos fuisse Cistercienses usque ad
annum 1429, quo in generali capitulo constituerunt
<pb n="0412A"/>
ut in singulis ordinis monasteriis feriatis diebus hora
post mediam noctem secunda; solemnibus et dominicis
diebus prima vigilias sacrista pulset.</p>
<p>Quae cum ita se habeant, octava noctis hora modo
citius, modo tardius incipiebat pro noctium diversitate.
Et quidem mense Novembri, quo nox juxta
praesentem nostrum horarum usum, horas habet
quatuordecim, hora noctis octava secundum ritum
antiquum incipiebat paulo ante quadrantem post
nostram horam primam, et desinebat paulo post
quadrantem nostram horam secundam subsequentem.
Mense Decembri, quo prolixiores noctes horas sexdecim
habent, hora octava incipiebat paulo post quadrantem
post horam nostram primam, et desinebat
paulo ante tertium quadrantem post nostram horam
secundam.</p>
<p>Jam vero quia, ut ait Hildemarus,  « dubium est an
inchoante octava, an media, an prope finem ipsius
horae octavae surgendum sit, »  ut fixum aliquod tempus,
quo diebus singulis regulariter surgatur (talem
<pb n="0412B"/>
namque fuisse S.  P. Benedicti voluntatem existimandum
est) assignetur; cum eodem Hildemaro asserendum
videtur,  « quanto minores sunt noctes, tanto
prope finem ipsius horae debere signum tangi, »  <emph>248</emph> 
et econtra quanto majores, tanto prope initium; ita
ut circa mensem Martium, quo octava noctis hora
circiter hora nostra prima evoluta incipit, et elapsa
secunda desinit, octava mediata surgendum sit ad
signum vigiliarum primum, post quadrantem pulsetur
signum secundum, elapsa vero integra hora octava
tangatur tertium et ultimum; inter signorum
enim intervalla mediam horam explicari vult Smaragdus,
qui, ut dicit Joannes Bona <note>(De Divin. Psalmod.
c. 4, § 3, n. 2)</note>, monastici spiritus purissimos
latices in ipso fonte potarat. Mense autem Decembri,
quo majores sunt noctes, et tardius incipit hora octava,
paulo post eamdem incoeptam surgatur, primumque
vigiliarum signum tangatur, ultimum vero
octava hora mediata, hoc est circa horam nostram
<pb n="0412C"/>
secundam, qua communiter in omnibus ordinis nostri
monasteriis nocturni celebrantur. Et sic intelligendum
puto, quod ait S.  P. Benedictus <hi>juxta considerationem
rationis,</hi> ut citius quando prolixiores sunt
noctis horae, tardius cum breviores surgatur: unde
quando Smaragdus dicit, ut dormiatur  « hora septima
noctis tota, et octava dimidia; tunc pulsato signo
omnes pariter surgant, et sic illa quae restat dimidia
hora de octava inter signorum explicetur intervalla,
ut ab hac hora nona noctis inchoetur psalmi laus
ipsa nocturna, »  ita capiendum est: Cum breviores
sunt noctis horae, puta mense Martio; nam quando
prolixiores existunt, ut mense Decembri, octava
inchoante, aut saltem paulo post surgendum est, et
elapsa media, quae in nostram horam secundam incidit,
dato ultimo signo, incipienda nocturna laus;
si tamen S. Benedictus media ante ultimum vigiliarum
signum fratres surgere voluerit, quos vestitos
dormire jubet, ut sint parati, et facto signo absque
mora surgentes, festinent se praevenire ad opus Dei,
<pb n="0412D"/>
quamvis id haud negaverim tum propter Smaragdi
auctoritatem, tum quia id colligitur ex antiquo Ordine
conversationis monasticae S. Benedicto perperam
ascripto, sed tamen vetusto; tum quia id non
obscure insinuat ipsa Regula cap. 48, plura ad horas
divini officii signa praescribens. Et sane modice amplius
de media nocte duntaxat pausare debent monachi,
quod modicum non jam modicum, sed jure
maximum videbitur; si ultra integram horam cum
dimidia extendatur, cum ad hoc sufficere mediam
asserat Bernardus Cassinensis. Et haec nobis certior
videtur de assignata a S.  P. Benedicto hora surgendi
sententia, quam confirmat Hildemarus iterum, cum
sibi objiciens, quod Decembri et Januario nox horas
decem et octo habeat; respondet S. Patrem ad aequinoctium,
quo diebus pares sunt noctes, respexisse.</p>
<p> <hi>Ut modice amplius de media nocte pausetur.</hi> ] Ex
hoc loco manifestum est eos a praestituta Regulae
<pb n="0413A"/>
hora recedere, qui media nocte surgunt, ut sunt
Bursfeldenses in Allemania, Vallisoletani in Hispania:
nam, quod ait Antonius Perez, modicum pro nihilo
reputari; modicum est, et pro nihilo reputari debet.</p>
<p> <hi>Et jam digesti surgant.</hi> ] Quod ait <hi>digesti,</hi> interpretantur
nonnulli <hi>decoctis cibis,</hi> juxta illud Hieronymi
ad Eustochium:  « Ad orationem <emph>249</emph> tibi surgenti
nocte non indigestio ructum faciat, sed inanitas. » 
At cum S. Benedictus hic loquatur de tempore hiemis,
quo fratres unicam ad nonam refectionem accipiunt,
haec praecautio non videtur fuisse necessaria.
Itaque <hi>digesti</hi> hoc loco significare videtur, ut sufficienti
somno refecti, jam laeti et alacres surgant.</p>
<p> <hi>Quod vero restat post vigilias, a fratribus qui psalterii
vel lectionum aliquid indigent, meditationi inserviatur.</hi> ]
Hic locus sua difficultate non caret; unde et
varie a variis intelligitur; nam quod ait: <hi>meditationi
inserviatur,</hi> Bernardus Cassinensis tribus modis exponit:
 « 1º pro studio et Scripturarum pertractatione;
2º pro psalmorum silenti sibimet decantatione;
<pb n="0413B"/>
3º si Deus dederit, pro attenta contemplatione
gehennae ad timendum, gloriae ad desiderandum, Dei
ad amandum, sanctorum ad imitandum, peccatorum
ad fugiendum. » </p>
<p>Ex tribus hisce expositionibus primam et tertiam
admisisse videtur S. Hildegardis, hunc in locum sic
scribens:  « Post noctis vigilias, id est psalmis nocturnis
finitis, intervallum habere per meditationem
orationum aut lectionum designavit. » </p>
<p>Aliter Joannes Craesbeeck hunc locum explicat,
scilicet,  « ut quem forte imprudentem et negligentem
aliquid de psalmis vel alia divini officii pars in communi
synaxi praeteriit, id privatim suppleat. »  Nova
quidem explicatio, et sua novitate merito rejicienda.
Addit tamen:  « Vel qui cupit aliquam lectionem publice
recitandam discere, seu cogitatione aut memoria
percipere, vel sacrae Scripturae studere, vel alia ratione
spiritum ad pietatem exercere, id faciat secum
meditando, non cum aliis conferendo, quia tempus
<pb n="0413C"/>
silentii est. » </p>
<p>At vero Nicolaus Bravus meditationem hic interpretatur
non de spiritus contemplatione; sed  « de
exercitio circa psalmos et lectiones, aliaque similia
addiscenda. »  Attendens scilicet ad usum et morem
suae congregationis, quem fusius describit Joannes
Caramuel his verbis:  « Tempore quod interest laudibus
et primae, licitum est senioribus ad suas cellas
reverti; novitii vero et juniores (tales audiunt qui
non habent quinque professionis annos), quia creduntur
psalterii lectione indigere, congregati in cubiculo
prope calefactorium praeparato (quod Hispanice
vocant <hi>La Lamparilla</hi> ), meditantur psalmos,
mandantque memoriae. Iste juniorum conventus actus
communitatis est, cui praesidet majoris missae hebdomadarius,
sine cujus licentia nullus potest discedere
ex illo loco. Cum auditur signum praeparatorium ante
primas, advenit magister novitiorum, qui lectiones
eorum recipit, et videt quantum singuli memoriae
tradiderint. Ecce ad litteram praxi mandatur Regulae
<pb n="0413D"/>
textus. » </p>
<p>Menardus etiam meditationem hic exponit pro
studio psalterii et lectionum,  « ut discant rudiores
recte legere, et pronuntiare lectiones, et psalterium,
atque etiam interpretari, imo et ipsum psalterium
memoriae mandent si possint, »  quod confirmat ex
Vita S. Gosvini <emph>250</emph> abbatis Aquiscinctensis, qui
instituit ut post vigilias pueri ad lucernam psalmos,
et lectiones, et similia ediscerent, et ex Concordia
Dunstani cap. 2. Possetque insuper stabiliri ex antiquis
Germaniae Consuetudinibus mss., in quibus n.
30 haec habentur;  « Quod vero restat post vigilias a
fratribus, qui Psalterii et lectionum, seu <hi>cantus</hi> aliquid
indigent, meditationi inserviatur, sicut praecipit
Regula, usquequo aliquod indicium lucis appareat; » 
ex Statutis Lanfranci, quae decernunt <note>(Cap. 1)</note>, ut
post nocturnos  « infantes cum luminaribus in capitulo
diligenter a magistris custodiantur, canentes
<pb n="0414A"/>
quod necessarium erit; »  ex Consuetudinibus Cluniacensis
monasterii, in quibus Udalricus exprimens
quid per intervallum ageretur,  « pueri, inquit, sedent
in capitulo, et per aliquem praecinentem cantum addiscunt; » 
denique ex Vita S. Gildasii abbatis Ruyensis
n. 42 <note>(Saec. I Bened., pag. 150)</note>:  « Nocte quadam
dum pueriles monachi ad mensam sederent, et psalmos
firmarent, adversarius adfuit. » </p>
<p>Tandem Guido Juvenalis in Gallica versione sanctum
Benedictum ita intelligit, ut qui legere, praevidere
et quaerere aliquid opus habent id exsequantur:
alii vero contemplationi seu rerum divinarum
meditationi vacent, Regulae textum contra fidem omnium
mss. ita corrumpens: <hi>Quod vero restat post
vigilias, a fratribus (nisi qui Psalterii, vel lectione aliquid
indigent) meditationi inserviatur.</hi> </p>
<p>Ut autem in tanta opinionum varietate etiam quid
sentiam aperiam: Primo, existimo S. Benedictum
eam non praescripsisse meditationem quae in rerum
divinarum contemplatione consistit, quam vulgo orationis
<pb n="0414B"/>
mentalis nomine intelligimus; tum quia non
videtur credibile eum tanto temporis intervallo mentes
discipulorum applicasse, qui in conventu omnino
breviari orationem jubet; tum quia si ita esset, his
qui psalterio et lectione indigent, aliud tempus ad
meditationem assignandum fuisset, quod tamen haud
facit; tum denique quia in antiquis monachorum regulis
nullam orationi mentali horam indictam fuisse
legimus, cum in omni loco et tempore coelestia jugiter
meditarentur.</p>
<p>Secundo, existimo S.  P. Benedicti sensum hic loci
non esse, ut qui in psalmis aut lectionibus sua negligentia
in communi synaxi aliquid omiserit, post
vigilias omissum repetat; quamvis id non omittendum
foret: nam haec sententia sua novitate destruitur.</p>
<p>Tertio, nec puto S. Patrem praecepisse ut cantum
ignari tunc temporis discerent, propter silentii nocturni
religionem, quam ea ratione non violare impossibile
fuisset, nisi cum Bernardo Cassinensi intelligamus
<pb n="0414C"/>
de <hi>psalmorum silenti sibimet decantatione:</hi> 
licet eam fuisse communem et pene generalem ordinis
nostri per X, XI et XII saeculum consuetudinem
pro comperto habeatur.</p>
<p>Quarto, dico S. Benedictum hoc loco duo attigisse,
lectiones et psalmos: multum autem in eam propendeo
sententiam, quae tenet S. Patrem praescripsisse
ut rudiores cantandas sive recitandas publice
lectiones privatim praeviderent, et Psalterium ipsum
memoriter discerent <emph>251,</emph> maxime cum nondum inventa
arte typographica, mss. codices multis referti
mendis in infinitos errores inter legendum juniores
et imperitos inducerent, morisque fuerit apud veteres
monachos Psalterium memoriter discere: nam <hi>meditari</hi> 
apud antiquos saepe sumitur pro simplici lectione,
ut in secunda Regula SS. Patrum cap. 5, sive
pro studio; unde antiqua versio Gallica ms. Conchensis
monasterii hunc Regulae textum ita vertit: <hi>Le temps qui reste après vigile soit occupé à dire Psautier
ou à étudier.</hi> </p>
<p>
          <pb n="0414D"/>Quinto, non solum Psalterium, sel alios insuper
Scripturae libros ex mente S. Benedicti memoriae
commendandos esse existimo, maxime cum nonnullas
lectiones ad opus Dei memoriter recitari voluerit,
communisque apud veteres monachos usus obtinuerit,
Scripturam memoriae mandandi. Addo praeterea
occultos illius variosque sensus esse rimandos: nam
Scripturae sacrae studium apud eos praecipuum fuisse
constat; unde etiam Hildemarus nolenti vigilare fratri,
et nihil se adjuvante Domino indigere dicenti,
 « Abbas, inquit, talem propositionem debet proponere,
quam ille frater non possit solvere, ut humilietur, » 
aliquem scilicet Scripturae locum perdifficilem
cujus sensum frater ille negligens et superbus
ignoret.</p>
<p>Sexto, denique non sic credo Scripturae studium
aliaque quae diximus a S. Benedicto praecipi, ut orationi
vacare valenti, quod Deus dat exsequi, permissum
<pb n="0415A"/>
non fuerit, maxime cum prolixius orare volentem
in oratorio remorari infra permittat. Atque ita
Oddo Aeduensis monachus usu habuisse dicitur <note>(In
Vita S. Hugon., n. 11, saeculo V)</note>  « post expletionem
matutinalis synaxis, ut B. permittit Benedictus in
oratorio peculiaris orationis gratia remorari. » </p>
<p>Quod vero S. Pater ait a <hi>fratribus qui Psalterii vel
lectionum aliquid indigent,</hi> sic intelligit Menardus,
ut fratres qui Psalterio aut lectione non indigent,
liberas hoc per intervallum horas habeant, quia non
omnia dici momenta S. Pater minutatim prosecutus
est, neque ordinavit quid inter laudes et primam
fieri deberet, neque tempore jejunii quid a vesperis
ad collationis lectionem. Sed Hildemarus, ut
modo dicebamus, censet ei qui nihil se indigere credit
talem ab abbate Scripturae quaestionem esse proponendam,
quam ille difficile solvat. Verum cum
Regulae textum non solum de praevidendis lectionibus
et Psalterio memoriter addiscendo, sed etiam
de studio scrutandisque Scripturae locis difficilioribus
<pb n="0415B"/>
explicuerimus; nullusque sit qui his non indigeat,
omnes aequaliter hic Regulae locus tangere dicendus
est; possetque ita intelligi: A fratribus qui
omnes indigent Psalterio et lectione, meditationi
inserviatur: nam verba illa <hi>qui indigent</hi> notant causam
hujus praecepti. An vero ita intellexerit Nicolaus
de Fractura, cum facta sibi objectione,  « quod
si non indigeat psalmis vel lectione intendere, nunquid
in lectis ad pausandum se ponent? »  respondet:
 « Dicas quod non, quia etsi non indigeant psalmis,
vel lectionibus, seu orationibus quoad doctrinam
eorum, indigent tamen ipsis <emph>252</emph> quoad salutem
animarum ipsorum; et propterea dicit Hieronymus ad
Rusticum monachum: Nunquam de manu tua cadat
psalterium. »  Caeterum hic praeterire non possum
quod de piis Sanctigallensis monasterii Notkero, Ratperto
et Tutilone monachis scribit Ekkehardus junior <note>(In Vita Notkeri, n. 4, saec. V Bened.)</note>:
 « Erat
tribus illis inseparabilibus consuetudo, permisso quidem
<pb n="0415C"/>
prioris, in intervallo laudum nocturno, convenire
in scriptorio, collationesque tali horae aptissimas
de Scripturis facere. » </p>
<p>Ex dictis hactenus constat perfectum S. Benedicti
discipulum post nocturnas vigilias lectum non posse
repetere; id quod tum antiquis tum recentioribus monachis
sub magna districtione cautum videmus: nam
S. Chrysostomus monachorum sui temporis vitam describens <note>(Homil. 59, ad popul. Antioch.)</note>,
 « cum matutinas
orationes et hymnos celebraverint, inquit, ad
Scripturarum lectionem convertuntur. »  Idem de Aegyptiis
monachis asserit Cassianus in lib. II, cap. 12. Refert
etiam Ruffinus <note>(Lib. III de Vit. Pat., n. 199)</note> nonnullos
fratres, quatuor nocte horis somno, quatuor
psalmis, quatuor labori manuum operam dedisse,
S. Caesarius in Regula ad virgines, qualis est apud Bollandum
Jan. 12, praescribit ut  « ipsae vigiliae sic temperentur,
ut quae sane sunt post vigilias somno non opprimantur; » 
et S. Aurelianus <note>(Regul. cap. 28)</note>,  « post
<pb n="0415D"/>
matutinas orationes, infit, ad somnum reverti non
liceat. »  In antiquo etiam Ordine conversationis monasticae
legitur <note>(Cap. 2)</note>:  « Post expletionem vero
nocturnae laudis, in illo intervallo summum silentium
fiat tam in voce quam in incessu, sive sono alicujus
rei, ut liceat unicuique sine alterius inquietudine
peccata Domino confiteri, et veniam et remissionem
pro ipsis flendo Deum postulare. »  Et in
Consuetudinibus S. Benedicti abbatis Anianensis <note>(Tom. IV Annal.)</note>:
 « Post matutinas horas non redeatur
ad lectulos, nisi quando plenarium officium
celebratur, vel contigit ante horam surrexisse,
excepto infirmis vel pro lassitudine non valentibus,
quorum imbecillitas a priore consideranda est. »  Crodegangus
etiam Mettensis episcopus <note>(Spec. tom. I)</note>,
ne quis post nocturnas vigilias, nisi forte infirmus,
et hoc cum licentia, dormiat, sub poena excommunicationis
vetat in Regula Canonicorum, cap. 15. S. Romualdus
usque adeo post nocturnas vigilias somnum
<pb n="0416A"/>
exosum habuit, ut, Petro Damiani referente <note>(In Vit.
S. Rom.)</note>,  « si quis ei confiteretur post duodecim
psalmorum vigilias, vel maxime circa diluculum obdormisse,
nequaquam posset eo die cum ejus licentia
missarum solemnia celebrare. »  Idem Petrus Damiani
hanc suis legem praescripserat <note>(Opusc. 15,
cap. 17)</note>:  « Post nocturnum officium repetere accubitum
omnino non licet; unde nos, ut haec regularis
observantia posset facilius custodiri, hoc instituimus,
ut quotidie signum primitus ad vigilias sonet; deinde
expleto ex more Psalterio, vel quantum ratio temporis
considerata permittit, sonante iterum signo,
nocturnale peragatur officium, ut juxta diluculum,
quo videlicet tempore gravius incumbit acedia, stantes
nos et canonicis inveniat occupatos officiis. » 
Statuta Lanfranci <note>(Cap. 1 § 1)</note> decernunt, ut post
nocturnas vigilias fratres in choro sedeant, infantes in
capitulo cum suis magistris cantum addiscant, atque
interim prior, accensa lucerna, videat num omnes
ordinate <emph>253</emph> sedeant, omniaque monasterii membra
<pb n="0416B"/>
perlustrans, si quem dormientem reperiat, excitatum
signo reverti in chorum praecipiat. Eadem
pene disciplina vigebat apud Cluniacenses, quorum
antiquae Consuetudines apud Udalricum praescribunt <note>(Lib. I, cap. 41)</note>,
ut privatis diebus, si nullae sint
octavae, postquam semel surrexerint, ad lectos non
redeant; deinde factae interrogationi quandiu duraret
ipsum intervallum? respondetur sic temperari,
ut per illud prior claustralis omnes monasterii officinas
percurrere possit; tum ut fratres de ecclesia
B. Mariae simul exeuntes, postquam corporeis naturae
necessitatibus, si qui indigeant, providerint, in chorum
revertantur; ubi caput cooperti sedeant; ibique
quidquid voluerint aut potuerint faciant: nihil enim
tunc temporis fratribus agendum praescribitur. Poterant
autem si vellent surgere, altaria circuire, et
ibi peculiariter orare. Ubi merito corrigas Haeftenum,
qui ex eo quod conqueritur Petrus Venerabilis quod
multa adhuc nocte in hymnis laudum cantetur: <hi>Aurora
<pb n="0416C"/>
lucis rutilat: Aurora jam spargit polum,</hi> et similia;
existimat <hi>jam olim Cluniacenses intervallum illud
non servasse.</hi> Non enim queritur Petrus Venerabilis
quod nullum servaretur intervallum; sed quod auroram
usque non extenderetur. Ait autem Udalricus
fuisse aliquando cum intentius oraret, aliquando
psalmos ruminaret, aliquando somno oppressus, vellet
nollet, dormitaret; additque non multos Cluniaci
fuisse dissimiles. Haec in memoriam revocant qua
arte S. Joannes Gorziensis somnum hoc in intervallo
fugaret <note>(In ejus Vita, n. 80, saec. V Bened.)</note>, scilicet
 « in morem apis psalmos tacito murmure continue
revolvendo, nunc circa altaria, nunc paululum residendo,
mox exsurgere et aliquandiu stare; itemque
egressus cella tempus noctis inspicere; deinde lucernis
aut emungendis, aut reficiendis assistere; tum
etiam scholas canentiam revisere; interdum retibus
texendis quod noctis superesset expendere. » </p>
<p>Cistercienses etiam constat post nocturnas vigilias
<pb n="0416D"/>
lectos non repetiisse ex libro Usuum Cist. c. 74,
quo statuitur, ut  « post vigilias vel post officium defunctorum,
si dicendum fuerit, accenso lumine a servitore
ecclesiae ante armarium et in capitulo, sedeant
fratres in ipso capitulo, et legant qui voluerint, nec
sedeant in angulis nisi legentes. qui taliter habeant
caputia in capitibus, ut possit agnosci si dormiant,
an non. »  Et haec quidem hieme; nam aestate in
claustro sese recipiebant, ex cap. 84; unde S. Bernardus
singularem monachum describens <note>(De Grad.
humil.)</note>, <hi>aliis in claustro quiescentibus,</hi> inquit, <hi>solus
remanet in oratorio:</hi> ubi quod dicit <hi>quiescentibus</hi> non
de corporea, sed de spiritali quiete intelligendum
est, ut patet ex Aelredo abbate hom. de duobus discipulis
euntibus in Emmaus, et ex Gilberto de Hoillandia
Serm. 23, in Cant. Denique apud primos
B. Stephani abbatis Obazinensis discipulos <note>(Tom. IV
Misc. Baluz.)</note>,  « illud quod post vigilias intervallum
restabat, non quieti aut somno deputabatur sed
<pb n="0417A"/>
peculiaribus orationibus aut operibus manuum inserviebat, » 
ut legitur in ejus Vita, n. 7.</p>
<p>Istud autem institutum antiquis monachis, ut vidimus
hactenus, inviolabile <emph>254</emph> duplici ex causa
commendat Joannes Cassianus: 1º ne purificationem
nostram nocturnis orationibus acquisitam invidus
hostis illusione somni contaminet; 2º ne somnus ille
inertiam in monacho parturiat, ac per totum diem
vigorem ejus obtundat, cordis pinguedinem exhauriat,
et debilem reddat eum adversus insidias inimici.
Adde quod ait Smaragdus:  « Scriptum est in lectulo
meo! Quaesivi quem diligit anima mea; quaesivi
eum et non inveni eum: non enim in lectulo carnalium
voluptatum dilectus Christus invenitur, sed in
laboribus sanctis, excubiis sacris et orationibus invenitur
crebris: non in somni torpore, sed in vigiliarum
oratione, et orationis invenitur compunctione. » 
Et illud Petri Damiani <note>(Opusc. 15 cap. 17)</note>:
 « Absit tunc nos sopori vel ignaviae cedere qua videlicet
hora constat Redemptorem nostrum destructo
<pb n="0417B"/>
mortis imperio surrexisse, ne si tunc dormiamus,
quando oriente sole corporeo etiam interior noster
homo lucem debet inocciduam exspectare, quod absit,
irrisio nobis videatur illa congruere: <hi>Discipuli
ejus nocte venerunt, et nobis dormientibus furati sunt
eum.</hi> » </p>
<p>Non defuerunt tamen ex priscis monachis, quamvis
pauci, qui post nocturnum officium somno indulgere
permiserunt, puta S. Isidorum in Regulae cap. 6,
et Magistrum item Regulae cap. 44. Idque usu receptum
fuisse circa finem saeculi sexti in Reomensi
S. Joannis monasterio colligimus ex libro de Translatione
et miraculis ejus, n. 1; sed et S. Galli abbatis
discipulos <hi>post laborem matutinalis officii quiescendi
gratia lectos</hi> revisisse auctor est Walfridus in
Vita S. Gadi cap. 26 <note>(Saec. II)</note>. Similiter S. Geremarus
abbas Flaviacensis <hi>completo officio revertens
in dormitorium in stratu suo collocare se consueverat.</hi> 
ut habent ejus acta n. 14. Idem viguisse in Longoretico
<pb n="0417C"/>
monasterio discimus ex Visione Baronti, n. 7,
saeculo II Bened.; in Pauliacensi sanctimonialium
ex Vita S. Austrobertae, n. 15, saec. III, part. I; in
Lindisfarnensis ex Carmine Ethilvulfi monachi cap. 10,
21, 22; in monasterio S. Corbiniani ex ejus Vita
auctore Aribone n. 3, denique in Suessionensi B.  M. 
Parthenone aliis in ecclesia vigiliis et orationibus
insistentibus, aliae post nocturnum officium dormire
permittebantur ex Vita S. Drausii episc., n. 17, apud
Bolland., 5 Martii. Sed haec merae indulgentiae, et
praeter Regulam S. Benedicti, quae nullum post vigilias
somnum concedit.</p>
<p>De tempore quod laudes inter et primam intercipitur,
aliqua posset esse difficultas: nam S. Pater nullum
tunc definivit exercitium. Item de dominicis diebus,
in quibus maturius ad vigilias monachos surgere
jussit, laudesque vigiliis immediate subjungit; num
privatis diebus saltem brevi illo spatio, quod est
inter laudes et primam, ac diebus dominicis post
nocturnum officium ex mente S. Benedicti lectum
<pb n="0417D"/>
revisere possimus.</p>
<p>Sed cum eae rationes et causae, propter quas
somno post vigilias interdixere Patres nostri,
adversus eum qui post laudes capi posset, militare
constet; aequaliter utroque tempore prohibitum
esse asserendum est. Et sane cum matutinae
laudes ad solam auroram celebrari debeant, <emph>255</emph> 
 nec minus hora dimidiata absolvi queant,
tam breve a finitis laudibus ad primam (quae orto
iam sole incipitur) spatium intercedit, ut vix dormiendi
locum reperias. Quapropter S. Benedictus
abbas Anianensis <note>(In ejus Vita, n. 52)</note>  « tempore siquidem
aestatis post expletum matutinorum officium,
mox egredi ab ecclesia propter somnolentiam jussit,
seseque calceantes lotis faciebus ad ecclesiam concite
redeant, et juxta praefatum ordinem <note>(Quem scilicet
ante vigilias instituerat, cap. 31)</note> altaria cum reverentia
circumeant, sanctisque se aquis perfundant,
<pb n="0418A"/>
et sic deinceps ad loca constituta accedant, diurnum
expleturi honeste officium. »  In capitulis etiam monachorum
Sangallensium anno 817 editis praescribitur <note>(Cap. 31)</note>,
 « ut intervallum post matutinos, et
ante primam hiemis vel aestatis tempore eo proteletur
spatio, quo se fratres apte parare et convenienter
orando altaria circuire possint, ut clara luce vel
orto sole, exeuntes a prima, vel lectioni vacent, vel
injunctam sibi obedientiam subeant. »  In antiquo ordine
conversationis monasticae, ut  « ex hac matutina
laude summum et praecipuum fiat silentium in orando
et legendo. »  Concordia Dunstani, cap. 2, a calendis
Octobris ad Pascha matutinis laudibus ad lucis crepusculum
persolvendis primam sine ullo vacuo intervallo
subjicit; et cap. 5 decernit, ut a Pascha tota
aestate, finitis matutinis,  « egredientes ecclesia fratres
calcent se, lavent, peractisque in ecclesia tribus
orationibus, sedentes in claustro vacent lectioni usque
dum primae signum auditum fuerit: »  quamvis,
si nondum dies illuxerit, de licentia prioris lectum
<pb n="0418B"/>
repetere permittat. Statuta etiam Lanfranci a calendis
Novembris ad Pascha matutinis laudibus et subsequentibus
SS. commemorationibus primam subjiciunt,
sic ut clarescente die omnia finiantur; si vero
quid noctis superfuerit, nullus, praeter sanguine minutos,
ad lectum revertatur; sed sicut primo intervallo
vigilias inter et matutinas laudes ita se gerant.
Eadem forte disciplina vigebat apud Cluniacenses,
quorum antiquae Consuetudines de tempore hiemis
apud Udalricum ita habent <note>(Lib. I, cap. 41)</note>:  « In
privatis diebus, et si nullae fiant octavae, postquam
semel surgimus, non redimus ad lecta. »  Denique liber
Usuum Cisterciensium decernit <note>(Cap. 74)</note> hieme,
ut  « si forte post matutinas dies nondum claruerit,
accenso lumine a fratribus, fiat intervallum; et fratres
qui voluerint sedeant in claustro, sed non legant: » 
aestate vero <note>(Cap. 84)</note>  « post matutinas dicant
laudes pro defunctis, quibus dictis, et facto intervallo
sicut festis diebus, calcent se diurnalibus,
<pb n="0418C"/>
et sumant cultellos, quod et faciant quoties calceant
se diurnalibus consuete; deinde aspersi aqua, et
facta oratione, secundum tempus dicant primam. » 
Econtra autem Regula B. Aelredi ad virgines a calendis
Novembris ad caput quadragesimae <hi>matutinas
laudes cum horae primae hymnis</hi> consequenter persolvendas <hi>albescente aurora,</hi> 
 praescribit <note>(Cap. 14 et 15)</note>; a
Pascha vero ad praedictas calendas, matutinis expletis
usque ad plenum solis ortum, orationibus vacent
et psalmis, et tunc dicatur prima.</p>
<p>Neque tamen inficias ibo aliam fuisse nonnullorum
consuetudinem et praxim. Inter alios magister aestate
matutinas laudes una cum <emph>256</emph> vigiliis jungi jussit,
ut iis celebratis, qui vellent ad primam usque pausarent.
Statuta Lanfranci a calendis octobris usque ad
calendas novembris decernunt <note>(C. I, § 1)</note>, ut  « privatis
diebus post matutinas revertantur ad lectos
suos. »  Idemque tota aestate usu receptum fuisse patet
ex eo quod indulgent, ut  « diebus Rogationum,
dictis matutinis pro defunctis, fratres ad lectos redeant,
<pb n="0418D"/>
et qui volunt plus solito dormiant. »  Ergo solebant
aestate dormire; nam hieme id prohibitum supra
vidimus. Idem reperimus etiam apud Udalricum
in antiquis Cluniac. Consuetudinibus <note>(Lib. I, cap. 22)</note>,
in quibus idem de Rogationibus statutum legitur,
et insuper, ut per octavas S. Martini, Nativitatis Domini
et Epiphaniae dormiatur: quo forte respexit
S. Bernardus cum Roberto nepoti, qui ad Cluniacenses
transierat, exprobrans ait <note>(Epist. 1)</note>:  « Securus
nunc, projectis armis, capis matutinos somnos,
cum illa hora Christus resurrexerit. » </p>
<p>Verum praeterquam quod hoc speciale fuit illis congregationibus,
idque pro aestate tantum atque, ut
plurimum, ad libitum; manifestum est a communi in
hoc regula dispensatum fuisse; quam dispensationem
tamen numeroso psalmorum decursu, quos praescripto
a S. Benedicto officio adjiciebant, satis compensabant.</p>
<p>
          <pb n="0419A"/>De dominicis diebus major videtur difficultas. Ut
quid enim maturius surgere, et matutinas laudes
cum vigiliis uno tenore decurrere, nisi ut postea fessis
corporibus aliqua concedatur requies? Adde quod
veteres monachi, teste Cassiano, quos in multis
S. Benedictus aemulatus est, sabbato post nocturnas
vigilias duabus circiter horis dormirent; et ex Regula
Pauli et Stephani <note>(Lib. I, cap. 8)</note>,  « mane dicta
prima nullus se in lecto recubitet, <hi>excepto die dominico
aut festis diebus,</hi> in quibus vigiliarum labore, et
praeteriti dici solito amplius fatigati paululum post
primam qui ex vobis voluerint membra ponant in
lectulis, quod non omni tempore idipsum, sed tantum
aestivis mensibus liceat. »  His accedit suffragium
S. Hildegardis, quae illa S. Regulae verba commentans: <hi>Data benedictione incipiant matutinos,</hi> 
 sic loquitur:
 « Hic intervallum ad meditationem orationum
seu lectionum non ostendit; nec in his diebus fratres,
finitis matutinis, ad quiescendum ad lectos redire
prohibet; sed si tempus permiserit, ita ut maturius
<pb n="0419B"/>
surrexerint, quia in prolixitate nocturni et
divini servitii fatigati sunt, in arbitrium eorum ut ad
lectos redeant silenter ponit. » </p>
<p>Nihilo tamen minus, cum eaedem pro omnibus pariter
diebus valeant rationes, quas supra adduximus,
dominicos dies sub eadem lege comprehensos esse,
nec in iis somno post vigilias indulgendum esse ex
mente S.  P. Benedicti asserendum est. Hinc canon
5 concilii Aquisgranensis,  « ut nullo unquam tempore
post vigilias causa dormiendi, nisi contigerit
eos ante horam constitutam surgere, ad lectos redeant
suos: »  narratque Browerus <note>(Lib. II Antiq.
Fuld., cap. 16)</note> Ludovicum Pium imperatorem apud
Gregorium papam obtinuisse monachis in civitatibus,
et matricularibus ecclesiarum locis consistentibus,
qui cum magno labore et studio divinum servitium
toto anni tempore peragunt, post vigilias aestivalium <emph>257</emph> 
 noctium atque in festis 12 lectionum somno
reficere corpus. Porro si id ex Regula licuisset, a
<pb n="0419C"/>
summo pontifice dispensationem requirere haudquaquam
necesse fuisset. Quapropter quod S. Benedictus
dominicis diebus nocturnis vigiliis sine ullo intervallo
jungit matutinos, non sic capiendum est,
quasi laudes accelerare voluisset, et consuetam illarum
horam mutare: sed potius nocturnos ad auroram
usque produxisse dicendus: nam matutini,
quos laudes appellamus, semper ad auroram, sive ut
loquitur S.  P. Benedictus <hi>incipiente luce</hi> dicendi sunt:
unde et matutini dicti sunt a voce <hi>matuta,</hi> id est aurora,
eo quod ad auroram celebrari debeant: quare
Hildemarus illum S. Regulae textum, <hi>qui incipiente
luce agendi sunt,</hi> commentans, haec scribit:  « In hoc
loco manifestat B. Benedictus cum dicit, <hi>matutini qui
incipiente luce agendi sunt,</hi> quia omni tempore, id est
tam quotidianis diebus quam in dominicis et festis
diebus matutini incipiente luce agendi sunt. »  Idem
docet ad cap. 11 idem cum eo etiam Bernardus Cassinensis,
et Nicolaus de Fractura ad cap. item 11;
quorum sententiam confirmat praxis, quam videre
<pb n="0419D"/>
est apud anonymum Sangermanensem qui, principatu
Caroli Magni translationem S. Germani Parisiensis
episcopi describebat, in qua, n. 7, refert <note>(Saec. III
Bened., part. II)</note> contractum quemdam  « <hi>mane facto</hi> . . . .
clericis (id est monachis), juxta morem diei dominici
matutinorum officia consummantibus »  curatum
fuisse; apud Aimonium in lib. II Mirac. S. Germani,
cap. 10, ubi fratribus  « matutinale, <hi>orto jam crepusculo,</hi> 
Paschalis sacrosanctae festivitatis officium celebrantibus. » 
Normanni adesse dicuntur; apud Hildegarium
in Vita S. Faronis, cap. 113 <note>(Saec. II)</note>:  « Nocte
quadam cum jam <hi>nova aurora claro suo crepusculo
dilucidaret,</hi> ac concinentes monachi resonarent ecclesiam
quodam versu, <hi>Deus misereatur nostri et
benedicat nobis,</hi> »  etc., qui versus dicitur ad matutinos:
hic tamen locus non prorsus evincit pro die
dominica: clarior est ille, qui desumitur ex lib. I de
Gestis SS. Rotonensium, cap. 6 <note>(Saec. IV, part. II)</note>:
<pb n="0420A"/>
 « Cum <hi>aurora diei claresceret,</hi> et monachi matutinas
psallerent, et Dominum una voce laudarent, ventum
est ad illum psalmum qui appellatur <hi>Deus, Deus meus,
ad te de luce vigilo,</hi> »  etc., qui psalmus ad solas dominici
diei laudes, aut in festis 12 lectionum dicitur.
At nihil luculentius hanc in rem proferri potest, quam
locus ex Vita S. Adonis ex abbate episcopi Viennensis,
quam ex antiquo breviario Viennensi edidit
noster Mabillonius, cujus in n. 8 haec leguntur <note>(Saec.
IV Bened., part. II)</note>:  « Temporius fratres ad vigilias
nocturnas surgere compellebat, ubi et ipse solito
praesens lectiones et responsoria protrahendo decantari
faciebat, quousque diei luce appropinquante
matutinae laudes agerentur. »  Eodem modo Venerabilis
Benedictus abbas Clusensis monasterii, ut scribit
Vuillelmus, ejus discipulus, in ejus Vita, cap. 5,
 « observabat lectiones terminando, processionesque
protrahendo, ut <hi>ad diem usque</hi> divinum opus procederet,
ne quid post matutinas ad lectum revertentibus
invida hostis fraus subriperet, quod castitatis
<pb n="0420B"/>
flosculos suaveolentes adureret, et ita solemne gaudium
foedando a sacra communione absterreret. » 
His omnibus accedit <emph>258</emph> Joannis monachi egregium
testimonium in Vita S. Odonis lib. I, n. 10:
 « Ecce enim sunt evoluti haud plusquam sex anni,
dum ante ejus corpus <note>(nempe S. Martini)</note> vigiliarum
excubias diversus ordo ecclesiae celebraret; contigit
ut ipse ibidem interesset. Verum quia ejusdem officii
antiphonae, uti omnibus patet, breves sunt, et
ejus temporis longiores noctes, volentes officium ad <hi>lucem usque</hi> 
 protendere, unamquamque antiphonam
per singulos psalmorum versus repetendo canebant, » 
etc. Haec omnia confirmant antiquae Consuetudines
Germaniae mss. in quibus n. 24 decernitur ut in
coena Domini,  « nocturni ita temperentur, ut in tenebris
compleantur: »  ex quo colligas alio tempore
non completos in tenebris, sed ad lucem usque productos
fuisse, alioquin frustra diceretur, ut nocturni
in tenebris complerentur. Et liber Usuum Cisterciensium,
<pb n="0420C"/>
cap. 68,  « solet sacrista, cum se viderit temporius
quam debuerat surrexisse, cantorem signo
praemonere ut duodecimam lectionem faciat prolongare;
et tunc qui eam legerit, non eam finiat usque
ad nutum sacristae vel sonitum horologii: »  quare
enim lectio duodecima prolongaretur non video,
nisi quia nondum solita matutinorum hora advenisset.</p>
<p>Nec refert quod S.  P. Benedictus Dominicis festisque
diebus temporius ad vigilias surgere praecipiat,
et prolixissimae sint hiemis noctes. Nam primo
istud de maturius surgendo praeceptum, solas ex
Hildemaro respicit aestatis noctes; hieme enim citius
solito non esse surgendum asserit; sed  « ita considerandum
est, inquit <note>(In cap. 11)</note>, in hiemali tempore,
ut ita surgant juxta numerositatem fratrum, et
prolixitatem lectionum, ut incipiente luce agantur
matutini. »  Et Bernardus Cassinensis <note>(In cap. 11)</note>:
 « Hoc tamen quod dicit, dominicis diebus citius esse
surgendum, attinet proprie ad tempus aestivum, in
<pb n="0420D"/>
quo si ita tarde surgeretur, sicut quando grandes
sunt noctes, esset negligentia magna, nec inciperentur
matutinae laudes incipiente luce, quia in lectionibus
secundae vigiliae appareret aurora: tempore vero
hiemali satis sufficit octava surgere hora, quia tunc
12 lectiones, cum 12 responsoriis, cum psalmodia
12 psalmorum, et tribus canticis, cum hymno Te
Deum laudamus, et Evangelio cum debita modulatione
dicto, matutinae laudes incipiente luce poterunt
inchoari. » </p>
<p>Deinde etiamsi media hora citius solito surgeretur,
cum diebus solemnibus majori cum gravitate et modulatione
divinum celebretur officium, facili negotio
totum illud intervallum, licet hieme prolixum, poterant
implere; maxime si consideremus, quantae
prolixitatis apud majores nostros lectiones cantarentur:
nam, v. g., S. Caesarius in Regula ad monachos,
cap. 20 ad singulas lectiones <hi>tria folia</hi> legi
<pb n="0421A"/>
praecipit. Similiter S. Aurelianus in ordine psallendi
 « <hi>unus frater legat paginas aut tres, aut quatuor,</hi> 
inquit, quomodo mensura fuerit libri; si minute
scriptus aut majore forma, ternas paginas; si
minor, quatuor: »  quapropter ne somnus in tanta
lectionum prolixitate subreperet, aliquid operis <hi>de
sparta aut de canape,</hi> aut aliquis hujusmodi labor <emph>259</emph> 
 manuum exerceri, diebus vero dominicis festisve
stare praecipit, in Regula, cap. 29, quod item
praescribunt Regula S. Caesarii ad virgines, cap. 13,
et Tarnatensis cap. 6: ex quo apparet non adeo
breves fuisse eorum lectiones; alioquin frustra eo
tempore arreptum esset opus continuo dimittendum.
Et ut de nostris etiam aliquid dicamus, apud Cluniacenses
adeo magnae erant hiemali tempore vigiliarum
lectiones, ut in una Septuagesimae hebdomada
integrum Geneseos librum in choro percurrerent,
totamque Isaiae prophetiam intra sex privatas vigilias,
teste Udalrico; quo etiam referente discimus
fratrem qui lectiones terminaret, cum unam tantum
<pb n="0421B"/>
ad duas privatas vigilias Epistolam ad Romanos legi
fecisset, increpatum fuisse in capitulo, quod lectiones
breviores fecisset. At quod de S. Joanne Gorziensi
scribit Joannes Mettensis omnem nunc excederet
fidem, nisi id referret testis oculatus et sincerus;
eum scilicet  « sub una quondam lectione Danielem
totum dum tertius lecturus assurrexisset,
explevisse. »  His omnibus suffragari videtur Boherius
in primo commentario ad cap. 11, sic scribens:
 « In majoribus noctibus majores lectiones recitari
consueverunt, et psalmi ac responsoria spatiosius
decantari. » </p>
<p>Praeterea docet Menardus S. Benedictum ad singulos
psalmos Aegyptiorum monachorum more orationes
interposuisse; id quod etiam decernunt S. Isidorus
in Regula 7; S. Fructuosus cap. 3, et Magister
cap. 33. Adde quod S. Pater psalmos cum antiphonis
cantari praecipit: quod de inserendis singulis
psalmorum versiculis antiphonis, ut supra vidimus
<pb n="0421C"/>
in ecclesia Turonensi, non sine fundamento interpretari
posset aliquis. Quae cum ita se habeant,
nemo jam non videt qua ratione etiam in nocte prolixiori
vigilias ad auroram usque producere possent;
alioquin si matutinas laudes una cum nocturnis mediis
adhuc in tenebris persolvissent, non septies
exemplo prophetae, sed sexies laudem Deo dixissent,
ut notat iterum Hildemarus ad cap. 11. Unde
nec S. Hildegardis absolute dicit diebus dominicis
indultum fuisse a S.  P. Benedictino post matutinas
somnum; sed tantum <hi>si tempus permiserit, ita ut maturius
surrexerint;</hi> quo casu, ut dicit Hildemarus,
 « tunc si dies non fuerit, debet prior signum tangere,
ut dormiant; »  tuncque, ut existimo, laudes a
nocturnis separabant: quia non nisi incipiente luce
ex Regula dicendae sunt. Atque ex dictis hactenus
patet quod diebus dominicis <hi>vigiliae prolixiores, et
nocturna synaxis in lucem usque producta matutinum
<pb n="0422A"/>
soporem non admittunt,</hi> ut scribebat Stephanus Tornacensis
ad novitium Pontiniacensem, qui Cisterciense
institutum deserere cogitabat.</p>
<p>Caeterum nemini durum aliquid aut austerum nimis
his in vigiliis videri debet, consideranti antiquum
veterum monachorum fervorem, qui, ut docet
Cassianus, sabbati et dominicae noctes fere insomnes
agebant, si forte duas postremas horas excipias,
in quibus qualicunque requie corpus reficiebant;
quas nec monacho indulgendas esse censebat S. Arsenius <note>(Tom. I Monum. Eccles. Graecae)</note>,
dicens ei <hi>sufficere unam horam dormire, modo is pugilis nomen
mereatur.</hi> 
 Cujus rei vestigium aliquod in Cluniacensi
monasterio <emph>260</emph> olim advertimus, ubi in die
natali SS. Petri et Pauli vigiliae nocturnae pridie
clara adhuc die incipiebantur, nec nisi postridie orto
jam sole absolvebantur <note>(Udalr. l. I, c. 41)</note>.</p>
<p> <hi>A Pascha autem usque ad supradictas calendas Novembris
sic temperetur hora vigiliarum agenda: parvissimo
<pb n="0422B"/>
intervallo, quo fratres ad necessaria naturae
exeant custodito, mox matutini, qui incipiente luce
agendi sunt, subsequantur.</hi> </p>
<p>Hiemis tempore octavam noctis horam ad surgendum
S. Benedictus assignat; quod vero aestatem
spectat nullum tempus fixum determinat; sed sic
horam temperari imperat, ut parvissimo custodito
intervallo, mox incipiantur matutini. Verum cum
breviores sint aestatis vigiliae, nec nisi breve praescribat
intervallum, in eamdem circiter horam omni
tempore incidebant.</p>
<p>Quantum vero esse debeat illud intervallum, S.
Pater non dicit, <hi>brevissimum</hi> tantum requirens.
Porro in cap. 6 monachorum Sangallensium decernitur,
 « ut intervallum post nocturnum in aestivo
tempore usque dum psalmi quinque dici possunt proteletur. » 
Et in mss. Germaniae Consuetudinibus
n. 28,  « ab octavis Paschae usque in calendis Novembris . . . . 
matutini mortuorum ad parvissimum intervallum
<pb n="0422C"/>
inter nocturnum et regulares matutinos
compleantur; nisi forte lux praevenerit, et tunc differendi
erunt, usquequo de omnibus sanctis perficiantur. » 
Ex Regula autem sufficere debet, ut fratres
ad naturae necessaria exire possint, hoc est ad purgandum
ventrem; ubi Boherius in primo commentario,
 « nota, inquit, quod intrantes domum necessariarum
vultus suos debent abscondere cum caputiis
quantum valent, nec intrantes dormitorium absque
caputiis esse convenit in capite, ut Patres nostri asseruerunt,
et ordo servat Praemonstratensium. » </p>
<p>Denique quare incipiente luce matutini agendi
sunt docet Regula ms. incerti auctoris, quam ex codice
bibliothecae reginae Sueciae eruit noster Mabillonius,
in cujus cap. 3 haec leguntur:  « Matutinorum
solemnitas incipiente luce celebranda est, quia matutina
luce radiante Dominus et Salvator noster ab
inferis resurrexit.</p>
</div>

<div>
        <head>CAPUT IX. <hi>Quanti psalmi dicendi sint nocturnis horis.</hi> </head>

<pb n="0421"/>
<p>
          <pb n="0421D"/>Hiemis tempore, praemisso in primis versu, <hi>Deus, in adjutorium meum intende; Domine, ad adjuvandum
me</hi> 
 <emph>261</emph> <hi>festina <note>(Psal. LXIX)</note>
          </hi>; in secundo
ter dicendum est: <hi>Domine, labia mea aperies, et os
meum annuntiabit laudem tuam <note>(Psal. L)</note>
          </hi>. Cui subjungendus
est tertius psalmus, et <hi>Gloria.</hi> Post hunc,
<pb n="0422D"/>
psalmus nonagesimus quartus cum antiphona, aut
certe decantandus. Inde sequatur Ambrosianum:
deinde sex psalmi cum antiphonis. Quibus dictis, dicto
versu, benedicat abbas. Et sedentibus omnibus
in scamnis, legantur vicissim a fratribus in codice
super analogium tres lectiones, inter quas et tria responsoria
<pb n="0423A"/>
cantantur. Duo responsoria sine <hi>Gloria</hi> 
dicantur: post tertiam vero lectionem, qui cantat
dicat <hi>Gloria</hi>. Quam dum incipit cantor dicere, mox
omnes de sedilibus suis surgant ob honorem et reverentiam
sanctae Trinitatis.</p>
<p>Codices autem legantur in vigiliis tam Veteris Testamenti
quam Novi divinae auctoritatis, sed et ex ositiones
<pb n="0424A"/>
earum quae a nominatissimis doctoribus orthodoxis
et catholicis Patribus factae sunt. Post
has vero tres lectiones cum responsoriis suis, sequantur
reliqui sex psalmi cum <hi>alleluia</hi> canendi.
Post hos lectio apostoli sequatur ex corde
recitanda, et versus, et supplicatio litaniae, id est, <hi>Kyrie eleison:</hi> 
 et sic finiantur vigiliae nocturnae.
</p>
      </div>

<div>
        <head>COMMENTARIUS.</head>

<pb n="0423"/>
<p>
          <pb n="0423B"/> <hi>Hiemis tempore praemisso in primis versu Deus, in
adjutorium,</hi> etc.] Hic est versiculus ille a priscis monachis
adeo celebratus, quem ad universa quae aggrediebantur
opera usurpabant, cujus vim et efficaciam
describit Cassianus collat. 10, cap. 10. Hunc
S.  P. Benedictus ad omnia divini cursus officia praemitti
primus instituit; quem ritum ab eo acceptum
pontificia auctoritate postea firmavit, atque ab universali
Ecclesia recipi curavit S. Gregorius Magnus,
ut docent Pamelius annot. 15 in Cypr. lib. de Orat.
Dominica, et Polydorus <emph>262</emph> Virgil. lib. VI de Invent.
rerum, c. 2, quanquam ritus hujus auctorem
Damasum suasu S. Hieronymi faciat Navarrus de
Orat. c, 3, n. 64. Sed epistola illa S. Hieronymi,
unde id desumit, quae tom. I. Concil. habetur, ut
commentitia et adulterina jure exploditur.</p>
<p>Hunc versiculum, quem ad implorandum divinum
auxilium adhibere solemus, merito S. Benedictus
nocturnis vigiliis praemitti voluit, quia hoc potissimum
tempore variis cacodaemonum infestationibus
<pb n="0423C"/>
agitati, illo praesertim opus habemus. « Cum enim
insonuerit signum spiritalis tubae ad orationem vocans,
invisibiliter conveniunt inimici. Et alii quidem
cum experrecti fuerimus, nos ut iterum decumbamus
lectulo hortantur: Exspecta, inquiunt, dum
compleantur principales hymni, sicque demum proficisceris.
Alii cum ad orationem assistere coeperimus,
nos in somnum praecipitant. Alii suadent ut in
ecclesia colloquamur. Alii praeter consuetudinem
ventrem immodice stimulant. Alii mentem nostram
in turpes cogitationes pertrahunt. Alii super parietem
reclinare nos ut debiles admonent; nonnunquam
etiam oscitare immodice faciunt. Nonnulli risum
nobis movent, ut per hunc ad indignationem
contra nos Deus provocetur. Alii per summam desidiam
fesinare nos in versuum pronuntiatione impellunt.
Alii contra psalmodiam protrahere voluptatis
causa hortantur. Nonnunquam vero ori etiam assidentes
nostro, ita illud claudunt, ut vix aperiri
<pb n="0423D"/>
posse videatur <note>(S. Joan. Clem., grad. 18)</note>. » </p>
<p> <hi>In secundo ter dicendum est: Domine, labia mea
aperies,</hi> etc.] Quia, ut dicit S. Augustinus <note>(Lib. II
contra duas epist. Pelag., cap. 8)</note>, <hi>nemo potest laudare
Deum, nisi Deus aperiat labia.</hi> Sed cum oratio
plus cordis sit quam labiorum, cur labia et non corda
petimus aperiri? Respondet Joannes Bona <note>(De Divin.
Psalm. cap. 16, § 4)</note> labiorum usum non esse
tantum ad eloquium, sed etiam ad osculum: unde
 « Ecclesia, dum dicit, <hi>Domine, labia mea aperies,</hi> 
non tam petere videtur divinum auxilium ad laudes
ejus digne annuntiandas, quam mysticam labiorum
purificationem ad castissimum dilecti osculum recipiendum. » </p>
<p>Illum autem versiculum ter repeti S. Benedictus
instituit, idque vel ob majorem nocturni officii majestatem
<pb n="0424B"/>
et solemnitatem, vel ob memoriam ternae
illius orationis, quam in horto tertio Christus oravit;
vel ad excitandum pietatis affectum, orationisque
vehementiam et perseverantiam; vel ad honorem
SS. Trinitatis, et imitationem coelestis illius
trisagii, quo Deum trinum et unicum coelites adorant:
quae omnia fuse prosequitur Haeftenus lib. VII,
tract. 6, disq. 2; vel etiam propter necessitatem
divini auxilii ad laudes Deo debite concinendas; vel
tandem ad demonstrandum quam stricto labia silentio
claudere debeamus, quae non nisi post trinam
divini numinis invocationem, idque ad laudandum
Deum aperiri necesse sit.</p>
<p>Porro hunc versum pronuntiando, digito signum
crucis in os formamus, ut eadem aperiatur clavi,
qua pridie obseratum fuerat. Narrat enim Beletus <note>(In explic. divini offic. cap. 24)</note> 
 primis Ecclesiae temporibus
sacerdotes crucis signaculo sese muniisse,
vocem comprimentes ad tempus usque matutinum,
quo in laudem Dei prorumpebant: unde Honorius
<pb n="0424C"/>
Augustodunensis <note>(Gemm. animae lib. II, cap. 1)</note>  « signa, <emph>263</emph> 
 inquit, militibus per tubas dantur, Christianis
signa campanis dantur, qui quasi milites convenientes
imperatorem salutant, dum per versum <hi>Domine, labia mea aperies</hi> 
 laudes Christi inchoant.
Dum enim in nocte dormitum eunt, signaculo crucis
quasi sigillo se muniunt, quae nunc aperiunt, dum
ora in nocte clausa ad laudem Dei solvunt. » </p>
<p> <hi>Cui subjungendus est tertius psalmus et gloria.</hi> ] Hunc
etiam psalmum nocturnis praemitti voluit S. Benedictus,
vel quia <hi>de somni surrectione dicit,</hi> ut aiunt
Hildemarus et Durandus, vel quia de resurrectione
Domini agens, dum illum audit monachus, pervigilem
se et devotum ad vigilias custodit, ut docent
Bern. Cass. et Turrecremata, vel quia per illum.
 « contra adversantes daemones, mundum videlicet et
carnem, divinum invocatur auxilium, »  ut addit idem
Bernardus. Ipsum etiam praemitti voluit, ut negligentioribus
tempus sit occurrendi ad invitatorium, sicuti
<pb n="0424D"/>
ad laudes psalmum LXVI praemisit, ut omnes occurrant
ad quinquagesimum.</p>
<p> <hi>Et gloria.</hi> ] Quae merito psalmo tertio, in quo
agitur de Christi resurrectione, subjungitur, quia in
ea Dei gloria specialiter praedicatur, inquit Bernardus
Cassinensis. Porro circa hunc glorificationis hymnum
tria sunt observanda: 1º a quo sit compositus;
2º quis illius pronuntiandi modus; 3º quis illius
usus.</p>
<p>Quod spectat ad primum,  « Illud certissimum est,
hymnum glorificationis ab apostolis compositum, a
Patribus Nicaenis auctum, ab universa Ecclesia receptum,
omni reverentia cantandum esse, »  inquit
cardinalis Bona <note>(De div. Psalm. cap. 16, § 6)</note>. Manavit
ergo ad nos apostolica traditione; atque erraverunt
qui ex Theodoreto l. II Hist. Eccles., cap. 24;
<pb n="0425A"/>
Sozomeno lib. III, cap. 19; Tripartita lib. IV, cap.
35; clarius ex Nicephoro lib. IX, cap. 24, Flavianum
monachum Antiochenum hujus hymni faciunt auctorem.
Cum enim catholici imperante Constantio Patrem
cum Filio pari gloria celebrarent, et Ariani
ambiguis locutionibus Filium Patre inferiorem ostendere
conarentur; Flavianus, ut aiunt isti, coacta
monachorum caterva, primus omnium clara voce
cantavit <hi>Gloria Patri, et Filio, et Spiritui sancto.</hi> Sed
hunc hymnum Flaviano antiquiorem evincunt SS.
Athanasii et Basilii auctoritates. S. Athanasius in
lib. de Virg.:  « Cum surrexeris a mensa, inquit,
rursum gratias agendo ter dicas: <hi>Misericors et miserator
Dominus escam dedit timentibus se: Gloria Patri,
et Filio, et Spiritui sancto;</hi> rursumque post peractam
glorificationem preces tuas absolves. »  S. Basilius
vero in libro de Spiritu sancto, capp. 7:  « Quapropter
glorificationis hymnum Patri simul cum Filio
offerimus; sed nonne hoc nobis sufficit, quod haec
Patrum sit traditio? »  Idem docet cap. 27 et 29 ejusdem
<pb n="0425B"/>
libri, ubi agit de traditionibus apostolicis. Ejusdem
quoque hymni fit mentio in Vita S. Eugeniae,
quae sub Commodo imperatore floruit:  « Et angeli
transeuntes hymnum Deo dicebant: hoc solum intelligebatur,
quod nomen Jesu Christi et Spiritus
sancti in ipsis laudibus resonabat: <hi>Gloria et honor
Patri, et Filio, et Spiritui sancto, et nunc, et semper,
et in saecula saeculorum. Amen.</hi> » </p>
<p> <emph>264</emph> Quapropter quod Walfridus in libro de
Rebus eccles. cap. 25 asserit a magno Nicaeno concilio
compositum fuisse, intelligendum est de appendice <hi>Sicut erat,</hi> 
 etc., quam revera eo in concilio additam
fuisse docet cardinalis Bona, idque ad obstruendum
sacrilegum os Arianorum blasphemantium, et
asserentium fuisse tempus cum Filius non erat cum
Patre; id quod testari videtur concilium Vasense,
seu Vasatense, verius Vasionense I, in Gallia paulo
post Nicaenum, tempore Constantii imperatoris, sub
Julio papa celebratum, licet ejus canones existant
<pb n="0425C"/>
cum Vasionensi II, sub Leone Magno hac sanctione
edita:  « Quia non solum in sede apostolica, sed
etiam per totum Orientem et totam Africam vel Italiam,
propter haereticorum astutiam, qua Dei Filium
non semper cum Patre fuisse, sed a tempore coepisse
blasphemant, in omnibus clausulis post <hi>Gloria Patri,
et Filio, et Spiritui sancto, Sicut erat in principio, et
nunc, et semper, et in saecula saeculorum, Amen</hi> dicitur:
etiam nos in universis ecclesiis nostris hoc ita dicendum
esse decernimus. »  Quanquam haec verba <hi>totum
Orientem</hi> addititia esse existimet Menardus, cum
nusquam repereris apud Graecos <hi>Sicut erat in principio</hi> 
fuisse in usu. Sed et Walfridus cap. 25 ait Graecos
non dicere <hi>Sicut erat in principio,</hi> sed hoc modo <hi>Et
nunc, et semper, et in saecula saeculorum. Amen.</hi> </p>
<p>Modus illum exprimendi varius fuit et multiplex.
1º <hi>Gloria Patri, et Filio, et Spiritui sancto.</hi> 2º Ex S.
Basilio lib. de Spir. sancto cap. 27: <hi>Gloria Patri, et
Filio, cum S. Spiritu. 3º Gloria et honor Patri, et
Filio, et Spiritui sancto:</hi> qui modus exprimitur in
<pb n="00425D"/>
Vita S. Eugeniae supra citata, et decernitur in concilio
Toletano IV, can. 14, his verbis:  « In fine
psalmorum non sicut a quibusdam hucusque <hi>Gloria
Patri,</hi> sed <hi>Gloria et honor Patri</hi> dicatur, David propheta
dicente: <hi>Afferte Domino gloriam et honorem.</hi> » 
4º Ariani verbis Apostoli ad suae haereseos patrocinium
abutentes, ita efferebant: <hi>Gloria Patri per Filium
in Spiritu sancto,</hi> ut constat ex Theodoreto l. I
Hist. eccl., c. 24, ubi Leontius patriarcha Antiochenus,
ut dissimularet haeresim, cum esset in synaxi,
haec ejusdem hymni verba <hi>Gloria Patri per Filium in
Spiritu sancto</hi> submisse dicebat; reliqua vero <hi>in saecula
saeculorum</hi> clare et distincte. 5º Vigilius papa
epist. I etiam quorumdam reprehendit errorem, qui
subducta una conjunctiva syllaba, perfectum SS. Trinitatis
vocabulum minuere conabantur, dicentes <hi>Gloria Patri et Filio Spiritui sancto.</hi> </p>
<p>Quod spectat ad appendicem, Joannes Bona asserit
<pb n="0426A"/> <note>(De Divin. Psalm. cap. 16, § 5)</note> 
 a Nicaeno concilio
additum <hi>Sicut erat in principio, et nunc, et semper,
et in saecula saeculorum, Amen;</hi> quod etiam vidimus
statutum in concilio Vasionensi. Et tamen in Vita S.
Eugeniae, in Liturgia S. Joan. Chrysost. et apud Joannem
Moschum in Prato spiritali c. 119, sola haec habetur
clausula: <hi>Nunc, et semper, et in saecula saeculorum,
Amen;</hi> quam solam apud Graecos in usu fuisse
auctor est Walfridus cap. 25. Quidam etiam haec
verba tantum addebant: <hi>In saecula saeculorum, Amen,</hi> 
ut videre est in conc. Tolet.  IV. </p>
<p> <emph>265</emph> Nunc de usu hujus versiculi aliquid proferendum.
In fine cujusque psalmi a nobis decantari
solet, huncque ritum S. Hieronymo quidam perperam
ascribunt, cum illa epistola, unde id deducunt, tanquam
falsa ab eruditis viris merito explodatur:
nam in ea dicitur ita cani in Oriente, quod falsum
esse convincit istud Cassiani testimonium <note>(Lib. II,
cap. 8)</note>:  « Illud autem quod in hac provincia (Massiliensi)
vidimus, ut uno cantante in clausula psalmi
<pb n="0426B"/>
omnes astantes concinant cum clamore, <hi>Gloria Patri,
et Filio, et Spiritui sancto,</hi> nusquam per omnem
Orientem audivimus; sed cum omnium silentio, ab
eo qui cantat finito psalmo orationem succedere. » 
Aliquando prolixiores psalmi dividebantur, ut praecipit
S. Benedictus, et in fine cujuslibet divisionis addebatur <hi>Gloria Patri;</hi> 
 id quod decernit concilium
Narbonense his verbis <note>(Can. 2)</note>:  « In psallendis ordinibus
per quemque psalmum <hi>Gloria</hi> dicatur omnipotenti
Deo, per majores vero psalmos, prout fuerint
prolixiores, pausationes fiant, et per quamque pausationem <hi>Gloria</hi> 
 Trinitatis Domino decantetur. » </p>
<p>Aliquando duo sub una <hi>Gloria</hi> dicebantur psalmi,
ut praescribit Regula S. Benedicti, sed id fieri prohibet
Regula Magistri cap. 33. In Oriente hac Trinitatis
glorificatione antiphonas tantummodo terminare solebant,
ut scribit Cassianus. Denique in fine ultimi
responsorii cujuscunque nocturni a S. Benedicto decernitur
dici, atque in responsoriis crebrius a Romanis
<pb n="0426C"/>
usurpari asserit Walfridus cap. 25. De hoc versiculo
tractatum Anagogicum edidit Joannes <hi>Gerson,</hi> 
quem consule, si lubet, tom. III de Hymno gloriae.</p>
<p> <hi>Post hunc psalmus nonagesimus quartus.</hi> ] Invitatorius
appellari solitus, quem Regula Magistri <hi>Responsorium
hortationis,</hi> S. Isidorus in officio Mozarabo <hi>Sonum</hi> 
 vocat. Hunc in ipso divini officii exordio ante
S. Benedicti tempora recitatum fuisse constat ex S.
Athanasio testante <note>(Serm. de Deipara)</note> Christianos ad
precum principium invitantes invicem et adhortantes,
clamare solitos verba hujus psalmi.</p>
<p>De illius usu ita scribit cardinalis Bona <note>(De Divin.
Psal. cap. 16, § 8)</note>:  « Marcus Gazaeus Diaconus, qui
vivebat anno Domini 430, processionem describit
Christi fidelium psalmum <hi>Venite exsultemus</hi> concinentium,
et in versiculorum psalmi intercisione dicentium
alleluia; quae modulatio quamdam in vitatorii
speciem repraesentat. Scribit quoque Amalarius hunc
psalmum se audisse Constantinopoli in ecclesia S. Sophiae
in principio missae celebrari. Solet Ecclesia Romana
<pb n="0426D"/>
invitatorium omittere in solo officio Epiphaniae;
qui ritus antiquissimus est, teste Alcuino et Hugone;
tum quia totum officium est de vocatione gentium, ut
docet Bonaventura, et ea verba frequentius iterantur: <hi>Venite odoremus eum;</hi> 
 tum quia idem psalmus in tertio
nocturno cantatur; inconveniens autem esset bis in
eodem officio eumdem psalmum recitari. Nos vero,
qui ex praescripto regulae nostrae in tertio nocturno
tria cantica e Veteri Testamento psallimus, ipsa
etiam Apparitionis die invitatorium more solito decantamus. »  Hactenus cardinalis Bona. Constat tamen
ex Amalarii Supplemento <note>(Analect. tom. II)</note> omissum
fuisse olim etiam apud Benedictinos in <emph>266</emph> Epiphania
hunc psalmum, et in secundo nocturno decantatum.</p>
<p> <hi>Cum antiphona.</hi> ] Antiphonam hic vocat invitatorium
huic psalmo praemitti solitum, verbi gratia, <hi>Regem
confessorum Dominum venite adoremus,</hi> quod Amalarius
<pb n="0427A"/> <note>(De Ord. Ant. cap. 69 et 70)</note> 
 vocat invitatoriam
antiphonam: id quod confirmat Ordo Rom., in quo
ad vigilias Paschae legitur: <hi>Infra albas Paschae super</hi> 
Venite <hi>dicitur antiphona:  « Surrexit Dominus vere.</hi> » 
Repetitur autem aut ex toto, aut ex parte ad singulos
psalmi versiculos; idque a tempore S. Benedicti, ut
scribit Boherius in secundo commentario.</p>
<p> <hi>Aut certe decantandus.</hi> ] Particula <hi>aut</hi> copulative
pro <hi>et</hi> hic sumi videtur, quasi diceret <hi>cum antiphona,
et certe decantandus;</hi> nam psalmus iste omnino morose
pronuntiari debet ex Regulae cap. 43, et semper
in Ecclesia magna cum solemnitate fuit decantatus.
Existimat tamen Bernardus Cassinensis in directum
esse dicendum: sic enim ad hunc locum scribit:
 « <hi>Aut certe decantando,</hi> supple in directum, et sine
antiphona, sicut tertius psalmus; quod in aestate faciunt
in partibus Gallicanis. »  Similiter in Petri
Diaconi textu legitur:  « Aut certe decantando sine
antiphona in directum. »  Confirmat Amalarius in
supplemento ad lib. IV de Offic. divinis:  « Invitatorium
<pb n="0427B"/>
aestivis diebus hebdomadalibus sine modulatione
antiphonae solet dici. »  Et certe Paulus Augustinus a
Janua observat in Regul. cap. 12 particulam <hi>de</hi> interdum
esse negativam, ut idem sit decantare ac non
cantare, sed simpliciter sine vocis modulatione recitare.</p>
<p> <hi>Inde sequatur Ambrosianum.</hi> ] Id est hymnus, quem
S. Pater Ambrosianum nuncupat, tanquam aliquid
vere Ambrosianum, sive divinum, ac coeleste, divinitusque
inspiratum, ut exponit Smaragdus, et post
eum citatus a Bernardo Cassinensi Petrus Diaconus;
vel ab Ambrosio praesule, hymnorum magistro, ut
item exponit idem Smaragdus, quia hymni a S.
Ambrosio compositi ejus tempore frequentius cantari
coeperunt, ut ipse testatur in fine concionis de Basilicis
non tradendis haereticis. Postremam explicationem
illustrat Amalarius in praefato Supplemento
sic scribens:  « Certum autem probatur quodammodo
S. Benedictus consuetum morem S. Ambrosii in
<pb n="0427C"/>
nonnullis ecclesiasticis elegisse, verbi gratia, de hymnis
quos Ambrosianos appellat. »  Et Walfridus in
lib. de Rebus eccles. <note>(Cap. 25)</note>:  « S. Benedictus
hymnos Ambrosianos nominans, vel illos vult intelligi
quos confecit Ambrosius, vel alios ad imitationem
Ambrosianorum compositos: »  unde cardinalis Bona
de Cisterciensibus suis loquens <note>(De Divin. Psalm.
cap. 18, § 4)</note>,  « quod D. Benedictus hymnos Ambrosianos
vocet, inquit, hymnos omnes ab Ambrosianis
accepimus iisdemque prorsus omni tempore quibus
et illi, quorum catalogum inveniet curiosus lector
apud Radulfum Tungrensem. »  Plura de hymnis
habes apud eumdem cardinalem in lib. de Divin.
Psalm. cap. 16, § 9.</p>
<p> <hi>Deinde sex psalmi cum antiphonis.</hi> ] Guillelmus Durandus
antiphonam dici putat <note>(Ration. lib. V, cap. 2)</note> 
per respectum ad psalmum, id est <hi>ante psalmum sonans.</hi> 
Sed proprie antiphona est cantus reciprocus,
a voce Graeca <foreign xml:lang="greek">ἀντιφωνεῖν,</foreign> quod est contra clamare, aut
vicissim et ex adverso <emph>267</emph> respondere. Porro  « inter
<pb n="0427D"/>
responsorios et antiphonas hoc differt, quod in responsoriis
unus dicit versum, in antiphonis autem
versibus alternant <note>(S. Isid. lib. VI Orig. c. 19)</note>: id
quod aliquis ita explicare posset: Ad singulos psalmorum
versus antiphonas cantant, quia revera ita
in usu fuisse apud veteres docet eruditus vir Josephus
Thomasius.</p>
<p>An vero ita intellexit Hildemarus? cum scribit:
 « Antiphonas primum Graeci composuerunt, duobus
choris alternatim concinentibus, quasi duo Cherubim. . .
Apud Latinos autem primus idem B. Ambrosius
antiphonas instituit, Graecorum exempla imitatus;
ex hinc in cunctis occiduis regionibus earum usus
crebuit. » </p>
<p> <hi>Quibus dictis, dicto versu.</hi> ] Versus a vertendo dicitur,
vel quia ab officio psalmorum ad lectiones vertimus,
vel quia  « quando versum audimus, faciem
illico vertimus ad altare, ut omnis cogitatio, quae
<pb n="0428A"/>
foras exivit per evagationem, revertatur ad Deum
per devotam introversionem, »  ut loquitur cardinalis
Bona <note>(De Divin. Psalm. cap. 16, § 13)</note>.</p>
<p>In nono autem capitulo monachorum Sangallensium
decernitur  « ut versus in unoquoque concursu altius,
et distinctius, atque protractius honeste dicantur. » 
 « Dicitur autem clara et acuta voce, inquit praefatus
cardinalis <note>(Ibid.)</note>, ut eo audito excitentur pigri et revertantur
ad cor. Dicitur noctu ante lectiones, ut qui
psallendo laboravit, sedeat jam et requiescat, et ad
lectionum doctrinam vigilanter audiendam elevetur,
ne forte sedenti importuna irrepat dormitatio, etc. » </p>
<p> <hi>Benedicat abbas.</hi> ] Non signo quidem crucis, inquit
Boherius, sed verbo benedictionis. Quae autem sint
illa benedictionis verba explicat Smaragdus his verbis:
 « Id est post versum a cantante dictum, dicat
abbas: <hi>Precibus omnium sanctorum suorum salvet et
benedicat nos Dominus,</hi> vel aliquam ejusmodi benedictionem. » 
Haec est brevis illa precatio quam absolutionem
vocamus, et praecedit oratio dominica,
<pb n="0428B"/>
sequiturque benedictionis petitio a lectore: quae omnia
sub benedictionis nomine complecti videtur Bernardus
Cassinensis hunc in locum sic scribens:  « Nam
abbas, antequam legantur lectiones, dominicam praemittit
orationem. Postmodum aliquam aliam orationem
praemittit, videlicet: <hi>A vinculis peccatorum nostrorum,</hi> 
etc. Lectore vero benedictionem postulante
per illud, scilicet <hi>Jube, domne, benedicere,</hi> tunc dat
benedictionem abbas. »  Quae quidem omnia minutatim
S. Benedictus haud exposuit, quia ex usu satis
nota esse existimavit; si tamen usus fuerit S. Benedicti
tempore lectionibus praemittere orationem dominicam,
quam Boherius uti et absolutionem praeter
Regulae praescriptum additas esse censuit. Et certe
Cistercienses utramque omittunt, ut scribit Joannes
Bona de Divina Psalm. c. 18, § 4. Videtur tamen
usus ille antiquissimus, ad quem forte respexit capitulum
5 monachorum Sangallensium, decernens  « ut
dictis sex psalmis primis ad nocturnum, genua non
<pb n="0428C"/>
inflectant, sed stantes orent. » </p>
<p>Lector autem benedictionem petens dicit: <hi>Jube,
domne, benedicere,</hi> cujus ritus antiquitatem probat
Gretserus tom. II de Cruce in orat. De <emph>268</emph> hac
petendae benedictionis formula ita scribit Petrus
Damiani <note>(Lib. de Dominus vobiscum, cap. 2)</note>:  « Lecturus
magnae humilitatis gratia non a sacerdote,
sed ab eo cui sacerdos jusserit, se postulat benedici
dicens: <hi>Jube, domne, benedicere.</hi> Sacerdos autem
ut tantae humilitatis vicem reddat, non subjecto cuiquam
benedicendi delegat officium, non per semetipsum
benedictionem dare praesumit, sed prius ut
a Deo, qui est super omnia benedictus, praerogetur,
exposcit. » </p>
<p> <hi>Sedentibus omnibus in scamnis.</hi> ] Nota quam vilem
et humilem velit esse oratorii supellectilem, qui
sedentibus non superba subsellia, sed sola concedit
scamna. Ita veteres monachi <hi>sedilibus humillimis
insidentes ad vocem psallentis</hi> a Cassiano describuntur <note>(Lib. II, cap. 12)</note>.
Ita etiam de nostris legimus in
<pb n="0428D"/>
lib. II de Gestis SS. Rotonensium cap. 5. Porro licet
Petrus Boherius hunc locum exponens dicat in hac
expresse Regula non contineri, num standum an sedendum
sit quando psalmi canuntur, ex his tamen
S. Benedicti verbis satis apposite intulit Menardus,
instituti nostri monachis inter psallendum esse standum:
qui enim jubentur sedere dum leguntur lectiones,
prius stetisse psallendo necesse est, quod confirmat
ex Reg. cap. 60: <hi>Concedatur ei post abbatem
stare et benedicere,</hi> et ex cap. 63: <hi>Sic accedat ad pacem,
ad communionem, ad psalmum imponendum, in
choro standum.</hi> Nam licet stare non semper pro corporis
erectione, sed pro praesentia aliquando sumatur,
ut cum dicitur <hi>sunt de hic stantibus,</hi> nihil tamen
vetat hic illo sensu accipi: si enim sedissent, naturali
loquendi ratione dixisset: <hi>Concedatur ei post
abbatem sedere, et sic accedant ad pacem . . .in choro
sedendum,</hi> etc. Atque haec fuit veterum monachorum
<pb n="0429A"/>
praxis, quam videre est apud S. Athanasium in libro
de Virginitate:  « Media nocte surgito, et psalmos
dicito, quantum potes <hi>stans;</hi> »  apud S. Joannem
Chrysostomum de Vita monachorum sui temporis
ita scribentem <note>(Homil. 14, in I Timoth.)</note>:  « Cum ante
lucem gallus emittit vocem, omnes cum reverentia
discusso sopore consurgunt, a suo excitati praelato; <hi>adstantque</hi> 
 sacro choro, protinus expansis manibus
sanctos concinunt hymnos; »  apud Cassianum, referentem <note>(Lib. II, cap. 12)</note> 
 eum qui psalmos, aliis
audientibus et sedentibus, psalleret, stando decantasse;
in Regula Magistri <note>(Cap. 47)</note>;  « Oportet psallentem
immobili corpore, inclinato capite <hi>stare,</hi> et
laudes Domino moderate canere; »  apud S. Vincentium
Ferrerium:  « Pulsatis matutinis, et factis veniis,
et inclinationibus, psallendo <hi>sta</hi> super pedes
tuos, non appodiatus. »  Testatur etiam Boherius in
hunc locum in monasterio Sublacensi et Specus, ubi
S. Benedictus primo poenitentiam egit, fratres in
psalmis omnino non sedisse, ut se vidisse pluries
<pb n="0429B"/>
asserit: quanquam dicat in magnis Galliae coenobiis
advertisse dum psalmi explentur fratres sedere; interdum
fratrum medietatem in uno psalmo sedisse,
aliam alternatim in alio. Quod de Sublacensi Boherius,
hoc de Cassinensi asserit Bernardus Cassinensis:
 « Usque hodie, inquit, in psalmis canendis non sedent
fratres in monte Cassinensi, licet alibi videam
sedentes alternatim per vices, quod et ego non vitupero:
istud tamen ut pote magis consonum intentioni
P.  N. Benedicti magis laudo. » </p>
<p> <emph>269</emph> Inter magna illa Galliae monasteria, in quibus
fratres sedentes in choro vidisse se Boherius
affirmat, recenseri merito posset Cluniacense, in
quo si quis  « sedere voluerit inter psalmodiam, infit
Udalricus, observat ne sedeat juxta alium sedentem,
sed ita ut unus stet, et sedeat alter, et invicem exhibere
debent occasionem sedendi; »  Divionense S.
Benigni cujus antiquae Consuetudines mss. eamdem
cum Udalrico praescribunt, hoc solum addito, quod
<pb n="0429C"/>
unus <hi>per duos psalmos</hi> sedeat, et alter stet; et Cisterciense
in cujus libro Usuum decernitur <note>(Cap. 68)</note>,
ut  « nec sedeat aliquis ex quo incipitur <hi>Deus in adjutorium</hi> 
usque post hymnum, et tunc plicatis manibus
super genua sedeant simul primum psalmum,
et secundum stent, et sic percurrant caeteros. » 
Bursfeldenses etiam ad psalmos alternatim sedent.
Nos vero ad omnes horas diurnas semper stamus,
quod magis consonum est intentioni S. Benedicti,
ut dicit Bernardus Cassinensis. De non sedendo ad
opus Dei integrum edidit Petrus Damiani opusculum
39; quod, si lubet, consule.</p>
<p> <hi>Legantur vicissim a fratribus in codice super analogium
tres lectiones.</hi> ] Cum S.  P. Benedictus lectiones
in codice legi praecipiat, recte ex hoc loco Haeftenus
infert psalmos sine libro memoriter ex mente
S. legislatoris esse cantandos: optime enim distinxit
inter duos hosce loquendi modos; <hi>legantur,</hi> et <hi>dicantur.</hi> 
Priori utitur S. Pater cum de psalmis, posteriori
cum de lectionibus agit. Et sane id evincit antiqua
<pb n="0429D"/>
veterum monachorum consuetudo, psalterium
aliosque sacrae paginae libros memoriae commendandi:
 « Volens renuntiare saeculo, inquit S. Pachomius <note>(In Regul. art. 26)</note> 
,. . .manebit paucis diebus foris
ante januam, et docebitur orationem dominicam, et
psalmos quantos potuerit discere. »  Et alibi <note>(Art. 80)</note>:
 « Omnino nullus erit in monasterio qui non discat litteras,
et de Scripturis aliquid teneat, quod minimum
est, usque ad Novum Testamentum et Psalterium. » 
S. Basilius <note>(In Animadv. num. 1)</note>:  « Si quis integra
corporis valetudine orationes facere, aut psalmos
memoriae mandare neglexerit, excusans excusationes
in peccatis, hic a caeterorum consortio segregetur,
aut hebdomadam unam jejunet. »  S. Ferreolus:
 « Omnis qui nomen vult monachi vindicare, litteras
ei ignorare non liceat; quin etiam psalmos totos
memoriter teneat; neque se quacunque excusatione
defendat quominus sancto hoc studio capiatur. »  S.
<pb n="0430A"/>
Hieronymus Rusticum monachum instituens <note>(Epist.
4)</note>:  « Nunquam de manu et oculis tuis recedat liber;
discatur Psalterium ad verbum. »  Et alibi de Aegyptiis
monachis loquens <note>(Epist. 22)</note>:  « Quotidie aliquid de
Scripturis discitur. »  Et iterum <note>(In psal. CXXXIII)</note>:  « Solent
monachi hoc inter se habere certamen, ut plures
ediscant Scripturas, et in eo putent se esse meliores,
si plures edidicerint. »  Et certe saeculo IV in quodam
parthenone S. Eupraxiae se suscipi roganti, respondit
abbatissa <note>(In ejus Vita Boll. 13 Mart.)</note>:  « Filia, si vis
hic permanere, litteras habes discere et Psalterium. » 
S. Apollinaris <note>(In ejus Vit. apud Boll., 5 Janu.)</note>, quae
saeculo V obiit, in monacham consecrari desiderans,
parentes rogavit,  « unam adducerent monacham, ut
eam doceret Psalterium, et legere; »  qui  « paucis
post diebus adduxerunt ad eam monachas, <emph>270</emph> 
quae eam docuerunt Psalterium, et legere Scripturas. » 
S. Sabas in monasterio Flavianae admissus <note>(In ejus
Vit. n. 4, tom. III Mon. Eccl. Graec.)</note>,  « brevi tempore
Psalterium, reliquasque didicit coenobiacae regulae
<pb n="0430B"/>
constitutiones. »  Anastasius Persa monachus <note>(In ejus Vit. n. 12, Boll. 22 Januar.)</note> 
 ad conversionem
veniens, cuidam fratri traditus legitur,  « qui
docuit eum litteras, simul et placitam Dei doctrinam,
simul cum psalterio. »  De nostris patet ex dictis cap.
superiori, et in lib. I de Antiquis monach. Ritibus
c. 6. Sed quid quod ab ipsis presbyteris et episcopis
exigeretur ut Psalterium discerent? Certe S. Gregorius <note>(Lib. XII Regist., ep. 6)</note> 
 Rusticum diaconum
electum in episcopum, eo quod psalmos ignoraret,
noluit ordinari, nisi prius diligenter inquisitum esset
quantos psalmos minus teneret. Idem S. doctor <note>(Lib. IV, ep. 45)</note> 
 Andreae Scholastico ita scribit:
 « Sed nec Joannem presbyterum psalmorum nescium
praesumpsimus ordinare; haec enim res minus sui
profectus habere studium demonstrabat. »  Unde
mirari subit quod scribit Walfridus Strabus <note>(Lib. de
Reb. eccl., cap. 25)</note>, psalmodiae memoriter exercendae
ante sua tempora usum rariorem fuisse,  « ut de
<pb n="0430C"/>
novissimis pene Romanorum praesulibus, inquit, et
qui nec ducentis annis nostra tempora praecesserunt,
quasi memorabile quiddam et singulare scribatur,
si qui eorum praedictis in rebus eminentiores caeteris
viderentur. . . . De Gregorio autem tertio velut inauditum
quiddam, et novum refertur, quod omnes
psalmos memoriter tenuerit. » </p>
<p>Ut autem ad propositum revertamur, cum omnes
veteres monachi Psalterium ex corde discerent, ut
hactenus demonstratum est, et alioquin rariores illo
tempore forent codices manu exarati (nam, verbi
gratia, in Centulensi monasterio, in quo trecenti minimum
erant monachi cum centum pueris, non nisi
septem psalteria habebantur, ut constat ex librorum
ejusdem monasterii catalogo anno 831 facto), manifestum
est psalmos a nostris ex corde decantatos
fuisse: unde etiam antiquae Germaniae Consuetudines
mss. praescribunt <note>(Num. 13)</note>, ut lectori provideatur
ab oratorii provisore candela, abbati ab armario,
eo quod prius psalmos in tenebris sine lumine, ac
<pb n="0430D"/>
proinde sine libro cantarent.</p>
<p>Lectiones autem a fratribus <hi>vicissim</hi> recitari voluit
S. Benedictus,  « id est per vices, alternatim, vel mutuo,
id est tunc iste, tunc ille; nunc hinc, nunc inde, » 
inquit Smaragdus; sive, ut ait Bernardus Cassinensis,
 « alternative sibi succedendo, »  ita ut nunquam
duas unus et idem legat lectiones, unde et ad singulas
petitur benedictio, quam iterare necesse non esset,
si unus et idem plures consequenter legere deberet
lectiones. Et certe id postulabat summa S. Patris discretio,
ne forte nimium laborarent in legendo, maxime
cum prolixiores tunc temporis essent lectiones,
nec ita facile esset legere in codicibus manuscriptis. <hi>Vide</hi> 
 lib. II de Antiquis monachorum Ritibus cap. 1.</p>
<p> <hi>Super analogium.</hi> ] Quid sit analogium describit in
prima expositione Boherius his verbis:  « Vocatur hic
analogium locus altus supra chorum, ubi stant libri
sanctae praedicationis, ut sunt legendarii, sive lectionarii,
<pb n="0431A"/>
qui continent sermones SS. doctorum. »  Apte
omnino si nominis <emph>271</emph> etymon attendamus: <foreign xml:lang="greek">ἀνὰ</foreign>
Graece <hi>sursum</hi> Latine, et <foreign xml:lang="greek">λόγος</foreign> <hi>sermo</hi> dicitur; unde
etiam S. Isodorus <note>(Lib. XV Orig., cap. 4)</note>,  « analogium,
infit, inde dictum est, quod sermo inde praedicetur,
nam <foreign xml:lang="greek">λόγος</foreign> Graece <hi>sermo</hi> dicitur, quod et ipsum
altius situm est. »  Aliis tamen analogium est pulpitum,
quod supponitur libro. Glossae Isidori:  « Lectrum
analogium super quo legitur. »  Et rursum:
 « Pulpitum, analogium, lectrum. »  Unde Gregorius
Turonensis describens analogium basilicae S. Cypriani
martyris <note>(Lib. I de Gloria martyr., c. 94)</note>:  « Analogius,
in quo libro superposito cantatur, aut legitur. » 
In antiqua delineatione monasterii S. Galli tria habebantur
in choro analogia; duo ex utraque parte ad
legendum in nocte, et tertium paulo inferius in medio
choro ad Evangelium.</p>
<p> <hi>Inter quas et tria responsoria canantur.</hi> ] De responsoriis
ita scribit S. Isidorus <note>(Lib. I de Offic. eccl.,
cap. 8)</note>:  « Responsoria ab Italis longo ante tempore
<pb n="0431B"/>
sunt reperta, et vocata hoc nomine, quod uno canente
chorus consonando respondeat: ante autem id
solus quisque agebat; nunc unus, interdum duo,
vel tres communiter choro in plurimis respondente. » 
Ruperto vero,  « responsoria dicuntur, quia respondent
lectionibus, tristia tristibus, laeta laetis; vel quia
choro respondente cantantur. »  Ita etiam fere Nicolaus
de Fractura.</p>
<p>Quod autem dicit S. Isidorus <note>(Lib. VIII, cap. 8)</note> 
responsoria ab Italis fuisse inventa, auctor est tamen
Sozomenus S. Joannem Chrysostomum responsorias
cantiones instituisse ad aemulationem Arianorum,
qui in coetus distributi, alternatim et ad modum responsoriorum
canebant, et corollaria adjiciebant in
gratiam suae sectae composita.</p>
<p> <hi>Duo responsoria sine</hi> GLORIA <hi>dicantur. Post tertiam
vero lectionem, qui cantat dicat</hi> GLORIA.]  « Priscis temporibus
non cantabatur <hi>Gloria</hi> post versum, sed repetebatur
responsorius, »  inquit Amalarius <hi>(De Ordine
<pb n="0431C"/>
antiph., cap. 2)</hi>, sed B. Benedictus saltem in
tertio responsorio decantari voluit, narratque Walfridus <note>(De Rebus eccl., c. 25)</note> 
 crebrius a Romanis in
responsoriis usurpatum fuisse; sed et concilium Toletanum
IV redarguit eos qui in responsoriis non
adhibebant <hi>Gloria Patri;</hi> statuitque cum hac discretione
esse canendum <note>(Can. 15)</note>,  « ut in laetis sequatur <hi>Gloria,</hi> 
 in tristioribus repetatur principium; id quod
est adhuc in usu, unde nec dicitur in officio defunctorum
ex conc. Aquisg. c. 66, nec a dominica Passionis
usque ad Pascha; quia tunc temporis vituperium
et injuriae Trinitatis in personam Filii recitantur,
infit Boherius; licet hoc contra regulam esse
asserat Hildemarus in cap. 14, aitque in suo monasterio
semper dici <hi>Gloria</hi> in fine responsorii, praeterquam
in triduo ante Pascha, quo, juxta definitionem
concilii in Francia celebrati, Romanum dicebant
officium.</p>
<p> <hi>Codices autem legantur in vigiliis tam Veteris Testamenti
quam Novi divinae auctoritatis.</hi> ] Hic aperit
<pb n="0431D"/>
S. Pater unde lectiones in nocturnis recitandae desumi
debeant, scilicet a codicibus Veteris ac Novi Testamenti
divinae auctoritatis: divinae, inquit, auctoritatis,
id est quos tanquam vere canonicos <emph>272</emph> agnoscit
Ecclesia, quales sunt ii quorum indicem contexuit
Tridentina synodus <hi>(Sessione 4)</hi>. Horum per anni
circulum legendorum ordinem distribuisse fertur Gelasius
papa in concilio Romano cum septuaginta episcopis,
quod probant ex Gratiani decreto dist. 15,
cap. <hi>Sancta Romana Ecclesia.</hi> Ea tamen quae hac de
re habentur in dicto Gratiani decreto, in ejus mss.
haud reperiuntur; scribitque Theodemarus ante Gregorium
papam in Ecclesia Romana Scripturas non
esse lectas.</p>
<p> <hi>Sed et expositiones earum quae a nominatissimis
doctoribus orthodoxis et catholicis Patribus factae sunt.</hi> ]
 « Non dixit a nominatis, inquit Hildemarus, sed a
nominatissimis; quia fuerunt multi nominati, et tamen
<pb n="0432A"/>
in eorum libris inventus est error; et ideo dixit
a nominatissimis, ac si diceret, illorum doctorum
legant expositiones quorum in libris non invenitur
error, sicut est Augustinus, et Gregorius, sive Ambrosius,
et caeteri alii Patres catholici. »  Nicolao de
Fractura doctores nominatissimi sunt Gregorius,
Augustinus, Hieronymus, Ambrosius. Addit tamen:
 « Alii enim doctores, ut est Hilarius, Basilius, Joannes
Chrysost., Gregorius Nazianzenus, Beda presbyter,
nominatissimi similiter possunt dici, ex eo quod
eorum dicta sunt ab Ecclesia approbata, etc. » </p>
<p>Hujusmodi expositiones in Ecclesia legi, dummodo
sincerus et optimus fiat earum delectus, tanquam
pium et utile satis approbat S. Gregorius, Joanni
Ravennensis Ecclesiae subdiacono sic scribens <note>(Lib. X,
ep. 22)</note>:  « Illud quod ad me quorumdam relatione perlatum
est, quia reverendissimus frater et coepiscopus
meus Marianus legi commenta B. Job publice
ad vigilias faciat, non grate suscepi; quia non est
illud opus populare, et rudibus auditoribus impedimentum
<pb n="0432B"/>
magis quam provectum generat. Sed dic ei
ut commenta Psalmorum legi ad vigilias faciat, quae
mentes saecularium ad bonos mores praecipue informant. » 
Ex quibus verbis observare licet nondum in
Ecclesia ordinata fuisse lectionaria, ut vocant, ex
SS. Patrum homiliis compilata; sed in arbitrio episcoporum
et praelatorum fuisse, assignare libros unde
lectiones desumerentur. Primus id feliciter aggressus
esse videtur Carolus Magnus imperator, qui per manum
Pauli diaconi Cassinensis duo volumina ex SS.
Patrum homiliis et sermonibus per anni circulum
legenda confecit, cum hoc titulo: <hi>Opus praeclarum
omnium homeliarum et postillarum venerabilium ac
egregiorum doctorum Gregorii, Augustini, Hieronymi,
Ambrosii, Bedae, Herici, Leonis, Maximi, Joannis
episcopi, atque Origenis integraliter de Tempore et de
Sanctis per totius anni circulum, cum quibusdam eorum
sparsim interpositis sermonibus hinc inde suis locis collectis,
et coaptis temporibus in partem hiemalem ac
<pb n="0432C"/>
aestivalem divisum.</hi> Quod quidem opus ab Alcuino
adornatum Paulus Diaconus jussu Caroli Magni elimavit.
Exstat <note>(Tom. I Anal.)</note> ea de re epistola Caroli
omnibus religiosis lectoribus suae ditionis, quam publici
juris fecit noster Mabillonius, in qua asserit
 « ad nocturnale officium compilatus quorumdam
casso labore, licet recto intuitu, minus tamen <emph>273</emph> 
idonee lectiones. »  Antequam vero praedictum lectionarium
Paulus concinnaret, auctorum eorum quorum
homiliae recitabantur in divinis officiis, nomina
haud praecinebantur, uti Carolus in praefata epistola
est auctor.</p>
<p>De passionibus SS. martyrum ne quidem mentionem
facit S. Benedictus. Usus tamen in nonnullis
Ecclesiis jam invaluerat ante ejus tempora eas in
Ecclesia publice legendi; cujus rei praeclarum habemus
S. Augustini testimonium in serm. 2 de S. Stephano,
ubi sic loquitur <note>(Serm. 315)</note>:  « Cum aliorum
martyrum vix gesta inveniamus, quae in solemnitatibus
eorum recitare possimus, hujus passio in canonico
<pb n="0432D"/>
libro est. »  Et certe in concilio Carthaginensi III,
sub finem saeculi IV celebrato, permissum fuerat <hi>legi passiones martyrum, cum anniversarii dies eorum
celebrantur.</hi> 
 In Regula etiam S. Caesarii ad virgines
apud Boll. n. 69 <note>(Jan. 12)</note>, decernitur, ut  « quando
festivitates martyrum celebrantur, prima missa de
Evangeliis legatur, reliquae de Passionibus martyrum. » 
Idem habetur in Regula S. Aureliani in ordine
psallendi; et in Regula S. Ferreoli cap. 18. Gravis
igitur existit error Agobardi episcopi Lugdunensis,
qui in opusculo de veteri ritu canendi psalmos, et de
correctione antiphonarii nihil divinis in officiis audiri
debere propugnat, nisi sacram Scripturam, ne, inquit,
ignem alienum offeramus Deo. Errandi occasionem
praebere potuit concilii Laodiceni canon 59, quo prohibetur
alios quam sacros et canonicos libros, quos
sigillatim recenset, legi.</p>
<p> <hi>Post has vero tres lectiones cum responsoriis suis,
<pb n="0433A"/>
sequantur reliqui sex psalmi cum alleluia canendi.</hi> ] Ad
instar sancti illius angeli, qui cum in conventu Aegyptiorum
monachorum undecim psalmos decantasset,
duodecimum sub <hi>alleluia</hi> responsione consummans,
ab universorum oculis repente subtractus est <note>(Cassian.
lib. II, cap. 5)</note>.</p>
<p> <hi>Post hos lectio Apostoli.</hi> ] Pauli scilicet, qui semper
intelligendus est cum vox <hi>Apostoli</hi> sine addito auditur.</p>
<p> <hi>Ex corde recitanda.</hi> ] Id est memoriter, et sine codice,
 « in hoc ostendens, inquit S. Hildegardis, quod
cum fratres lectionibus et meditationibus inserviunt,
ea quae in divina Scriptura necessaria habent, memoriae
commendent, ita ut cum opportunum tempus
institerit, aut cum necessitas se immerserit, absque
materialiter scripto illa in medium proferant, quemadmodum
et praedictas lectiones <note>(scilicet quae cap. 9
et 10 praescribuntur)</note> ex corde et memoriter, id est
sine libro, quoniam breves sunt, recitabunt, ne in
brevitate earum impedimentum sustineant, si aut
codicem ad legendum, aut lumen ad videndum in
<pb n="0433B"/>
promptu non habuerint, etc. »  Cujus expositionem
confirmat Regula Magistri cap. 44:  « Lectionem vero
cui jussum fuerit, ut ex animo recitet non ex codice
legat, nisi in vigiliis solummodo, hoc est quod constituimus,
ut frequentius aliqua meditentur, et memoria
teneant Scripturas fratres, ut quando in quovis
loco, quod ex deesse ( <hi>Sic</hi> ) <emph>274</emph> textum lectionis vel
paginae, si opus fuerit, memoria recitetur. »  Ex quibus
<pb n="0434A"/>
patet quam male quidam exponant <hi>ex corde,</hi> id est <hi>cum magno devotionis affectu,</hi> 
 maxime cum contrarium
ex sequenti capite eluceat.</p>
<p> <hi>Supplicatio litaniae.</hi> ] Per supplicationem Bernardus
Cassinensis et Boherius in utraque expositione inclinationem
aut genuflectionem intelligunt, forte quia
ad litaniam olim genua flectebant, sicuti praescribitur
in capitulo 7 monachorum Sangallensium,  « ut finitis
cursibus, incoepturi <hi>Kyrie eleison</hi> genua flectant, et
non ante surgant quam SS. Trinitatis vocabulis perdictis,
presbyter dicat, <hi>Per omnia saecula saeculorum.
Amen.</hi> » </p>
<p>Quid autem sit litania exponit ipse S.  P. Benedictus
cum subjicit, <hi>id est Kyrie eleison;</hi> quo sensu sumitur
in Graecis SS. Jacobi, Basilii, et Chrysostomi liturgiis.
De hac voce ita definit concilium Vasionense
sub Leone Magno <note>(Can. 2)</note>:  « Et quia tam in sede
apostolica quam etiam per totas Orientales atque
Italiae provincias dulcis et salubris consuetudo intromissa
est, ut <hi>Kyrie eleison</hi> frequentius cum grandi
<pb n="0434B"/>
affectu ac compunctione dicatur; placuit etiam nobis
ut in omnibus ecclesiis nostris ista consuetudo sancta,
et ad matutinum, et ad missas, et ad vesperam Deo
propitiante intromittatur. »  <hi>Vide</hi> Joan. Bona de
Divina Psalmod. cap. 14, § 4.</p>
<p> <hi>Et sic finiantur vigiliae nocturnae.</hi> ] Per collectam
sive orationem, quae semper divinum terminabat
officium.</p>
</div>

<div>
        <head>CAPUT X. <hi>Qualiter aestatis tempore agatur nocturna laus.</hi> </head>

<pb n="0433"/>
<p>
          <pb n="0433B"/>A Pascha autem usque ad calendas Novembris,
omnis (ut supra dictum est) psalmodiae quantitas teneatur:
excepto quod lectiones in codice, propter
brevitatem noctium, minime legantur; sed pro ipsis
tribus lectionibus, una de Veteri Testamento memoriter
<pb n="0434B"/>
dicatur, quam breve responsorium subsequatur;
et reliqua omnia, ut dictum est, impleantur;
id est, ut nunquam minus a duodecim psalmorum
quantitate, ad vigilias nocturnas dicatur: exceptis
tertio et nonagesimo quarto psalmo.</p>
</div>

<div>
        <head>COMMENTARIUS.</head>

<pb n="0433"/>
<p>
          <pb n="0433C"/> <emph>275</emph> A <hi>Pascha autem usque ad calendas Novembris,</hi> 
etc.] A Pascha, inquit, scilicet Resurrectionis,
ad differentiam aliarum solemnitatum Domini nostri
Jesu Christi, inquit Boherius, quas etiam quaedam
provinciae Paschata vocant. Ita in antiquis Germaniae
Consuetudinibus mss., feria V in Coena Domini Pascha
appellatur.</p>
<p> <hi>Pro ipsis tribus lectionibus una de Veteri Testamento
<pb n="0433D"/>
memoriter dicatur.</hi> ] Huc spectare videtur illud
Guigonis Carthusiae prioris statutum <note>(Cap. 5)</note>:  « A
Pentecoste usque ad Novembris calendas, una, nisi
festum intersit, lectione sicut caeteri monachi contenti
sumus. »  Quod dicit <hi>a Pentecoste,</hi> ostendit toto
tempore Paschali plures recitatas fuisse lectiones, et
revera tres olim in omnibus passim monasteriis legebantur,
uti observavimus in lib III de Antiquis
monachorum Ritibus, cap. 18, quod etiam exemplo
Romanae Ecclesiae tota aestate praestitisse Cassinenses
constat ex Theodemari abbatis epistola ad Carolum
Magnum. Scribit etiam Amalarius in Supplem. quod
 « in quibusdam monasteriis monachorum propter
consuetudinem Romanam, ne penitus ab ea discrepent,
ut historiam Veteris Instrumenti plenius in
ecclesiis legant, aestatis tempore feria tantum 2, 3 et
4, tres lectiones aguntur; et aliis tribus diebus nisi
sancti alicujus memoria fuerit, propter observationem
Regulae S. Benedicti una contentum est. »  Sed
<pb n="0434C"/>
Cistercienses adeo mordicus S. Regulae legibus
adhaeserunt, ut toto aestatis tempore nullum omnino
trium lectionum festum habeant, ut scribit cardinalis
Bona <note>(De Divina Psalm. cap. 18, § 4)</note>.</p>
<p>Haec lectio, quam pueri apud Cluniacenses legebant
ex Udalrico l. III, c. 8, apud Carthusienses
cantor hebdomadarius ex Nova Collect. Statut., part.
I, c. 16, ex Regulae praescripto memoriter, hoc est
<pb n="0434D"/>
ex corde, sine libro recitanda est; adeoque brevis
esse debet, brevior tamen aut prolixior pro brevitate
aut prolixitate noctium. « Si quem autem movet,
inquit Theodemarus <note>(Epist. ad Carolum Magn.)</note>,
quare B. Benedictus in aestatis tempore quotidianis
diebus ad nocturnale officium unam tantum de Veteri
Testamento lectionem legi praeceperit, cognoscat
necdum eo tempore in Romana Ecclesia, sicut
nunc leguntur, sacras Scripturas legi morem fuisse;
sed post aliquod tempus hoc institutum esse sive a
papa Gregorio, sive, ut ab aliis affirmatur, ab Honorio. » </p>
<p>Unicam hic quaestionem movet Hildemarus, et
post eum Bernardus Cass., Boherius, et Turrecremata,
cur nimirum S. Pater unicam duntaxat lectionem
mensibus Septembri et Octobri praescripserit,
qui tamen aequales cum Martio et Aprili, in quibus
tres instituit lectiones, habent noctes; aiuntque hoc
potissimum factum esse ad sublevandos <emph>276</emph> fratres
<pb n="0435A"/>
ab illis magnis laboribus quos in colligendis frugibus
et vindemiis subire coguntur. Adde quod quadragesimale
tempus, in quod Martius et Aprilis solent
incidere, ad solitum pensum aliquid addi postulabat:
quanquam, si S. Benedicti attendatur intentio,
nihil praeter Regulam egerint bonae voluntatis fratres,
qui tres Septembri et Octobri lectiones in codice recitant,
sicuti praedicti commentatores sentiunt.</p>
<p> <hi>Quam breve responsorium subsequatur.</hi> ] Breve utique,
quod ex uno alicujus psalmi versiculo componi
solet, ut notat Boherius.</p>
<p> <hi>Ut nunquam minus a duodecim psalmorum quantitate
<pb n="0436A"/>
ad vigilias nocturnas dicatur.</hi> ] Eumdem psalmorum
numerum tanquam sacratum et coelitus acceptum
etiam in dominica S.  P. Benedictus retinuit;
eumdem praescribit concilium Turon. II, can. 18;
eumdem persolvebant ad vigilias et ad vespertinam
synaxim Aegyptii monachi ex Cassian. l. II, cap. 5 et
6; eumdem S. Pachomio pro suis monachis ab angelo
injunctum fuisse tradit Palladius in Laus. c. 38;
eumdem et alii monachi observabant ex Regula Solitariorum.
Deinde etiam, ut docet Hildemarus, obtinuit
consuetudo per Ecclesias Africanas et Occidentales,
ut duodecim psalmos ad vigilias nocturnas decantarent.
</p>
      </div>

<div>
        <head>CAPUT XI. <hi>Qualiter dominicis diebus vigiliae agantur.</hi> </head>

<pb n="0435"/>
<p>
          <pb n="0435A"/>Dominico die temporius surgatur ad vigilias.
In quibus vigiliis teneatur mensura, id est modulatis,
ut supra disposuimus, sex psalmis et versu, residentibus
<pb n="0435B"/>
cunctis disposite, et per ordinem in subselliis,
legantur in codice, ut supra diximus, quatuor lectiones
cum responsoriis suis. Ubi tantum in quarto
responsorio dicatur a cantante <hi>Gloria.</hi> Quam dum incipit,
mox omnes cum reverentia surgant. Post quas
lectiones, sequantur ex ordine alii sex psalmi cum
antiphonis, sicut anteriores, et versus. Post quos
iterum legantur aliae quatuor lectiones cum responsoriis
suis, ordine quo supra. Post quas dicantur tria
cantica de prophetis, quae instituerit abbas: quae
cantica cum <emph>277</emph> <hi>alleluia</hi> psallantur. Dicto etiam
<pb n="0436A"/>
versu, et benedicente abbate, legantur aliae quatuor
lectiones de Novo Testamento, ordine quo supra.</p>
<p>Post quartum autem responsorium, incipiat abbas
<pb n="0436B"/>
hymnum <hi>Te Deum laudamus.</hi> Quo perdicto, legat
abbas lectionem de Evangelio, cum honore et tremore,
stantibus omnibus. Qua perlecta, respondeant
omnes, <hi>Amen.</hi> Et subsequatur mox abbas hymnum <hi>Te decet laus.</hi> 
 Et data benedictione, incipiant matutinos.
Qui ordo vigiliarum, omni tempore, tam
aestatis quam hiemis, aequaliter in die dominico teneatur:
nisi forte (quod absit) tardius surgant,
aliquid de lectionibus breviandum est aut responsoriis:
quod tamen omnino caveatur ne proveniat.
Quod si contigerit, digne inde satisfaciat Deo in
oratorio per cujus evenerit neglectum.
</p>
      </div>

<div>
        <head>COMMENTARIUS.</head>

<pb n="0435"/>
<p>
          <pb n="0435C"/>Speciale sacris dominicarum vigiliis caput consecravit
S.  P. Benedictus. Hoc nimirum decebat noctes
illas <hi>reverendissimas,</hi> ut eas vocat S. Columbanus;
hoc postulabat praecipua inter alias hujus diei solemnitas
et praerogativa: haec est enim dies quam fecit
Dominus, in qua laetari et exsultare omnes Christi
<pb n="0435D"/>
fideles David invitat. « In hac die, inquit Boherius
in primo comm., mundus sumpsit exordium, in hac
per resurrectionem et mors interitum, et vita accepit
principium. Haec est dies consecrata, dies Domini
vocata, dies plena gratia, dies felix, dies chara,
dies dulcis, non amara. »  De ea pluribus in serm.
167 et 280, in Appendice S. Aug., ubi quanta hac die
hominibus beneficia collata sint plene ostenditur, ac
proinde quali cum reverentia celebrari debeat.</p>
<p> <hi>Dominico die temporius surgatur ad vigilias.</hi> ] Quia
solemnius prolixiusque est dominicarum vigiliarum
officium, fratres solito citius surgere praecipit S.  P. 
Benedictus, maxime propter brevitatem noctium
aestivalium, in quibus, si consueta vigilias hora celebrarent,
matutinas non <hi>incipiente luce,</hi> uti praescribit
Regula, sed clara jam die decantarent. Neque
enim omne tempus istud S. Benedicti de maturius
<pb n="0436C"/>
surgendo statutum respicit; sed, si credimus Hildemaro,
Bernardo Cassinensi, et Joanni de Turrecremata,
solam aestatem. Unde etiam S. Pater postquam
praecedenti capite de vigiliis aestatis <emph>278</emph> 
egit, hoc decretum consequenter edidit, in quo vigiliis
eodem tenore subjungit matutinos incipiente
<pb n="0436D"/>
luce dicendos, ad quod sufficit hieme octava noctis
hora surgere.</p>
<p>Quantum vero solito temporius fratres surgere
debeant S. Pater non aperit; at si mens ejus et intentio
attendantur, habita ratione brevitatis aut prolixitatis
noctium, ita temperanda accelerandaque est
hora surgendi, ut matutini nocturnis vigiliis absque
ullo medio intervallo conjungendi, incipiente luce,
agantur. In Parisiensi autem S. Germani monasterio
ante mediam noctem fratres olim surrexisse colligimus
ex Aimonio ejusdem loci monacho in lib. II Mir.
 S. Germani, cap. 1, ubi quaedam mulier dicitur
 « permissa in atrio ejusdem ecclesiae ipsa nocte requiescere;
sed priusquam mediae noctis spatium
transmitteretur, evigilans, quasi quodam medicamine
delibuta, per seipsam aggreditur ecclesiam, fratribus
jam ex more vigiliarum solemnia celebrantibus. » 
<pb n="0437A"/>
Quae quidem verba de aliquo die dominico aut testo
intelligi necessario debent, cum aliis diebus non ita
cito surgerent. Idem fere de Floriacensi colligitur ex
Adelerio in lib. Mir. S. P. Benedicti. In Centulensi
etiam S. Richarii tempore Gervini abbatis piissimi,
quidam prior Revenardus nomine, antea infirmus, in
festivitate S. Vigoris confessoris,  « cum fratribus hora
noctis duodecima in nocte intravit in chorum sanus
et hilaris, »  quemadmodum scribit Joannes de Capella
in Vita S. Gervini n. 7 <note>(Boll. 3 Mart.)</note>. Hancque
olim fuisse communem monasteriorum consuetudinem
discimus ex Amalarii Supplemento, in quo
haec habet:  « Omnibus enim dominicis Resurrectionis
diebus recte a monachis circa mediam noctem
surgitur. »  Et prius dixerat S.  P. Benedictum id accepisse
a S. Ambrosio,  « cui, inquit, semper consuetudo
fuit dominicis diebus ante horam noctis mediam
surgere: quod hymnus ejus demonstrat: <hi>Surgamus
omnes ocius, Et nocte quaeramus pium.</hi> »  In
Cisterciensi vero anni 1429 capitulo generali statutum
<pb n="0437B"/>
est ut dominicis festisque diebus una hora citius
solito surgatur. Bursfeldenses, qui privatis diebus
hora duodecima, hoc est media nocte surgunt, Dominicis
festisque 12 lectionum hora undecima aut
etiam maturius id praestant ex Caerem. cap. 3. Similiter
Casalini dominicis festisque simplicioribus media
circiter ante mediam noctem; in majoribus autem
et summis hora undecima praecise ex Caeremoniali
ms. cap. 3.</p>
<p> <hi>In quibus vigiliis teneatur mensura.</hi> ]  « Quae in omnibus
habenda est, inquit Nicolaus de Fractura, sine
qua nemo recte vivit; unde dantur quidam versus
magistrales sculpti in corona regis Franciae.
<l>Sicut in omne quod est, mensuram ponere prodest,</l>
<l>Sic sine mensura non stabit regia cura.</l> 
Et dicitur mensura quasi mentis cura. »  Quid autem
sit <hi>teneatur mensura,</hi> exponit dicens:</p>
<p> <hi>Id est modulatis, ut supra disposuimus sex psalmis</hi> 
<pb n="0437C"/> <emph>279</emph> <hi>et versu.</hi> ] <hi>Modulatis,</hi> id est suaviter decantatis;
nam, ut ait Smaragdus,  « modulatio dicitur dulcedo
vel suavitas cantus, quae fit in modulata canora
vocis; »  vel etiam <hi>modulatis</hi> secundum Bernardum
Cassinensem, id est ad antiphonae tonum decantatis:
 « Haec autem modulatio, infit, est quaedam modi illatio,
quae habet fieri secundum tonum antiphonae
competentem. »  Voluit ergo S. Bernardus ad opus
Dei cantum adhiberi, non ad aurium delectationem,
sed ad excitandam in suis devotionem. De cantu ecclesiastico
hic plura dicendi locus foret; at solum
id observare libet quod refert Rabanus <note>(Lib. II de
Instit. Cleric., c. 48)</note>:  « Primitiva Ecclesia ita psallebat,
ut modico flexu vocis faceret resonare psallentem,
ita ut pronuntianti vicinior esset quam psallenti:
propter carnales autem, non propter spirituales
consuetudo gantandi est instituta, ut quia verbis non
compunguntur, suavitate modulaminis moveantur. » 
De utilitate cantus ecclesiastici vide Joannem Bona,
de Divina Psalmodia, cap. 17.</p>
<p>
          <pb n="0437D"/> <hi>Residentibus cunctis disposite et per ordinem in
subselliis.</hi> ]  « Id est in humilibus sellis, quae etiam
scamna dicuntur, »  inquit Boherius. Hic autem Smaragdus
aliquam videtur ponere distinctionem inter
sedes, cathedras et subsellia, ut sedes sint regum,
cathedrae doctorum, subsellia caeterorum hominum.</p>
<p> <hi>In quarto responsorio dicatur</hi> GLORIA.] In antiquis
Germaniae Consuetudinibus mss. praescribitur, ut
 « uniuscujusque nocturnae quartum responsorium post <hi>Gloria</hi> 
 a capite repetatur, et excelsius cantetur. » </p>
<p> <hi>Quam dum incipit mox omnes cum reverentia surgant.</hi> ]
Quid sit cum reverentia surgere explicat Hildemarus
<pb n="0438A"/>
nis verbis:  « Non debent festinanter surgere,
sed honorifice et inclinato capite tandiu debent
incurvi sistere quoadusque dicat cantor <hi>Spiritui sancto.</hi> » 
Eodem modo Bernardus Cassinensis reverentiam
illam explicat de supplicatione et inclinatione,
quae quidem talis esse debet, ut manus super genua
poni possint; et  « qui plus aut minus fecerit, inquit
Hildemarus, debet duci per gradus. »  Quid sit duci
per gradus diximus alibi.</p>
<p> <hi>Post quas lectiones sequantur ex ordine alii sex
psalmi,</hi> etc.]  « B. Benedictus ad perfectioris vitae
culmen aspirans, inquit Joannes Belethus <note>(Explic.
divini offic., c. 23)</note>, sex psalmos in nocturno primo
cantari, et quatuor lectiones cum quatuor responsoriis
instituit, totidemque in secundo, ut per hoc
nobis duplicem vitam, contemplativam et activam,
aperte innueret; nam senarius numerus psalmorum
vitam nobis indicat activam, in qua sane conveniens
est sex opera misericordiae exercere, si ad perfectionem
vitae contemplativae feliciter pervenire velimus,
<pb n="0438B"/>
quae itidem ut per quatuor Evangelia, ita hic per
quatuor exprimitur lectiones. » </p>
<p> <hi>Tria cantica de prophetis, quae instituerit abbas.</hi> ]
Addit Nicolaus de Fractura <hi>cum consilio sui capituli;</hi> 
quae cantica tempori aut festivitati quae celebratur
debent congruere: aliquando <emph>280</emph> tamen canticorum
loco psalmos decantatos fuisse reperimus. Ita
in ms. Consuetudinibus S. Germani a Pratis in festo
Dedicationis, ubi pro canticis assignantur psalmi <hi>Laetatus sum, Nisi Dominus, et Lauda, Jerusalem.</hi> 
Quid autem differant canticum et psalmus docet S.
Isidorus his verbis <note>(Lib. I de Offic. eccl., c. 4)</note>:  « Canticum
vox humana est; psalmus vero qui canitur ad
psalterium. »  Vide Joannem Bona, de Divina Psal.,
cap. 16, § 12.</p>
<p> <hi>Dicto versu, et benedicente abbate, legantur aliae
quatuor lectiones de Novo Testamento ordine quo supra.</hi> ]
Non tamen de Evangelio, alioquin fratres stare
praeciperet.</p>
<p> <hi>Incipiat abbas hymnum</hi> TE DEUM LAUDAMUS.] Cujus
<pb n="0438C"/>
auctores Ambrosium et Augustinum vulgus facit,
dum hic ab illo baptizaretur, sicuti praenotatur in
Dacii Chronico, lib. I, cap. 10. Verum cum illud
Chronicon stylo Dacii tempora non redoleat, et alioquin
falsa plurima contineat, illius foetus non esse
apud eruditos quosque pro certo habetur, ac proinde
quae de composito ab Ambrosio et Augustino hymno <hi>Te Deum laudamus</hi> 
 narrantur, dubiae omnino, ne dicam
nullius, sunt fidei. Quis autem illius sit auctor
hactenus incompertum est. Solus a Smaragdo et aliis
quibusdam creditur Ambrosius. Sed in Abbonis abbatis
Floriacensis epistola nondum edita tribuitur S.
Hilario, ut docuit me, qui ex nostris novae operum
hujus sancti editioni adornandae laborat.</p>
<p>Hujus hymni praeter S. Benedictum meminere S.
Caesarius in Regula ad monachos, c. 21, et S. Aurelianus
in Ordine psalm., qui illum ad matutinas laudes
decantari decernunt. Hunc vulgatus Alcuinus in
lib. de Offic. per ferias vocat <hi>hymnum dominicalem;</hi> 
<pb n="0438D"/>
forte quia a S. Benedicto et antiquis monachis omnibus
omnino dominicis, ne quidem Adventus et
Quadragesimae exceptis, praeter communem Ecclesiae
consuetudinem decantaretur: quod cum episcopi in
Galliae et Italiae conciliis congregati minime probarent,
interpellarentque abbates monachosque nonnullos
cur in dominicis Adventus et Quadragesimae <hi>Te Deum laudamus</hi> 
 ad vigilias psallerent,  « responderunt
se pro nulla re illud agere, nisi ex B. Benedicti
nominatissimi atque excellentissimi Patris praeceptione,
cujus etiam actus simulque dicta a summo
Romanorum pontifice, videlicet Gregorio, haberentur
descripta ac laudabiliter roborata. His denique
comperti episcopi usus monachorum authentico ex
<pb n="0439A"/>
more viguit, »  quemadmodum scribit Rodulfus Glaber <note>(Lib. III Hist., cap. 3)</note>.
Neque tamen id solis S.
Benedicti monachis singulare exstitit, cum talem
consuetudinem <hi>a quibusdam canonicorum ecclesiis</hi> observatam
fuisse doceat Amalarius in Supplemento
ad lib. IV de Divinis Officiis <note>(Tom. II Anal.)</note>; qui tamen
in libro de Ordine Antiph., cap. 2, dicit, se
interrogasse Romanae Ecclesiae magistrum,  « si canerent
per dominicas noctes <hi>Te Deum laudamus;</hi> » 
responsumque sibi esse  « Tantum in Natalitiis pontificum <hi>Te Deum laudamus</hi> 
 canimus. » </p>
<p> <hi>Quo perdicto, legat abbas lectionem de evangelio.</hi> ] <emph>281</emph> 
 Idque cum planeta, orario, duobus candelabris,
et thuribulo, ex Hildemaro, et Ruperto l. II in
Regulam S. Benedicti, cap. 7, quem ritum retulimus
in l. II de Antiquis monach. Rit., c. 1. Lectionem
etiam S. Evangelii abbati, aut eo absente praepositis
per vices committit Magister in Regulae cap. 46, qua
de observatione laudatur Gervinus, abbas Centulensis,
ab Hariulfo in Chron. l. IV, c. 26. Multis tamen
<pb n="0439B"/>
jam abhinc saeculis usus invaluerat, ut non abbas,
sed sacerdos hebdomadarius Evangelium legeret:
cujus consuetudinis rationem reddit Smaragdus his
verbis:  « Dicit enim: Incipiat abbas hymnum, lectionemque
Evangelii legat. Tamen non haec omnes
debent valentque facere abbates: sunt enim qui aut
impediente culpa non debent, aut impossibilitate
nocente non valent. Igitur sunt abbates qui nec sacerdotis
nec levitae funguntur ministerio, et ideo nec
sacrosanctum legere possunt Evangelium; cantoris
non gestant officium, et ideo non possunt Ambrosianum
alte boando hymnum incipere, gregem tamen
cum superno juvamine possunt gubernare sibi commissum,
et propterea eliguntur ad abbatis ministerium
peragendum. »  An vero ita se res habuerit
apud primos vitae monasticae patres, aut tempore S.
Benedicti, nos latet: constat tamen eos in synaxi
frequenter Evangelium legisse, ut pote qui privatis
diebus unam de Novo Testamento, dominicis et sabbato
duas lectiones haberent, nec ita frequentes
<pb n="0439C"/>
apud eos essent sacerdotes aut levitae. An etiam absolute
necessaria sit ad legendum in vigiliis Evangelium
ordinatio, quaestio esse posset; quam solvit
Boherius dicens:  « Haec lectio, quae fit in vigiliis,
potest competere non solum non ordinato, imo et
mulieri; »  et citat. art. ext. de poenit. et remiss.
cap. <hi>Nova</hi> et 20, q. 1, <hi>Sanctimoniales.</hi> Vide 16 c.,
q. 1.</p>
<p>Quare autem ad vigilias S. Evangelium legi jusserit
S. Pater, declarat S. Hildegardis his verbis:
 « Dominicis autem diebus, et in aliis solemnitatibus
post nocturnos Evangelium legi praecipiens, intelligi
vult quod omni tempore, videlicet tam in nocte quam
die nuntium Dei audiri, et compleri, et per illud
Deo serviri debet; et ut etiam audito Evangelio monachi
illius Evangelii recordarentur: <hi>Ecce nos reliquimus
omnia, et secuti sumus te;</hi> et etiam hoc intendit,
ut si quis pro raritate sacerdotum, seu praeoccupatione
alicujus impedimenti eo die missam habere,
<pb n="0439D"/>
vel missae interesse non poterit, lectum et
auditum Evangelium sibi sufficiat. » </p>
<p> <hi>Cum honore et tremore stantibus omnibus.</hi> ] Haec
verba, <hi>cum honore et tremore,</hi> possunt referri ad haec
praecedentia, <hi>legat abbas lectionem de Evangelio,</hi> vel
ad subsequentia, <hi>stantibus omnibus.</hi> Ad priora referunt
Hildemarus et Boherius in primo comm. Ad
posteriora Bernardus Cassinensis et Nicolaus de
Fractura:  « Cum honore, inquit Nicolaus, quia omnes
debent stare pedibus rectis, et caputiis amotis
de capite, dum legitur lectio de Evangelio; cum
tremore, quia cum magno tremore debemus intelligere
et audire poenas et praemia quae nobis per
Evangelium promittuntur. »  Boherius econtra:  « Cum
honore, <emph>282</emph> infit, quia indutus vestimentis sacerdotalibus,
quia capite discooperto, quia in pulpito
<pb n="0440A"/>
contra altare erecto, et cum lumine et incenso. » 
Similiter Hildemarus:  « Cum planeta, orario, et
candelabris duobus, et thuribulo. » </p>
<p> <hi>Stantibus omnibus.</hi> ] Juxta antiquam atque ab apostolis
traditam consuetudinem, cujus meminit Liturgia
S. Marci:  « State audiamus S. Evangelium. » 
Missa S. Basilii:  « Legitur Evangelium stantibus
omnibus cum timore et reverentia. »  Constitutiones
apostolicae apud Clementem <note>(Lib. II, cap. 57)</note>:  « Cum
legitur Evangelium, presbyteri et diaconi, universusque
populus magno cum silentio stent. »  S. Germani
Theoria mystica:  « Verbum Dei est, audiamus
recti S. Evangelium. »  Rodulfus, in Vita Rabani, n.
42 <note>(Saec. IV, part. II)</note>:  « Cum in ecclesia publice missarum
agerentur solemnia, et lectio legeretur Evangelii
stantibus omnibus juxta morem cum silentio et
reverentia. »  Idipsum ab Anastasio papa auctoritate
apostolica firmatum scribit Anastasius Bibliothecarius
in illius Vita, et Micrologus in lib. de Observ.
eccles., c. 9. Exstat hac de re ejus constitutio in Gratiani
<pb n="0440B"/>
decreto <note>(De Cons. dist. 1, c. Apostolica)</note> his verbis
concepta;  « Apostolica auctoritate mandamus,
dum sancta Evangelia in ecclesia recitantur, sacerdotes
et caeteri omnes praesentes non sedentes, sed
venerabiliter curvi in conspectu S. Evangelii stantes,
dominica verba attente audiant et fideliter adorent. » </p>
<p>Hujus ritus rationes esse possunt: 1º honor et
reverentia S. Evangelii; 2º quod non deceat alios
sedere stante S. Evangelii lectore,  « qui sive abbas
ipse, sive alius quilibet sacerdos ille sit, Domini
nostri Jesu Christi personam gerit, »  ut loquitur Rupertus <note>(Lib. II in Regul. S.B.)</note>;
3º ut hac nostri corporis
dispositione demonstremus, nos tanquam veros
Dei servos ad ejus, quae proferuntur, exsequenda
mandata semper esse paratos.</p>
<p> <hi>Qua perlecta, respondeant omnes Amen.</hi> ] Quae vox
est Hebraica, duplicem habens significationem: unam
optantis, id est <hi>fiat,</hi> quo sensu sumitur ab Ecclesia
<pb n="0440C"/>
in fine collectarum; alteram affirmantis, id est <hi>verum
est,</hi> qua in significatione a S.  P. Benedicto usurpatur,
 « quia, inquit Boherius, omnes debent ad verba
Dei attendere, et ea per <hi>amen</hi> asserere vera esse, ut
mens audientis concordet voci docentis. »  Unde merito
cum Smaragdo possis redarguere eos qui impudenti
temeritate S. Patrem insimulare ausi fuerunt,
quasi omnino inepte et incongrue <hi>amen</hi> in fine Evangelii
praecepisset dici. Certe in missa Mozarabum in
fine Epistolae, prophetiarum et Evangelii respondetur <hi>amen.</hi> 
 Sed et Alexander Alensis de eadem praxi
ita scribit <note>(De Offic. missae in IV parte Sum.)</note>:  « Perlecto
Evangelio, dicunt assistentes <hi>Amen,</hi> faciat nos
Deus perseverare in doctrina Evangelii; alii dicunt <hi>Deo gratias,</hi> 
 in gratiarum actionem pro beneficio tantae
doctrinae et tam salutaris. »  Et Joannes Belethus,
doctor Parisiensis, qui quingentis circiter abhinc
annis vivebat <note>(In Explic. divini officii, c. 39)</note>:  « Lecto
jam Evangelio, quisque debet dicere <hi>Amen,</hi> vel, ut
alii volunt, recitato Evangelio statim dicamus oportet
<pb n="0440D"/> <hi>Deo gratias,</hi> 
 quemadmodum post quamlibet lectionem
sive capitulum; sed melius est ut dicatur <hi>Amen.</hi> 
 »  Obiter <emph>283</emph> hic referre juvat quod notat Boherius
in secundo comm., S. Isidorum, Hispalensem
episcopum, in officio missae instituisse ut ad quamlibet
petitionem orationis dominicae clerus responderet <hi>Amen;</hi> 
 sed ad hanc, <hi>Panem nostrum quotidianum
da nobis hodie,</hi> responderet <hi>Qui es Deus.</hi> </p>
<p> <hi>Et subsequatur mox abbas hymnum</hi> TE DECET LAUS.]
Qui idem esse creditur cum illo qui apud Clementem
Romanum in Constitutionibus apostol. exprimitur
his verbis <note>(Lib. VII, cap. 49)</note>: <hi>Te decet laus, te decet
hymnus, te decet gloria, Deum Patrem per Filium in
Spiritu sancto in saecula saeculorum. Amen.</hi> Et tamen
appellatur Ambrosianus hymnus in lib. I Mir. S. Richarii
<pb n="0441A"/>
abbatis, cap. 6, ab auctore antiquo descripto <note>(Saec. II Ben.)</note>.</p>
<p> <hi>Et data benedictione incipiant matutinos.</hi> ] Quid sit
illa benedictio non consentiunt interpretes. Primo
enim Columbanus Uranx significari existimat benedictionem
quae datur cum incipiendo matutinos dicitur, <hi>Deus, in adjutorium,</hi> 
 quod tum signum crucis
formetur per quod benedictio dari consuevit; postea
vero ait hac benedictione designari psalmum LXVI, in
cujus principio et fine dicitur, <hi>Benedicat nos Deus.</hi> 
Quod sine fundamento profertur. Secundo,  « Quidam
equidem, inquit in secundo comm. Boherius, et etiam
Gratianus in canone, voluerunt hanc benedictionem
intelligere de illa quae datur ingredientibus et egredientibus
coquinae officium; sed illa nempe datur
finitis matutimis, ut patet infra de septimanariis coquinae. » 
Tertio,  « Dabatur tunc forsan, addit idem
Boherius, benedictio quae hodie episcopis vel privilegiatis
abbatibus est jure specialiter reservata; nam
tunc etiam magis erat communis. »  Sed huic sententiae
<pb n="0441B"/>
refragatur Bernardus Cassinensis his verbis:
 « Benedictio non est illa quam pontifices solemniter
faciunt, quia cuilibet abbati non competit illam dicere
vel dare; sed benedictio illa appellatur oratio,
quae post Evangelium dici consuevit. »  Aliud tamen
a collecta esse benedictionem videtur indicare Amalarius
in Supplemento sic scribens <note>(Tom. II Anal.)</note>:
 « Benedictio autem quae post collectam recitante abbate
Evangelium dicitur, et sic incipiunt matutinos,
ostendit orationes nostras, etc. »  Sed vereor ut legendum
sit <hi>per collectam,</hi> non <hi>post collectam:</hi> nam
benedictionis nomine orationem sive collectam intelligendam
esse contendunt S. Hildegardis, Bernardus
Cassinensis, Nicolaus de Fractura, Boherius in primo
comm., Joannes de Turrecremata, Antonius Perez,
Theobaldus Artaldus, Nicolaus Bravus, Benedictus
Haeftenus, denique Joannes Bona cardinalis, qui
mentem suam ita exprimit <note>(De Divin. Psal., cap. 16,
§ 17)</note>:  « Dubitavi saepius, fateor, quidnam intelligeret
<pb n="0441C"/>
B. Pater per benedictionem, quam dari vult antequam
laudes incipiantur. Nam omnes monachi
collectam currentis officii legunt, post quam immediate
subsequuntur laudes. Sed inveni tandem qui
nodum solveret Amalarium Fortunatum: Episcopus,
inquit <note>(Lib. II, cap. 9)</note>, vel sacerdos dicit, <hi>Oremus,</hi> 
ac deinde subsequitur <hi>benedictio.</hi> Utroque nomine
benedictionis et orationis vocatur oratio sacerdotis.
De benedictione dicit Apostolus: <hi>Si benedixeris spiritu,
qui supplet locum idiotae, quomodo dicit amen
super tuam benedictionem, quia</hi> <emph>284</emph> <hi>nescit quid dicas?</hi> 
Hanc benedictionem vocat Ambrosius orationem,
dicens:  « Imperitus audiens quod non intelligit,
nescit finem orationis, et non respondet <hi>amen,</hi> id
est <hi>verum,</hi> ut confirmetur <hi>benedictio.</hi> »  Idem paulo
post confirmat auctoritate S. Augustini, benedictionem
pro oratione usurpantis <note>(De Dono persever., c.
23)</note>:  « An quis sacerdotem super fideles Dominum
invocantem, si quando dixit, <hi>Da illi, Domine, in te
<pb n="0441D"/>
perseverare usque in finem,</hi> non solum voce ausus est,
sed saltem cogitatione reprehendere, ac non potius
super talem ejus <hi>benedictionem</hi> et corde credente, et
ore confitente respondit, <hi>amen.</hi> »  Certe ipse S. Pater
Benedictus preces et orationes super coquinae hebdomadarios,
infra c. 35, et super lectorem mensae
dicendas, cap. 38, benedictionem appellat <note>(Constit.
Mont. Oliv., I part., c. 11)</note>. An vero ista benedictio
dicenda sit ab abbate S. Pater non exprimit, quare
in congregatione montis Oliveti dicitur ab hebdomadario.</p>
<p> <hi>Qui ordo vigiliarum omni tempore tam aestatis quam
hiemis aequaliter in die Dominico teneatur.</hi> ] Quod dicit <hi>aequaliter,</hi> 
 intelligi debet quoad numerum lectionum,
psalmorum, responsoriorum, etc., non vero quoad
quantitatem seu morositatem rerum dicendarum, ut
exponunt Bernardus Cassinensis et Boherius; nam
licet duodecim dici lectiones tam aestate quam hieme
debeant, non tamen ita prolixae aestate atque hieme.</p>
<p>
          <pb n="0442A"/> <hi>Nisi forte, quod absit, tardius surgant, aliquid de
lectionibus breviandum est, aut responsoriis.</hi> ] Idem fere
decernitur in Regula S. Caesarii ad virgines apud
Bollandum <note>(Jan. 12)</note>:  « Si vero evenerit ut tardius
ad vigilias consurgant, singulas paginas, aut quantum
visum fuerit abbatissae legant, in cujus potestate
erit ut, quando signum fecerit, quae legit sine mora
consurgat, ut canonicus missarum numerus possit
impleri. »  Quae totidem pene verbis etiam exstant in
Regula S. Aureliani in ordine psallendi. Sed sicut
lectiones breviabant, si quando tardius surrexissent,
ita e converso, cum citius, prolongabant; unde liber
Usuum Cisterciensium:  « Solet sacrista, cum se viderit
temporius quam debuerant surrexisse, cantorem
signo praemonere, ut duodecimam lectionem
faciat prolongare. »  Atque inde facile colligas, lectiones
olim sicuti nunc exstant in nostris breviariis
distinctas non fuisse; sed neque earum prolixitatem
aut brevitatem definitam; verum proferebatur sacrae
Scripturae, aut alicujus S. Patris codex, in quo continuatim
<pb n="0442B"/>
ita legebant, ut ubi unus desivisset, alter
legere inciperet. Ita antiquae Germaniae Consuetudines
mss.:  « A calendis Novembris, inquiunt, privatis
diebus, ad nocturnos, tres lectiones <hi>continuatim</hi> 
agant ex prophetis et caeteris bibliothecae libris consuetum
est: si natalitia SS. supervenerint, non aliud
ob id agant. »  Ergo Scripturam aliosque bibliothecae
libros <hi>continuatim</hi> legebant, hoc est sine ulla divisione
aut distinctione lectionum, quas ad nutum
abbatis terminabant, ut modo legebamus in Regulis
S. Caesarii et S. Aureliani:  « Quantum abbati visum
fuerit, tantum legatur; quando signum fecerit, qui
legit sine mora consurgat. »  Quale esset illud signum <emph>285</emph> 
 non declarat. Veteres monachi in Aegypto, qui
majores psalmos intercidebant, plausu manus super
sedem edito finem cantandi faciebant:  « Si quispiam
juniorum, inquit Cassianus <note>(Lib. II, cap. 11)</note>, vel pro
fervore spiritus, vel pro eo quod necdum institutus
est, coeperit modum decantationis excedere, psallentis
<pb n="0442C"/>
progressio senioris interciditur plausu, quem
dans manu sua in sedili quo sedet, cunctos facit ad
orationem consurgere. »  Nec dubito quin eodem
prorsus modo lectiones terminarent. In regia Caroli
Magni basilica lectiones terminabantur ad sonum
gutturis ab ipso imperatore prolatum, ut videre est
in lib. I de Ecclesiastica Cura Caroli Magni, in cujus
cap. 7 haec leguntur:  « Finem vero lectionis sono
gutturis designavit (Carolus imperator), ad quem
universi ita intente suspensi erant, ut sive finita sententia,
sive in media distinctione, sive subdistinctione
significaret, nullus sequens superius aut inferius inciperet
quantumcunque incongruum initium vel finis
videretur. »  In plurimis tamen monasteriis usus obtinuerat
ut pridie lectiones terminarentur ab uno
aliquo cui haec cura demandata erat, qui singulis indicabat
lectoribus quid quantumque quis legere deberet.
Hic erat ut plurimum cantor sive armarius:
 « Lectiones ab armario pridie ante sint terminatae et
<pb n="0442D"/>
correctae, »  inquiunt mss. Consuet. Germaniae. Et lib.
Usuum Cisterc. <note>(Cap. 11)</note>:  « Prima dominica Septuagesimae . . .
incipiatur lectio Genesis, vel aliorum
librorum, ut diximus, ibi ubi cantor lectiones vigiliarum
usque ad quadragesimam debere finire praeviderit. » 
Et infra <note>(Cap. 16)</note>:  « Librum Jeremiae prophetae
his diebus tam in ecclesia quam in refectorio
dividat cantor. »  Vide Udal. l. I, c. 1. Finem vero
lectionum aut cera apposita, aut ungue codici impresso
notabant:  « Nullus ad terminum vel ceram
apposuit, vel saltem unguibus quantulumcunque
signum impressit; sed cuncti omnia quae legenda
erant ita sibi nota facere curaverunt, ut quando inopinato
legere juberentur, irreprehensibiles apud eum
invenirentur, »  inquit praefatus lib. de Cura eccles.
Caroli Magni: quae verba indicant contrariam apud
alios consuetudinem.</p>
<p>Redeo ad S. Benedicti textum, qui non modo lectiones,
sed etiam responsoria breviari imperata:
<pb n="0443A"/>
quod qui fieri possit, non facile est disserere. Existimat
Bernardus Cassinensis breviari posse minus
protrahendo, et cum minori nota, aut etiam in directum
sine cantu recitando, addens tamen: <hi>Qui melius
videt, melius dicat.</hi> Eadem est sententia Nicolai de
Fractura. Censet nihilominus Boherius futurum nihil
incommodi, si his in casibus lectionum aut responsoriorum
minuatur numerus. Sed refragatur Hildemarus
his verbis:  « Non attinet ad numerum lectionum <hi>brevietur,</hi> 
 sed ad quantitatem lectionum, ut
quamvis duodecim sint, tamen breviores sint quam
debet. »  Duodecimum ergo sacrarum numerum lectionum
retinere voluit S.  P. Benedictus, quem etiam
olim observabant Ecclesiae Gallicanae ut patet ex
liturgia Gallic., l. II, p. 106.</p>
<p> <hi>Quod si contigerit, digne inde satisfaciat Deo in oratorio
per cujus evenerit neglectum.</hi> ] Qualis <emph>286</emph> esse
debeat illa satisfactio subticuit S. Benedictus, sed
eam aperiunt aliquo modo commentatores:  « Postquam
completum fuerit matutinum, inquit Hildemarus,
<pb n="0443B"/>
et postquam exierint, sive intraverint hebdomadarii
coquinae, ille per cujus evenerit neglectum
tandiu debet stare in curvum ante altare quoadusque
fratres exeant foras. »  Et Boherius:  « Erit ibi prostratus
in terram tandiu, donec arbitrio abbatis fuerit
satisfactum; vel non imponet in choro utique psalmum
et antiphonam, donec, etc.; vel erit forsan haec
<pb n="0444A"/>
oratorii punitio, quia non stabit in ordine suo in
choro, sed in loco in quo aspici valeat ab omnibus
confusive. »  In ms. libro Usuum Beccensis monasterii
decernitur:  « Si contigerit ut tam tarde surgatur
ad vigilias ut collecta de laudibus possit dici luce
diei, debent omnes sacristae satisfacere ibi in oratorio,
ubi beatus jubet Benedictus. Dum dicitur ad
laudes <hi>Kyrie eleison,</hi> prosternantur in choro et jaceant
ibi donec dicat sacerdos post collectam <hi>Per
Dominum.</hi> Post hanc satisfactionem non faciant aliam,
quam qui facere voluerit, in capitulo debet emendari. » 
Bernardus Cassinensis et Nicolaus de Fractura
existimant hoc in abbatis arbitrio esse relictum.
Quidquid sit, certe duo hic dicit S. Benedictus:
1º ut digna sit satisfactio, <hi>digne inde satisfaciat,</hi> id
est secundum gravitatem aut levitatem negligentiae;
nam cujus major est negligentia, ex Hildemaro non
solum ad matutinum, sed etiam ad primam vel tertiam
satisfacere debet: cujus minor, ad matutinum
duntaxat: gravitas autem negligentiae, ex eodem Hildemaro,
<pb n="0444B"/>
repetitur vel ex temporis prolixitate, quo
tardius surrexerunt, vel ex affectu et intentione fratris
negligentis; 2º ut satisfactio fiat <hi>in oratorio,</hi>  « ut
quia in omnibus fratribus negligenter agens deliquit,
infit Smaragdus, ab omnibus satisfaciens videatur, et
pro ejus delicto omnibus Cunctipotentis imploretur
misericordia. » </p>
</div>

<div>
        <head>CAPUT XII. <hi>Quomodo matutinorum solemnitas agatur.</hi> </head>

<pb n="0443"/>
<p>
          <pb n="0443B"/>In matutinis dominico die in primis dicatur sexagesimus
sextus psalmus sine antiphona in directum.
Post quem dicatur quinquagesimus cum <hi>Alleluia.</hi> 
Post quem dicatur centesimus septimus decimus et
<pb n="0444B"/>
sexagesimus secundus. Inde <hi>benedictiones</hi> et <hi>laudes,</hi> 
lectio una de Apocalypsi ex corde, et responsorium,
et Ambrosianum, versus, canticum de Evangelio,
litania: et completum est.</p>
</div>

<div>
        <head>COMMENTARIUS.</head>

<pb n="0443"/>
<p>
          <pb n="0443C"/> <emph>287</emph> <hi>In matutinis.</hi> ] Id est laudibus, quas matutinorum
nomine appellabant veteres, a voce matuta,
hoc est aurora, eo quod ea oriente inciperentur.
Nunc vero matutinorum nomine intelligimus vigilias
nocturnas, quas etiam ita appellatas olim fuisse
probat Menardus noster ex conc. Turon. II, can.
18, et Mabillonius in lib. II de Antiqua Liturgia
Gallicana. Atque ita Beda in Vita S. Cuthberti cap.
45 <note>(Saec. II Bened.)</note>:  « Omne, inquit, nocturnae sive
matutinae psalmodiae tempus stando persolvit; » 
anonymus in Vita S. Austrebertae n. 15 <note>(Saec. III,
part. I)</note>: Quadam die matutinis expletis, cum sorores
fessis corporibus post laborem se in lectis collocassent. » </p>
<p> <hi>Dominico die in primis dicatur psalmus sexagesimus
sextus.</hi> ] Nulla hic mentio versus <hi>Deus, in adjutorium,</hi> 
quem ideo juxta Regulam praetermittendum censent
Menardus et Haeftenus lib. VII, tract. 7, disq. 2:
moti praesertim hac loquendi ratione S. Benedicti, <hi>in primis.</hi> 
 Crediderim tamen cum Boherio esse praemittendum;
<pb n="0443D"/>
nam etsi de eo taceat S. Pater, cum
tamen omnibus illud horis praemiserit, in animum
inducere meum non queo, ad solos matutinos praetermisisse,
praesertim cum nulla ratio id persuadeat;
nam quod dicunt implicite contineri in duobus primis
versiculis psalmi sexagesimi sexti, similes rationes
de aliis horis proferri possent.</p>
<p> <hi>Psalmus sexagesimus sextus.</hi> ] Hunc psalmum, quo a
Deo illuminari super nos vultum suum rogamus, in
primis dici voluit, ut sicut corporeo tunc sole incipimus
illustrari, ita a vero Sole justitiae Deo mens
<pb n="0444C"/>
nostra illuminetur ad cognoscendam et sequendam
viam veritatis et justitiae. Et quia praecipuum animae
nostrae lumen in SS. Trinitatis fide praesertim situm
est, hanc in tribus personis invocamus dicentes: <hi>Benedicat nos Deus,</hi> 
 scilicet Pater; <hi>Deus noster,</hi> scilicet
Filius; <hi>benedicat nos Deus,</hi> scilicet <hi>Spiritus sanctus:</hi> 
ubi obiter notandum est Filium inter alios dici <hi>nostrum,</hi> 
quia licet Pater ac Spiritus sanctus vere noster
sint Deus, tamen propriissime Filius est noster per
naturae assumptionem, qua caro nostra et frater
noster fieri dignatus est, uti observat Bernardus
Cassinensis.</p>
<p> <hi>Sine antiphona in directum.</hi> ] Quid sit dici sine antiphona,
exponit dicens <hi>in directum,</hi> ut ibi nulla fiat
certi toni modulatio, inquiunt praefatus Bernardus et
Boherius.</p>
<p> <hi>Post quem dicatur quinquagesimus cum alleluia.</hi> ]
Psalmum quinquagesimum cum alleluia decantari
praecipit, eodemque modo sequentes alios dicendos
<pb n="0444D"/>
esse censet Hildemarus, licet id tacuerit S.  P. Benedictus,
cum omnes pene sint alleluiati. Nec mysterio
vacat quod psalmum quinquagesimum ad poenitentiam
et luctum pertinentem <emph>288</emph> cum alleluia, voce
utique exsultationis et laetitiae, praecantari voluerit:
hoc namque indicat poenitentiae lamentum habere
semper annexum interioris laetitiae jubilum, ut docet
Bernardus Cassinensis. Vel etiam respexit ad sequentes
psalmos, qui cum sint omnes fere alleluiati,
noluit quinquagesimum ab iis discrepare: atque ita
sentire Paulum Diaconum asserit idem Bernardus,
<pb n="0445A"/>
quamvis quem sub nomine Pauli Diaconi citare solet,
Hildemarus id omnino taceat.</p>
<p> <hi>Post quem dicatur centesimus septimus decimus.</hi> ]
Qui agit de Christi resurrectione, quam die dominica
colimus; ac proinde sicut a S. Benedicto, ita a SS.
Caesario et Aureliano in matutinis dominicarum dici
praecipitur.</p>
<p> <hi>Et sexagesimus secundus.</hi> ] Qui, ut notat Bernardus
Cassinensis, duo continet huic horae maxime congrua,
nempe <hi>Deus, Deus meus, ad te de luce vigilo;</hi> 
et, <hi>in matutinis meditabor in te.</hi> Qua forte ratione
eumdem sanctis virginibus mane recitandum praescribit
S. Athanasius in lib. de Virginitate, uti et
Clemens in Constit. l. II, c. 59, et S. Aurelianus in
Ordine psallendi. Eumdem mane solitos fuisse decantare
veteres monachos auctor est Cassianus lib.
III, c. 3.</p>
<p> <hi>Inde benedictiones.</hi> ] Benedictiones etiam ad matutinos
dici decernunt S. Caesarius in Regula c. 21,
S. Aurelianus in Ordine psallendi, et Magister in
<pb n="0445B"/>
Regula c. 39. <hi>Benedictionis</hi> etiam ad matutinos dicendae
fit mentio apud Greg. Turon. l. de Vit. Pat.,
c. 6. Quid autem sint benedictiones explicat Bernardus
Cassinensis his verbis: <hi>Benedictiones sunt cantica
trium puerorum in Daniele.</hi> Hoc est canticum illud
quod virginibus illucescente die cantandum S. Athanasius
instituit, quod Alcuinus Hymnum hymnorum
vocat in lib. de Psalmorum Usu.</p>
<p> <hi>Et laudes.</hi> ] Quid hic sint laudes aliquo modo colligitur
ex S. Aureliano in Ordine psallendi, ubi praescribitur,
 « Post benedictionem, <hi>Laudate Dominum
de coelis: Cantate Domino canticum novum: Laudate
Dominum in sanctis ejus.</hi> »  Et revera tres hosce
psalmos sub uno <hi>Gloria</hi> dicendos hic a S. Benedicto
per laudes intelligi docent commentatores; eosque in
plurali <hi>laudes</hi> appellat, sive quia plures sunt psalmi,
ut dicit in primo comment. Boherius; sive quia pluries
ad laudes Creatoris invitamur. Hos psalmos
mane recitabant Aegyptii monachi, testante Cassiano
<pb n="0445C"/>
lib. III, c. 6. Sed et S. Caesarius in Regula ad monachos
c. 2 praescribit ut ad matutinos dicant <hi>Benedictionem;
Laudate Dominum de coelis.</hi> </p>
<p>Circa hancce S. Benedicti institutionem ita scribit
Petrus Damiani <note>(Opusc. 10, cap. 2)</note>:  « Matutinum
quinque laudibus constat, quatuor videlicet psalmis,
et uno cantico; et congrue dum diurna lux erumpit,
Deo laudes offerimus, quia sub exterioris lucis specie
Solem justitiae nostris dilucescentem cordibus exspectamus,
et tanquam advenienti sponso tota gaudens
atque tripudians occurrit Ecclesia, sic quinque
laudibus, ac si totidem acceptis lampadibus adornata;
et velut ultimae jam exsultationis clamore in cordis
aure concepto: <hi>Ecce sponsus venit, exite obviam ei,</hi> 
consequenter <emph>289</emph> specie tenus impleatur: <hi>Tunc
surrexerunt,</hi> inquit, <hi>omnes virgines illae et ornaverunt
lampades suas.</hi> Quod autem in hujus matutinae laudis
officio canticum quotidie psalmis adjungitur, utriusque
vitae, contemplativae scilicet et activae, mysterium
redolere videtur. Psalterium quippe vas in modum
<pb n="0445D"/>
deltae factum per decem chordas plectro pulsante
crispatur; canticum vero solo duntaxat vocis organo
exprimitur. Quapropter illud, quia manibus
indiget, operationem, ac per hoc denotat vitam activam;
istud vero, quia ad jubilum pertinet, contemplativam.
Et quoniam contemplationi paulisper et
raptim vix ad momentum insistere possumus, jugiter
autem in activae conversationis administratione versamur,
jure pluribus psalmis unum tantummodo
<pb n="0446A"/>
canticum interponimus: sicut autem a piae operationis
exercitio ad contemplationis culmen ascendimus,
et post speculationis intimae brevissimum punctum,
mox ad ejusdem vitae activae ministerium declinamus,
nimirum ut contemplatio nostra ab activa vita
incipiat, et in eadem necessario terminetur; sic
psalmis canticum nec praeponimus, nec omnino
supponimus; sed altrinsecus positis hoc semper penultimum
collocamus. Porro autem quia per quatuor
totius videlicet anni tempora, corpus nostrum ex
quatuor nihilominus compositum elementis actionis
exercitio fatigamus, idcirco quatuor psalmos in hujus
matutinalis officii celebratione concinimus. Quia vero
in speculationis excessu unum solummodo, quod profecto
Deus est, quaerimus, unum aeque canticum decantamus. » </p>
<p> <hi>Lectio una de Apocalypsi ex corde.</hi> ] Id est memoriter,
sine codice recitanda: quae lectio, ut docet
Hildemarus, semper in omnibus Dominicis quacunque
solemnitate in eas incidente, etiam Nativitatis
<pb n="0446B"/>
aut Paschae, debet esse de Apocalypsi. Quod si quis
objiciat lectionem dierum ac temporum solemnitati
respondere debere, fatetur quidem rem ita esse, sed
tamen ex Apocalypsi facili negotio posse erui lectiones
cuilibet festivitati congruentes. Idemque esse
intelligendum cum S. Pater lectionem ex Apostolo
recitandam instituit.</p>
<p> <hi>Et responsorium.</hi> ] An dicendum cum <hi>Gloria</hi> S. Pater
non aperuit; quapropter varius fuit hac in re diversorum
usus. De Cisterciensibus suis ita loquitur
Joannes Bona <note>(De Divin. Psalm. cap. 18, § 4)</note>:  « Ad
responsoria post capitulum non adjungimus <hi>Gloria
Patri;</hi> horum enim nullam Regula mentionem facit. » 
Verum, etsi Regula taceat, ad mentem tamen S.  P. 
Benedicti dicendum esse asserit Hildemarus; quia
S. Benedictus semper in fine ultimi responsorii <hi>Gloria</hi> 
dici voluit: cum autem istud responsorium solum sit
et unicum, censetur esse et primum et ultimum, ac
proinde cum <hi>Gloria</hi> decantandum. Ita fere ratiocinatur
<pb n="0446C"/>
Hildemarus ad cap. 14.</p>
<p> <hi>Canticum de Evangelio.</hi> ] Quodnam sit istud canticum,
Zachariae an Mariae, S. Benedictus non declarat;
et licet communis jam usus et universalis
Ecclesiae invaluerit dicendi canticum <hi>Benedictus</hi> ad
matutinos, a quo recedendum non censeo, invenio
tamen apud veteres monachos etiam cantatum fuisse <hi>Magnificat.</hi> 
 Ita S. Aurelianus in <emph>290</emph> ordine psallendi
praescribit ad matutinos cum multis aliis dici
 « post benedictionem <hi>Laudate Dominum de coelis;
Cantate Domino canticum novum; Laudate Dominum
in sanctis ejus,</hi> cum <hi>alleluia; Magnificat anima mea
Dominum,</hi> aut cum antiphona, aut cum alleluia,
hymnum <hi>Gloria in excelsis Deo,</hi> et capitellum. »  Ubi
obiter notandum est hymnum angelicum <hi>Gloria in
excelsis Deo</hi> etiam a S. Caesario praescribi in Regula
monachorum cap. 21, et ante ab Athanasio in libro
de Virginitate. Similiter Alexander Acoemetus abbas
instituisse dicitur, ut  « officii absoluta acoluthia, lectionibus
<pb n="0446D"/>
servatis, ministeriis peractis, hymnologiam
SS. Angelorum nocte ac die septuagies septies decantarent:
ea est autem <hi>Gloria in altissimis Deo, et
in terra pax, in hominibus bona voluntas.</hi> » </p>
<p> <hi>Et completum est.</hi> ]  « Scilicet cum benedictione, id
est benedicamus; aliter enim populus, vel monachorum
coetus non debet juxta Agathense concilium ab
ecclesia relaxari, »  inquit Boherius in secunda expositione.
</p>
      </div>

<div>
        <head>CAPUT XIII. <hi>Privatis diebus qualiter matutini agantur.</hi> </head>

<pb n="0445"/>
<p>
          <pb n="0445D"/>Diebus autem privatis matutinorum solemnitas ita
<pb n="0446D"/>
agatur: id est ut sexagesimus sextus psalmus dicatur,
<pb n="0447A"/>
sine antiphona, subtrahendo modice sicut dominica:
ut omnes occurrant ad quinquagesimum,
qui cum antiphona dicatur. Post quem alii duo psalmi
dicantur secundum consuetudinem: id est, secunda
feria quintus et tricesimus quintus; tertia feria quadragesimus
secundus et quinquagesimus sextus;
quarta feria sexagesimus tertius et sexagesimus
quartus; quinta feria octogesimus septimus et octogesimus
nonus; sexta feria septuagesimus quintus et
nonagesimus primus; sabbato autem centesimus
quadragesimus secundus et canticum Deuteronomii,
quod dividatur in duas <hi>Glorias.</hi> Nam caeteris diebus
canticum unumquodque die suo ex prophetis, sicut
<pb n="0448A"/>
psallit Ecclesia Romana, dicatur. Post haec sequantur <hi>laudes;</hi> 
 deinde lectio una Apostoli memoriter
recitanda, responsorium, Ambrosianum, versus,
canticum de Evangelio, litania: <emph>291</emph> et completum
est. Plane agenda matutina vel vespertina non
transeat aliquando nisi in ultimo per ordinem oratio
dominica, omnibus audientibus, dicatur a priore,
propter scandalorum spinas quae oriri solent, ut conventi
per ipsius orationis sponsionem, qua dicunt, <hi>Dimitte nobis sicut et nos dimittimus</hi>;
purgent se ab
hujusmodi vitio. Caeteris vero agendis ultima pars
ejus orationis dicatur: ut ab omnibus respondeatur, <hi>Sed libera nos a malo.</hi> </p>
</div>

<div>
        <head>COMMENTARIUS.</head>

<pb n="0447"/>
<p>
          <pb n="0447B"/> <hi>Diebus autem privatis matutinorum solemnitas ita
agatur, id est ut sexagesimus sextus psalmus dicatur
sine antiphona, subtrahendo modice sicut dominica.</hi> ]
Subtrahendo modice, id est non ita celeriter, seu
etiam minus alte cantando, inquit Bernardus Cassinensis.
Nimirum sicut ad vigilias psalmum XCIV protrahendo
et morose voluit dici, ita ad matutinos
psalmum LXVI.</p>
<p> <hi>Ut omnes occurrant ad quinquagesimum.</hi> ] Non quidem
jam incoeptum, sed inchoandum; ita ut finita <hi>Gloria</hi> 
 psalmi LXVI, omnes jam occurrerint, tardiusque
venientes satisfaciant, uti post Hildemarum exponit
Bernardus Cassinensis.</p>
<p> <hi>Qui cum antiphona dicatur.</hi> ] De antiphonis ad reliquos
psalmos nihil dicit S.  P. Benedictus: hinc Joannes
Bona de Cisterciensibus suis loquens <note>(De Divin.
Psalm. cap. 18, § 4)</note>,  « ad laudes, inquit, unam duntaxat
dicimus antiphonam, ad cujus tenorem omnes
psalmos modulamur. » </p>
<p> <hi>Post quem alii duo psalmi dicantur secundum consuetudinem.</hi> ]
<pb n="0447C"/>
Quam ipse instituit, sive, ut loquitur
Bernardus Cassin.,  « secundum consuetudinem monachorum
qui tunc in ipso monasterio Cassinensi
erant, »  non autem aliarum ecclesiarum.</p>
<p> <hi>Id est feria secunda,</hi> etc.] Feriae apud antiquos
erant dies festi, a feriendis victimis, quas his diebus
offerebant, sic dicti. Sed B. Benedictus per ferias hic
intelligit dies privatos, sicuti a Silvestro papa ordinatum
legimus in lectionibus quae ad vigilias ejus
festi recitantur:  « Sabbati et dominici diei nomine
retento, reliquos hebdomadae dies feriarum nomine
distinctos, ut jam ante in Ecclesia vocari coeperant,
appellari voluit; quo significaretur quotidie clericos,
abjecta caeterarum rerum cura, uni Deo prorsus
vacare debere. » </p>
<p> <hi>Quintus et trigesimus quintus,</hi> etc.] Hic quaerunt cur
interturbato psalmorum ordine, hos diversis e locis
psalmos S. Pater elegerit. <emph>292</emph> Respondet Bernardus
Cassin. et ex eo Boherius: 1º auctoritatem statuentis
<pb n="0447D"/>
sufficere, cum homo spiritu omnium justorum
plenus non sine rationabili causa ac mysterio
hos praesertim ad matutinum psalmos elegerit:
2º cum Hildemaro in quolibet istorum psalmorum
aut expresse, aut sub mysterio aliquid contineri
quod ad horam matutinalem pertineat: id quod
fusius demonstrat Hildemarus.</p>
<p> <hi>Nam caeteris diebus canticum unumquodque die suo
sicut psallit Ecclesia Romana dicatur.</hi> ] Id est eadem
cantica quae psallit Ecclesia Romana dicantur; vel
sicut Ecclesia Romana aliquod canticum quotidie
psallit, ita et nos, sive eadem, sive alia.</p>
<p>
          <pb n="0448B"/> <hi>Lectio Apostoli memoriter recitanda.</hi> ] Quanti sit
meriti huic Regulae statuto obtemperare, disces ex
lib. III Revelat. S. Gertrudis, c. 82.</p>
<p> <hi>Plane agenda matutina vel vespertina,</hi> etc.] Quid sit
agenda docet Boherius his verbis:  « Agenda nomen
est substantivum; sic enim appellantur horae canonicae
in quibusdam regionibus. »  Et Menardus:
 « Agenda est officium alicujus horae, officium divinum,
cursus divini officii, anniversaria celebritas,
opus Dei, ut infra hoc capite: <hi>caeteris agendis;</hi> S.
Gregorii Antiphonarius: <hi>In agenda mortuorum antiphona:
Requiem aeternam;</hi> Anastasius Bibliothecarius
in Leone secundo: <hi>Sed et ne Mauri episcopi anniversitas
seu agenda celebraretur.</hi> » </p>
<p> <hi>Non transeat aliquando, nisi in ultimo per ordinem
oratio dominica omnibus audientibus dicatur,</hi> etc.]
Plurima hic et notatu dignissima praescribit S.  P. Benedictus.
Primo, ut ad omnes canonicas horas sub
finem officii dicatur oratio dominica, idque propter
excellentiam haud dubium hujus orationis, quam tribus
<pb n="0448C"/>
potissimum momentis commendat Boherius:
1º a dignitate, quia Magister magistrorum eam composuit;
2º a brevitate, et hoc multiplici, inquit, de
causa; nam ideo est brevis, ut melius sciatur, ut facilius
retineatur, ut ferventius dicatur, ut dicentem
non taedeat, ut per ignorantiam nemo se excuset, ut
Dominum cito audire innuat, ut plus affectu quam
voce designetur orationem debere fieri; 3º a fecunditate,
quia omnes petitiones in se comprehendit.
Quod ultimum caput ita exponit S. Augustinus <note>(Serm. 64, in append.)</note> 
 seu quivis alius:  « Haec oratio
compendiosis verbis, id est septem petitionibus
omnes species orationis comprehendit, quibus Deum
interpellamus aut pro appetendis bonis, aut pro vitandis
malis, aut pro delendis commissis. »  Quae tria
fuse et apte ex SS. Patribus explicat Alardus Gazaeus
ad Cassiani collat. 9, c. 18. Et has forte ob praerogativas
 « mos apostolorum fuit, inquit S. Gregorius, ut
ad ipsam solummodo orationem (dominicam) oblationis
<pb n="0448D"/>
hostiam consecrarent. »  S. Clemens in Constit.
apost. l. VII, c. 25 <note>(Epist. 63)</note>, monet Christianos ut
eam ter in die recitent. In concilio Toletano IV, can.
9, jubentur presbyteri ac caeteri clerici orationem
dominicam, quia quotidiana est oratio, quotidie dicere.
Denique in concilio Rhemensi <emph>293</emph> c. 2, legimus:
 « Nulli Christiano licere orationem dominicam
aut non tenere memoriter, aut non intelligere, aut
non frequentare. » </p>
<p>Secundo, praescribit S. Benedictus ut oratio dominica
alta dicatur voce ad laudes et vesperas: id
quod in concilio Gerundensi anno 517 celebrato
<pb n="0449A"/> <note>(Can. 10)</note> 
 decretum legitur his verbis:  « Item nobis
semper placuit observari, ut omnibus diebus post
matutinas, et vesperas oratio dominica a sacerdote
proferatur; »  aitque Durandus <note>(Lib. V Ration., cap. 2)</note> 
in primitiva Ecclesia post quamlibet horam absque
alia oratione alta voce pronuntiatam fuisse, quod
adhuc, inquit, Ecclesia Lateranensis dicitur observare.
Eamdem alta voce in ecclesia cantatam fuisse
innuit abbas Isaac apud Cassianum <note>(Collat. 9, cap.
22)</note>, cum exponens illa verba, <hi>Et dimitte nobis debita
nostra,</hi> etc., sic loquitur:  « Tantum remittitur nobis
quantum nos remiserimus eis, qui nobis quacunque
malignitate nocuerant; quod formidantes nonnulli
cum in ecclesia haec oratio ab universa plebe concinitur,
hunc locum taciti praetermittunt, ut semetipsos
obligare potius quam excusare sua professione
videantur. »  Ubi quod dicit orationem ab universa
plebe concini, respicere videtur illud S. Gregorii <note>(Lib. VII, ep. 63)</note>:
 « Oratio dominica apud Graecos
ab omni populo dicitur, apud nos autem a solo sacerdote, » 
<pb n="0449B"/>
scilicet in missa.</p>
<p>Tertio, ut dicatur <hi>a priore,</hi>  « id est abbate, inquit
Boherius, vel ipso etiam absente a priore claustrali,
vel ab ipso tandem qui facit majus officium in altari;
quia nimirum ille est prior omnium in officio altaris. » 
Ita etiam Alardus Gazaeus in suo ad Cassianum
comm. lib. VIII, cap. 8, per priorem intelligit sacercerdotem
hebdomadarium; sed verius cum Bernardo
Cassinensi abbatem seu chori praesidem intellexerim,
qui hoc in Cassinensi monasterio suo tempore abiisse
in dissuetudinem asserit.</p>
<p> <hi>Propter scandalorum spinas quae solent oriri.</hi> ] <hi>Quid</hi> 
sint scandalorum spinae explicat Smaragdus his verbis:
 « Scandalorum autem spinae hoc in loco intelliguntur
irae, rixae, dissensiones, detractiones, aemulationes,
vel aliquae contentiones, commotiones,
quae inter fratres solent oriri; a quibus inter se pacem
habentes, charitatemque continuam conservantes,
mane et in vespere monachi se debent purgare. » </p>
<p>
          <pb n="0449C"/> <hi>Ut conventi.</hi> ] Id est persuasi vel attracti, inquit
Smaragdus, vel ut dicit Hildemarus:  « Conventi, id
est victi, fracti, superati, compulsi. »  Vel tandem, ut
ait Menardus:  « Conventi, id est interpellati, nempe
per orationis pactum et sponsionem; nam convenire
est interpellare, »  quod probat auctoritate Nonii Marcelli
c. 4.</p>
<p> <hi>Per ipsius orationis sponsionem,</hi> etc.] Id est pactum
quod Deus nobiscum, et nos cum Deo quasi fecisse
dicimur, ut ipse dimittat nobis si dimiserimus, non
dimittat si non dimiserimus. Hic respexisse videtur
<pb n="0450A"/>
S. Benedictus ad eos qui, ut dicebat modo abbas
Isaac apud Cassianum, cum dominica oratio ab universa
plebe concineretur, locum hunc taciti praetermittebant,
ne semetipsos obligare potius quam excusare
sua professione videretur.</p>
<p> <emph>294</emph> Porro circa hanc orationis dominicae petitionem
notandum, quod Pelagiani, qui se justos existimabant,
orationem quidem dominicam recitabant;
sed hanc petitionem, <hi>Dimitte nobis debita nostra</hi> non
pro se, sed pro aliis dicebant; aut, si dicebant, tantum
humilitatis causa; quos ideo damnavit concilium
Milevitanum seu potius Carthagin. can. 7 et 8, et
merito quidem: quis enim justificabitur in conspectu
Domini vivens?  « Quotidie vel cogitatione, vel verbo
delinquimus, inquiunt Patres concil. Toletani IV,
can. 9; quotidie hanc orationem effundere in conspectu
Dei debemus. Quisquis ergo sacerdotum vel
subadjacentium clericorum hanc orationem dominicam
quotidie aut in publico, aut in privato officio
<pb n="0450B"/>
praeterierit, propter superbiam judicatus honoris sui
ordine privetur. »  <hi>Vide</hi> S. Aug. epist. 157, 176, 178,
novae editionis.</p>
<p> <hi>Purgent se ab hujusmodi vitio.</hi> ] Scilicet rancoris,
iracundiae, dissidii, contentionis, sicuti locum istum
explicat Hincmarus Rhemensis episcopus ad Rotrudem
sic scribens <note>(Apud Flodoard. l. III Hist. Rhem., cap.
27)</note>:  « Scitis quia Regula quam professae estis, propter
scandalorum spinas, quae oriri in monasterio
solent, orationem dominicam in matutinis et vespertinis
officiis, ita ut omnes illam audiant, a priore
orari praecipit, ut timentes convenientiam qua dicimus:
Dimitte nobis debita nostra sicut et nos dimittimus
debitoribus nostris, omnem rancorem de corde
nostro pellamus. »  Duabus porro de causis orationem
dominicam alta voce decantari voluisse S. Benedictum
post Hildemarum docet Durandus <note>(Lib. III
Ration., cap. 3)</note>, scilicet propter simplices, et astutos.
Propter simplices, ut audientes orationem dominicam,
illam memoria retineant: sed hanc rationem
<pb n="0450C"/>
merito refellit Haeftenus l. VII, tract. 8, disq. 3.
Propter astutos, qui si taciti orationem dominicam
recitarent, petitionem de dimittendis peccatis praetermitterent,
ne forte duplici se vinculo ligarent.</p>
<p> <hi>Caeteris vero agendis.</hi> ] Id est horis canonicis.</p>
<p> <hi>Ultima pars ejus orationis dicatur, ut ab omnibus
respondeatur, Sed libera nos a malo.</hi> ] Solis matutinis
vespertinisque horis orationem dominicam alte pronuntiari
voluit, quia nec oriri, nec occidere solem
super iracundiam nostram desiderabat.</p>
</div>

<div>
        <head>CAPUT XIV. <hi>In natalitiis sanctorum qualiter agantur vigiliae.</hi> </head>

<pb n="0449"/>
<p>
          <pb n="0449C"/>In sanctorum vero festivitatibus, vel omnibus
solemnitatibus, sicut diximus dominico die agendum,
ita agatur: excepto quod psalmi aut antiphonae vel lectiones,
<pb n="0450C"/>
ad ipsum diem pertinentes, dicantur. Modus
autem suprascriptus teneatur.</p>
</div>

<div>
        <head>COMMENTARIUS. <emph>295</emph> </head>

<pb n="0449"/>
<p>
          <pb n="0449D"/>Natalitia sanctorum vocat hic S.  P. Benedictus
festivitates eorum; quas tribus potissimum de causis
in Ecclesia celebramus. Primam assignat S. Augustinus <note>(Serm. 220, in append.)</note> 
 seu quivis alius his verbis:
 « Quotiescunque sanctorum martyria celebramus, toties
laudes Salvatoris edicimus; et quoties eorum asserimus
passiones, toties Christi gloriam praedicamus: » 
ita propheticum votum adimplentes: <hi>Laudate Dominum
in sanctis ejus.</hi> Alteram causam indicat S. Caesarius,
cum dicit <note>(Serm. 225, in append. Serm. S. Aug.)</note>:
 « Solemnitates martyrum exhortationes sunt martyriorum,
ut imitari non pigeat quod celebrare delectat. » 
Tertia causa est ad eorum apud Deum imploranda
patrocinia; quae tria videtur notasse S. Bernardus
<pb n="0450D"/>
cum in SS. festivitatibus tria nobis esse consideranda
docet <note>(Serm. in vigil. SS. Petri et Pauli)</note>,
scilicet <hi>auxilium sancti, exemplum ejus, confusionem
nostram.</hi> </p>
<p>Quare autem obitus sanctorum vocentur natalitia
eorum, omnibus notum; nempe, quia  « tunc incoeperunt
nasci ad vitam, cum vitam deposuerunt pro
vita, »  ut loquitur Petrus Damiani <note>(Serm. 23)</note>.</p>
<p> <hi>In sanctorum vero festivitatibus vel omnibus solemnitatibus.</hi> ]
Licet festivitas et solemnitas idem fere
sonent, ac promiscue pro invicem soleant usurpari,
hoc tamen inter utrumque discriminis afferri posse
censet Hildemarus, quod festivitas ad natalitia sanctorum,
solemnitas ad Christi mysteria attineat:
<pb n="0451A"/>
ubi etiam observat haud vacare mysterio, quod S.
Benedictus solemnitatibus praemiserit terminum
universalem <hi>omnibus,</hi> ad festivitates praetermiserit: <hi>In SS. festivitatibus,</hi> 
 inquit, <hi>vel omnibus solemnitatibus;</hi> 
quia non omnes sanctorum festivitates, sed
tantum praecipuae; omnes vero Christi solemnitates
debent ab Ecclesia celebrari. « Solemnitates autem
Christi, ex eodem, sunt Nativitas, Circumcisio,
Apparitio, Praesentatio in templo, Coena Domini,
Parasceven, Sabbatum sanctum, Pascha, Ascensio,
Pentecosten. Festivitates vero SS. quae praecipuae
habentur, sunt duodecim Apostolorum, S. Joannis
Baptistae, S. Laurentii, S. Mariae in medio Augusti,
S. Martini, S. Caeciliae, S. Agathae et S. Agnetis, et
S. Benedicti in Quadragesimae diebus; et in calendis
Novembris celebratur festivitas omnium SS. Istae
omnes, quia per totum mundum celebrantur, ideo
sunt praecipuae. Deinde praecipuae sunt omnium SS.
qui in illa civitate requiescunt, ubi eorum corpora
humata sunt. »  Hactenus Hildemarus. Aliter Bernardus
<pb n="0451B"/>
festivitates a solemnitatibus ita videtur distinguere,
ut solemnitates ad Christi sive sanctorum
festa praecipua; festivitates vero ad alia minus praecipua,
de quibus officium 12 lectionum celebratur,
pertinere videtur. Sed Hildemari sententiam, quam
sequuntur Boherius et Menardus, quam etiam indicat
Amalarius in Supplemento, praeferrem.</p>
<p> <emph>296</emph> <hi>Sicut diximus dominico die agendum, ita
agatur.</hi> Quem in locum Boherius:  « Hoc, inquit,
adverbium <hi>sicut</hi> notat identitatem in principiis et
finibus vigiliarum; in mediis vero similitudinem ut
sequitur, quia ad numerum et dicendi modum
refertur. »  Quasi diceret, hoc idem sit principium
vigiliarum quod in dominica; nempe <hi>Deus, in adjutorium;
Domine, labia mea aperies:</hi> psalmus tertius
et nonagesimus quartus; idem sit finis nimirum <hi>Te
Deum; Te decet laus.</hi> Psalmi vero, antiphonae, lectiones,
responsoria, non ad dominicam, sed ad ipsam
diem pertinentes dicantur; ita tamen ut sicuti
<pb n="0451C"/>
dominica duodecim psalmi totidemque lectiones
dicuntur, totidem etiam in SS. festivitatibus omnibusque
solemnitatibus dicantur.</p>
<p> <hi>Excepto quod psalmi, aut antiphonae, vel lectiones
ad ipsum diem pertinentes dicantur.</hi> ] Haec verba <hi>ad
ipsum diem pertinentes</hi> duplicem sortiri possunt explicationem,
scilicet ad ipsum diem festum qui celebratur
et colitur, vel ad ipsum diem ferialem in quem
incidit tale festum. Atque hunc postremum sensum,
teste Bernardo Cassinensi, magna animorum contentione
defenderunt olim nonnulli monachi, hoc
praecipue nixi fundamento, quod integrum in septimana
Psalterium recitari jubeat S. Benedictus. Sed
huic opinioni duo opponit idem Bernardus Cassinensis:
1º contrariam consuetudinem, quae legum optima
est interpres; 2º quod S. Benedictus praecise non
praecipiat dici integrum per hebdomadam Psalterium,
sed centum quinquaginta psalmos, uti se ipse explicat.
Potuisset addere S. Benedictum, cum Psalterium
omni hebdomada decurri praecepit, non absolute
<pb n="0451D"/>
locutum fuisse, sed hypothetice, posito scilicet quod
festa non eveniant, quae illis temporibus rariora
erant.</p>
<p>Caeterum haec Bernardi sententia, quae vulgaris
est, et pene omnium, his posset insuper argumentis
firmari. 1º Quod non magis dicendi sunt psalmi
<pb n="0452A"/>
feriales, quam lectiones et antiphonae; nam eodem
prorsus modo de his loquitur S. Benedictus. Porro
quod nec lectiones, nec antiphonae feriales dici debeant
in vigiliis sanctorum, facili negotio demonstrari
potest. Nam quoad lectiones, duodecim in
festis praescribit S. legislator, ita ut quatuor ultimae
semper sint ex Novo Testamento; in feriis vero
hiemalibus tantum tres, in aestivis unicam duntaxat
ex Veteri Testamento. Quaero itaque ubi quatuor
accipientur lectiones ex Novo Testamento in iis
feriis in quibus Vetus legi Testamentum consuevit.
Similiter quoad antiphonas, quas S. Pater dominicis
ad primum secundumque nocturnum assignat, in
feriis tantum ad primum: unde si antiphonae feriales
in sanctorum vigiliis dicantur, non reperio dicendas
in secundo nocturno sicut in dominica, cujus tamen
modum omnino servari S. Pater instituit. <hi>Modus
autem supradictus teneatur.</hi> 2º Quod Cistercienses,
qui Regulam S. Benedicti ad litteram sibi servandam
proposuerant, in festis SS. ad omnes horas diurnas
<pb n="0452B"/>
psalmos quidem feriales retinuerunt, sed ad nocturnos
auctoritate hujus capitis convicti mutaverint;
unde cardinalis Bona:  « In vesperis, inquit, <emph>297</emph> nunquam
psalmos feriales mutamus ad mentem Regulae,
quae in festivitatibus psalmorum mutationem pro
nocturnis tantum vigiliis permittit. »  3º Quod cum
Aquisgranense concilium, nimis facilem quorumdam
abbatum ordinem a S. Benedicto in officio institutum
mutandi libertatem cohibere desiderans, statuerit <note>(Can. 3)</note>,
 <hi>ut officium quod in Regula S. Benedicti
continetur, celebrent monachi,</hi> feriales tamen psalmos
haud retinuerit, ut facili negotio potest colligi ex
Amalarii Supplemento paulo post praedictum concilium
scripto. 4º Quod cum pontifices dispositum a S.
 P. Benedicto ordinem psalmodiae haud mutare voluerint,
ut docet Walfridus Strabo lib. de Reb. eccl.
c. 23, nullo tamen probari potest exemplo aut facto
psalmos feriales in aliquo ordinis Benedictini monasterio
ad vigilias nocturnas sanctorum aliquando
<pb n="0452C"/>
fuisse decantatos. Ad vigilias dico, nam de solis
vigiliis agitur hoc capite, non de horis diurnis, in
quibus feriales psalmos cantant Cistercienses. Isthaec
argumenta alicujus mihi videntur esse ponderis, quae
nihilominus libero cujusque judicio, haud gravatim
committo.</p>
<p> <hi>Modus autem suprascriptus teneatur.</hi> ] In numero
scilicet rerum dicendarum. Ex quo patet ad mentem
Regulae nulla de sanctis trium lectionum festa celebrari
debere, sed tantum duodecim. Recte ergo
Boherius in secundo commentario scripsit:  « Quidam
faciunt tres de quibusdam sanctis, et licet lectiones
et responsoria recitentur de sanctis, psalmi tamen
feriales dicuntur; sed talis quidem mixtura huic
non concordat Regulae; nec etiam probatur sanctorum
festivitas nisi dicantur duodecim lectiones, ut
in dominica, ad quam hic magister notanter remittit,
qui etiam cupiunt hanc ad litteram servare Regulam,
habent hoc modis omnibus emendare. »  Et hac forte
<pb n="0452D"/>
ratione in Cassinensium Declarationibus anno 1520
scriptis legimus,  « de sanctis non debere fieri aliter
quam duodecim lectiones aut commemorationem,
praeter quam infra octavas, quo tempore tres debent
lectiones tantum dici. »  Quandonam vero apud nostros
incoeperint festa trium lectionum nos latet.</p>
</div>

<div>
        <head>CAPUT XV. Alleluia <hi>quibus temporibus dicatur.</hi> </head>

<pb n="0451"/>
<p>
          <pb n="0451D"/>A sancto Pascha usque ad Pentecosten, sine intermissione
dicatur <hi>alleluia,</hi> tam in psalmis quam in
responsoriis. A Pentecoste autem usque ad caput
<pb n="0452D"/>
Quadragesimae omnibus noctibus cum sex posterioribus
psalmis tantum ad nocturnas dicatur. Omni
vero dominica extra <emph>298</emph> Quinquagesimam cantica,
<pb n="0453A"/>
matutini, prima, tertia, sexta, nonaque, cum <hi>alleluia,</hi> 
 dicantur; vespera vero cum antiphona;
<pb n="0454A"/>
responsoria vero nunquam dicantur cum <hi>alleluia,</hi> 
nisi a Pascha usque ad Pentecosten.</p>
</div>

<div>
        <head>COMMENTARIUS.</head>

<pb n="0453"/>
<p>
          <pb n="0453A"/>Speciale S. Benedictus caput instituit de <hi>alleluia,</hi> 
tanquam de voce divina vereque angelica, nec nisi
ab angelis, aut certe ab hominibus vitae puritate
angelicos spiritus imitantibus decantanda. Hac nimirum
voce coelestes illi spiritus Deum in coelis perpetuo
collaudant, sicuti qui audivit eos, testatur
Joannes evangelista <note>(Apocal. XIX)</note>. Hanc inter homines
primus decantasse perhibetur Aggaeus propheta,
qui, ut scribit Epiphanius ( <hi>De Vit et mort.
<pb n="0453B"/>
proph.</hi> ), <hi>alleluia</hi> cantavit anno ante Christum 517,
cum novam templi structuram vidit, ut adimpleretur
quod venerabilis ille Tobias prophetico spiritu
praedixerat: <hi>Ex lapide candido et mundo omnes
plateae Jerusalem sternentur, et per vicos</hi> alleluia <hi>cantabitur <note>(Tob. XIII)</note>
          </hi>.
Hanc in nova lege non modo
clerici aut monachi celebrarunt, sed ipsi etiam reliqui
Christi fideles, testante S. Hieronymo <note>(Epist. 17)</note>:
 « Quocunque te verteris, arator stivam tenens <hi>alleluia</hi> 
decantat. »  Hoc signo sanctimoniales ad collectam
vocabantur, ut scribit idem S. Hieronymus <note>(Epist. 27)</note>.
Quin et ipsi infantes in hanc vocem linguam
primum solvere docebantur, ut ex eodem colligitur <note>(Epist. 7)</note>.</p>
<p>Quid autem sit <hi>alleluia,</hi> quidve significet, paucis
docet S. Augustinus <note>(Serm. 243, in append.)</note> seu quivis
alius:  « Quid est <hi>alleluia?</hi> inquit, verbum Hebraeum
est. <hi>Alleluia,</hi> Laudate Dominum; <hi>alleluia,</hi> 
Laudate Deum. »  Hebraicam tamen vocem retinuit
Ecclesia, idque  « propter sanctiorem auctoritatem
<pb n="0453C"/>
quamvis interpretari potuisset, »  ut loquitur idem
S. doctor <note>(Lib. II de Doct. Chr. cap. 11)</note>. Quae quamvis
adeo celebris apud Christianos exstiterit, atque
a SS. Patribus tantopere commendata, perversorum
tamen jacula non latuit, suos passa adversarios,
maxime vero Vigilantium, qui, ut scribit S. Hieronymus <note>(Advers. Vigil.)</note>,
 <hi>nunquam nisi in Pascha
alleluia cantandum</hi> esse dicebat; cujus fortassis in
erroris odium toto fere anno <hi>alleluia</hi> decantari voluerit
S. Benedictus edito hoc capite.</p>
<p> <hi>A sancto Pascha usque ad Pentecosten.</hi> ] Quasi diceret,
ab initio Paschae usque ad finem Paschae: totum
enim paschale tempus, ut scribit Hildemarus, <hi>Pascha</hi> 
dicebatur.</p>
<p> <hi>Usque ad Pentecosten.</hi> ] Et ejus octavam, ut interpretatur
idem Hildemarus.</p>
<p> <emph>299</emph> <hi>Sine intermissione dicatur</hi> alleluia, <hi>tam in
psalmis.</hi> ] Hoc est in fine psalmorum, inquit Boherius.</p>
<p>
          <pb n="0453D"/> <hi>Quam in responsoriis.</hi> ] Atque etiam in antiphonis
et versibus, nam eadem est ratio, quam confirmat
praxis, ubi quod antiphonas spectat, aliquando in
fine, aliquando initio ponebatur <hi>alleluia,</hi> verbi gratia: <hi>Alleluia. Sancti tui, Domine,</hi> 
 etc. <hi>Alleluia. In
velamento,</hi> etc. Solemne autem fuit toto hoc temporis
interstitio ob Christi resurrectionem per universam
Ecclesiam <hi>alleluia</hi> cantare, ut patet ex his S. Augustini
verbis <note>(Epist. 55)</note>: Ut autem <hi>alleluia</hi> per hos
solos dies quinquaginta cantetur non usquequaque
observatur; nam aliis diebus varie cantatur alibi atque
alibi; ipsis tamen diebus ubique. » </p>
<p> <hi>A Pentecoste autem usque ad caput Quadragesimae.</hi> ]
Hoc est ad dominicam primam Quadragesimae, qua
incipiebat quadragesimalis observatio, saltem in Occidente;
necdum enim quatuor illis praecedentibus
diebus servabant jejunium, quod ex S. Gregorii papae
institutione originem ducere creditur.</p>
<p> <hi>Omnibus noctibus cum sex posterioribus psalmis
<pb n="0454A"/>
tantum ad nocturnas dicatur.</hi> ] Scilicet privatis diebus,
sicuti praescribitur cap. 9. Nam dominicis sex posteriores
psalmi cum antiphona sunt dicendi ex cap. 11,
sola cantica cum <hi>alleluia</hi> cantanda.</p>
<p> <hi>Omni vero dominica extra Quadragesimam cantica,
matutini, prima, tertia, sexta, nonaque cum</hi> alleluia <hi>dicantur.</hi> ]
Quem in locum Hildemarus:  « Sunt, inquit,
qui intelligunt <hi>matutini</hi> genitivum casum esse, ut
sensus sit <hi>cantica in matutino;</hi> quia cantica pro psalmis
<pb n="0454B"/>
esse dicta intelligunt et dicunt. Illa vero cantica
quae ad vigilias jussit dici in dominica nihil impediunt,
eo quod jam dixerat superius; sed melius est
ut <hi>cantica</hi> sit nominativus; similiter sit nominativus
etiam <hi>matutini.</hi> »  Notandum vero est quod ait S. Benedictus, <hi>extra Quadragesimam;</hi> 
 quia mos semper
obtinuit ut in Quadragesima non caneretur <hi>alleluia,</hi> 
 « quod universalis Ecclesiae consensio in cunctis terrarum
partibus roboravit, »  inquit conc. Tolet. IV,
can. 10. Extra Quadragesimam vero variae fuerunt
Ecclesiarum consuetudines; nam in Africa, teste S.
Isidoro <note>(Lib. I de Divin. Offic., c. 13)</note>, solis dominicis
ac quinquaginta post Resurrectionem diebos <hi>alleluia</hi> 
cantabatur pro significatione futurae resurrectionis
et laetitiae. Additque:  « Verum apud nos, secundum
antiquam Hispaniarum traditionem, praeter
dies jejuniorum et Quadragesimam, omni tempore
canitur <hi>alleluia.</hi> »  S. Benedictus autem nequidem
jejuniorum dies excipit. Nunc vero generalis Ecclesiae
consuetudo est ut in Septuagesima dimittatur <hi>alleluia;</hi> 
<pb n="0454C"/>
id quod inde factum existimat Hildemarus,
quia olim quadragesimale jejunium inciperet a Septuagesima;
ex quo acciderit ut cessante consuetudine
hac dominica incipiendi jejunii, antiquus tamen
in Septuagesima dimittendi <hi>alleluia</hi> ritus remanserit.
Idem asserit Bernardus Cassinensis, aitque nonnullos
suo adhuc tempore observare <emph>300</emph> jejunium
quadragesimale a Septuagesima, quod tamen de sola
carnis abstinentia intelligendum esse indicant sequentia
haec ejus verba:  « Quibus aliis temporibus licet
comedere carnes, et ex tunc incipiunt abstinere. » 
Et revera incoeptum fuisse a Septuagesima quadragesimale
jejunium patet ex Alcuini epist. ad Carolum
Magnum.</p>
<p>Vulgo tamen hujus consuetudinis auctorem faciunt
Gregorium Magnum, qui, ut habet de eo breviarium
Romanum,  « constituit ut extra id tempus quod continetur
Septuagesima et Pascha, <hi>alleluia</hi> diceretur. » 
In synodo etiam Aquisgranensi <note>(Can. 30)</note> statutum
<pb n="0454D"/>
est,  « ut <hi>alleluia</hi> in Septuagesima dimittatur »  a monachis;
quod tamen non ita semper usquequaque
receptum fuit, ut ab omnibus in Septuagesima dimitteretur.
Illud enim retinuisse Cistercienses constat
ex lib. Usuum Cist. cap. 10 et 13, et ex illa Petri
Abaelardi exprobratione <note>(Epist. 5)</note>:  « <hi>Alleluia</hi> nec in
Septuagesima communi Ecclesiae more intermittitis,
sed usque ad Quadragesimam retinetis. »  Retinuerunt
certe usque ad annum 1601, quo, ut scribit Joannes
Craesbeeck, decreto capituli generalis illud deponere
coeperunt; quamvis Cirtercienses Reformatae Congregationis
in Hispania in capitulo generali anni 1557
illud jam dimisissent, et docet nos Angelus Manrique
in serie abbatum Palatiolensis monasterii, ad abbatem
54. Retinebant et alii Benedictini monachi adhuc
tempore Radulfi Tungrensis, auctoris non ita antiqui,
uti ipse testatur his verbis:  « Benedictini autem
et Ambrosiani servant <hi>alleluia</hi> usque ad dominicam
Quadragesimae. »  Retinuere et Bursfeldenses ex
<pb n="0455A"/>
eorum Ordinario cap. 15. Neque hoc mirum videri
debet in strictioris observantiae aemulatoribus monachis,
cum Ambrosiani et nonnullae Ecclesiae temporibus
Gregorii septimi papae, uti observat Menardus
noster, <hi>alleluia</hi> ad Quadragesimam usque cantarent.
Sane in novissimo breviario Ambrosiano a S. Carolo
edito legitur sabbato ante dominicam I Quadragesimae
dimittendum esse <hi>alleluia,</hi> et ejus loco assumendum, <hi>Laus tibi, Domine.</hi> 
 Scribit porro Amalarius
in Supplemento <note>(Analect. tom. II)</note> S. P. Benedictum
hanc consuetudinem traxisse ab officio Ambrosiano.</p>
<p>Quare autem in Quadragesima dimittatur <hi>alleluia,</hi> 
docet concilium Toletanum IV his verbis <note>(Can. 11)</note>:
 « Cognovimus quosdam Hispaniae sacerdotes qui in
Quadragesimae diebus <hi>alleluia</hi> decantant, quod deinceps
interdicimus fieri, statuentes ut in omnibus
praedictis Quadragesimae diebus, quia tempus est
non gaudii, sed moeroris, <hi>alleluia</hi> non decantetur. » </p>
<p>Sed quaeret aliquis cur dimisso <hi>alleluia,</hi> decantemus
<pb n="0455B"/> <hi>Laus tibi, Domine,</hi> 
 quod idem significat. Respondeo
benedicendum esse Dominum in omni tempore:
nos autem retinere Latinum idioma, quia, ut
<pb n="0456A"/>
dicit Amalarius, lingua Latina humilior est Hebraea,
convenientior proinde temporibus luctus et poenitentiae.
Sane <hi>alleluia</hi> vox est laetitiae et exsultationis,
nihil in ea nisi gaudium redolet: unde refertur in
lib. IV Revelat. S. Gertrudis cap. 27, omnes hac in
dictione vocales reperiri, praeter solam vocalem O,
quae dolorem significat. De hac voce videsis <emph>301</emph> 
Menardum, Haeftenum lib. VII, tract. 8, disq. 1, et
Joannem Bona de Divina Psalm. cap. 16.</p>
<p> <hi>Vespera vero cum antiphona. Responsoria vero nunquam
dicantur cum</hi> alleluia <hi>nisi a Pascha usque ad
Pentecosten.</hi> Sive sit festum alicujus sancti, sive quaelibet
alia solemnitas; qui enim dicit <hi>nunquam</hi> nullo
tempore permittit. Ergo nec die Nativitatis dominicae,
nec in ejus Apparitione. « Unde nos,
inquit Hildemarus, ipsum responsum, quia in
Epiphania canitur cum <hi>alleluia,</hi> ob hoc dimisimus,
quia Regula praecipit ut nunquam dicantur
responsoria cum <hi>alleluia,</hi> etc. »  Praescribit tamen
Regula Magistri <note>(Cap. 45)</note> ut  « In Natali Domini usque
<pb n="0456B"/>
ad Epiphaniam omnes antiphonae vel responsoria
die noctuque cum <hi>alleluia</hi> psallantur. » </p>
</div>

<div>
        <head>CAPUT XVI. <hi>Qualiter divina opera per diem agantur.</hi> </head>

<pb n="0455"/>
<p>
          <pb n="0455B"/>Ut ait propheta, <hi>Septies in die laudem dixi tibi <note>(Psal. CXVIII)</note>
          </hi>.
Qui septenarius sacratus numerus a
nobis sic implebitur, si matutini, primae, tertiae,
sextae, nonae, vesperae, completoriique tempore, nostrae
servitutis officia persolvamus, quia de his horis
diurnis dixit: <hi>Septies in die laudem dixi tibi.</hi> 
<pb n="0456B"/>
Nam de nocturnis vigiliis idem ipse propheta ait: <hi>Media nocte surgebam ad confitendum tibi 
 (Ibidem)</hi>,
Ergo his temporibus referamus laudes Creatori nostro
super judicia justitiae suae; id est matutinis
prima, tertia, sexta, nona, vespera, completorio,
et nocte surgamus ad confitendum ei.</p>
</div>

<div>
        <head>COMMENTARIUS.</head>

<pb n="0455"/>
<p>
          <pb n="0455C"/>Agit praesertim hoc capitulo S.  P. Benedictus de
canonicarum horarum numero, de quibus priusquam
Regulae textum expendamus, nonnulla praemittenda
sunt. Certe mos semper in Ecclesia viguit, certis
statisque horis Deo quotidie laudes persolvendi, licet
diversas diversa tempora aut loca habuerint consuetudines.
Nam bis tantum in <emph>302</emph> die conveniebant
Aegyptii monachi, pro nocturnis scilicet vigiliis et
pro vesperis ex Cassiani lib. II, c. 2, reliquum diei
tempus in cella manibus operando transmittentes,
nec tamen psalmodiam intermittentes. Idem in
monasterio S. Juliani cognomento Sabae vigebat
institutum ex Theodoreti Philotheo cap. 2. In
monasterio etiam S. Publii Zeugmatensis die incipiente
cantabant matutinos, eodemque desinente vespertinos.</p>
<p>Tabennenses monachi tres quotidie persolvebant
horas canonicas, vigilias nocturnas, nonam, et vesperas,
ut docet Palladius in Lausiaca c. 38. Totidem
sabbato et dominica celebrabant Aegyptii monachi,
<pb n="0455D"/>
in quibus praeter nocturnas vigilias et vesperas, <hi>hora tertia sacrae communionis obtentu,</hi> 
 ut scribit
Cassianus <note>(Lib. III, cap. 2)</note> conveniebant.</p>
<p>In vita S. Eupraxiae, quae saeculo IV florebat <note>(Boll.
13 Mart.)</note>, fit mentio nocturnae psalmodiae, tertiae,
sextae, nonae, et vesperae. Easdem horas etiam persolvebant
Afri, ut testatur S. Cyprianus <note>(De Orat.
sub fin.)</note>, quamvis in iis expendendis postea remissiores
exstiterint, ut eorum hac in re segnitiem illis
exprobrarint Donatistae, uti observat S. Augustinus <note>(Epist. 55)</note>.
Easdem quoque ab apostolis celebratas
fuisse patet ex Cassiano <note>(Lib. III, cap. 3)</note>.</p>
<p>In Constitutionibus apostolorum sex horae canonicae
<pb n="0456C"/>
recensentur, scilicet matutinum, tertia, sexta,
nona, vespera, et gallicinium. Totidem recenset S.
Hieronymus in Epitaphio Paulae:  « Mane, hora tertia,
sexta, nona, vespere, noctis medio per ordinem
Psalterium cantabant. »  Per mane autem intelligit
diluculum, ut patet ex his ad Eustochium verbis:
 « Horam tertiam, sextam, nonam, diluculum quoque
et vesperam nemo est qui nesciat. »  Eumdem
statuit numerum in epistola ad Laetam de Institutione
filiae:  « Assuescat exemplo ad orationes et psalmos
nocte consurgere, mane hymnos canere, tertia,
sexta, nona hora, stare in acie quasi bellatricem
Christi, accensaque lucerna reddere sacrificium vespertinum. » 
Denique Regula Cujusdam ad Monachos
decernit <note>(Cap. 30)</note>, ut  « tribus conventibus
diei, totidemque noctis tempore in ecclesia »  conveniatur.</p>
<p> S. Aurelianus ad Regulae calcem scripsit ordinem
psalmodiae a suis monachis servandum, in quo septem
notat horas canonicas, mentionemque facit
<pb n="0456D"/>
tertiae, sextae, nonae, lucernarii, duodecimae, nocturnorum
et matutinorum. Eumdem numerum horarum,
licet diversis temporibus persolvendarum, in suo monasterio
observatum fuisse docet Cassianus <note>(Lib. III
cap. 3, 4 et 5)</note>; celebrabant enim nocturnas vigilias,
matutinos, qui ad auroram dicebantur; alios matutinos,
qui nostrae primae respondebant, quosque suo
tempore institutos fuisse testatur, tertiam, sextam,
nonam, et vesperas. Similem etiam numerum in
monachis sui temporis agnovit Cassiodorus, cum
scribens in psalmum CXVIII, exponensque illum versiculum: <hi>Septies in die laudem dixi tibi,</hi> 
 sic loquitur:
 « Si ad litteram hunc numerum velimus advertere,
<pb n="0457A"/>
septem illas significat vices quibus se monachorum
devotio consolatur, id est, matutinas, tertiam, sextam,
nonam, lucernarium, completorios, nocturnos. » <emph>303</emph> 
 Similes horas instituit Regula S. Isidori, cap. 7.
Denique S. Basilius septem etiam horas recenset in
serm. 1 de Institutione monachorum, ubi sic discurrit:
 « Is maxime horarum modus tenendus est, qui a
sanctis viris ad orationem descriptus est. Etenim eximius
ille David ait: <hi>Media nocte surgebam ad confitendum
tibi super judicia justitiae tuae;</hi> quem sane
quoque Paulus et Silas secuti reperiuntur, qui, in
carcere positi, circiter mediam noctem Deum ambo
collaudarent. Addit deinde idem propheta: vespere,
mane et meridie. Quin et Spiritus sanctus circiter
horam diei tertiam adfuit, sicut in Actis accipimus . . .
Porro nona dominicae passionis memoriam refert . . .
Verum quoniam item hoc est apud eumdem David: <hi>Septies in die laudem dixi tibi super judicia justitiae
tuae,</hi> 
 tempora autem illa quae diximus orationis,
septenarium numerum non conficiunt, bipartuo dividenda
<pb n="0457B"/>
est oratio meridiana, ita videlicet ut pars
una cibum praecedat, altera subsequatur, quo perpetua
haec nobis formula sit Deum septies per singulas
dierum conversiones laudibus celebrandi. » 
Hactenus S. Basilius, qui licet videatur horas
septem admittere, revera tamen non nisi sex agnoscit;
nam sextam, quam meridianam vocat, in duas
dividit, nulla facta primae aut completorii mentione.
Alibi vero <note>(Regul. Fusior. c. 37)</note> quinque per diem
assignat horas, tres per noctem, scilicet per diem
matutinum sive diluculum, tertiam, sextam, nonam,
et eucharistiam completa die; per noctem vero petitionem
noctis initio, mediam noctem, et ante diluculum;
quae forte tribus vigiliarum nostrarum nocturnis
respondent. Nulla facta primae aut completorii mentione,
nisi forte quis cum Menardo dicat petitionem de
qua hic S. Basilius esse completorium; quae tamen
completa jam die incoeptaque nocte dicebatur, cujus
nec meminit in supra citato serm. de Institutione monach.,
<pb n="0457C"/>
nec quisquam, saltem quem sciam, ante eum
in Oriente. Quidquid sit, certe ex dictis hactenus
patet ante S. Benedictum a nullis celebratas fuisse
septem simul horas canonicas, quas nunc observat
Ecclesia; nam licet essent omnes jam institutae, non
omnes tamen eodem dicebantur in loco, aliis primam,
aliis completorium praetermittentibus. Septem horas
in die naturali persolvebant nonnulli, ex quibus sex
ut plurimum in die artificiali, septimam nocte decantabant.
At vero S.  P. Benedictus prophetae secutus
exemplum, septem in die artificiali horas instituit,
et nocte ad confitendum Deo fratres surgere voluit. Qui
autem post eum supervenere legislatores, hunc etiam
numerum auxerunt; nam S. Fructuosus episc. Bracarensis
in prima Regula <note>(Cap. 2 et 3)</note> undecim horas constituit
primam, secundam, tertiam, sextam, nonam,
duodecimam, vesperam, initium noctis, synaxim ad
mediam noctem, synaxim post mediam noctem, et matutinum.
In secunda <note>(Cap. 10)</note>, quindecim, primam,
secundam, tertiam, quartam, quintam, sextam, septimam,
<pb n="0457D"/>
octavam, nonam, decimam, undecimam, vesperam,
mediam noctem, gallicinium; decimam quintam
non expressit, attamen tot instituisse patet ex textu.</p>
<p>Denique praetermittere hic nequeo quod de instituta
psallendi ratione <emph>304</emph> ab Alexandro Acoemeto
in monasterio ad Euphratem aedificato scribit anonymus <note>(Bol., 15 Jan.)</note>:
 « Primum in Regula sanctae
institutionis normam apostolicam suscipit, statuitque
tertiam, sextam, nonam, et simul nocturnum. Deinde
expendit quid Deus exigat, et invenit ubique
septimum numerum praedicari, quemadmodum dicitur: <hi>Septies in die laudem dixi tibi;</hi> 
 et illud statuit
exsequi; quod et perfecit, septies interdiu, et noctu
septies concipiens preces, septennio hunc secutus
est tenorem. »  Postea vero nec his contentus jugem
psalmodiam instituit; quam etiam in pluribus ordinis
nostri monasteriis viguisse probat noster Mabillonius <note>(Praefat. ad saec. IV, part. II)</note>.</p>
<p>
          <pb n="0458A"/>Ex dictis hactenus satis refutata manet Neocaesariensis
Ecclesiae clericorum temeritas, qui Basilio
Magno aliquando vitio vertere ausi sunt quod statis
certisque horis Deo laudes persolveret, dicentes
moris id non fuisse magno Gregorio Thaumaturgo
appellato; quos ille epist. 63 confutat. Sed et impietas
Lampetii haeretici, ex coeno Massalianorum
exorti, eos qui definitis horis divina celebrarent officia
adhuc legi servire asserentis, uti videre est in
Bibliotheca Photii, n. 52, de Synodo Sidetana. Sed
ad Regulae textum veniamus.</p>
<p> <hi>Ut ait Propheta: Septies in die laudem dixi tibi.</hi> ]
Quasi semetipsum aut alium quemlibet interrogando
S.  P. Benedictus in hujus capitis titulo dixerat: <hi>Qualiter,</hi> 
 id est quoties, <hi>divina opera per diem agantur?</hi> 
Postea quasi respondendo, inquit Hildemarus,
et post eum Bernardus Cassinensis, reponit: <hi>Ut ait
propheta: Septies in die laudem dixi tibi,</hi> prophetica
verba, sicuti aiunt praedicti auctores, non sensum suo
adaptans proposito: nam propheta numerum definitum
<pb n="0458B"/>
pro indefinito assignat, ut idem sit <hi>septies</hi> quod
semper, econtra vero S.  P. Benedictus.</p>
<p> <hi>Qui septenarius sacratus numerus,</hi> etc.] Septenarium
numerum sacratum appellat ob innumera quae in
sese includit sacramenta; ex quibus aliqua revelat
S. Bruno Signiensis episcopus his verbis <note>(Lib. IV
Sent., c. 13, serm. 2)</note>:  « Constat non solum apud
nos, verum etiam apud saeculi sapientes, septenarium
numerum sacratissimum ac perfectissimum esse,
quoniam et omnia tempora, et omnes numeri in eo
continentur. Constat enim ex pari id est quatuor, et
ex primo impari id est tribus: omnis autem numerus
aut par est, aut impar. Omnis ergo numerus ex
septenarii partibus constituitur, et per hoc alii numeri
in hoc uno numero continentur. Hinc est quod
Judaei septem diebus comedunt azyma, hinc est quod
septem diebus celebrant festivitates, hinc est quod
manus sacerdotum quando ordinantur septem diebus
unguntur et consecrantur, hinc est quod pontifex
<pb n="0458C"/>
tangens in sanguine digitum septies projicit contra
propitiatorium et fores tabernaculi, hinc est quod
leprosus concluditur septem diebus, hinc est quod
Maria soror Moysi septem diebus mansit extra castra,
hinc est quod muri Jericho septies circumdantur et
corruunt, hinc est quod septies in die laudem Domino
dicimus, hinc est quod non solum septies sed etiam
septuagies <emph>305</emph> septies nostris debitoribus dimittere
jubemur, hinc est quod templum Salomon septem
annis aedificatur et septem diebus dedicatur. Hoc
septem Ecclesiae, septem candelabra, septem lucernae,
septem sigilla, septem angeli tuba canentes,
septem panes turbam multam in deserto reficientes,
et septem gratiae Spiritus sancti significare videntur. » <hi>Vide</hi> 
 Menardum ad hunc locum, et Joannem Bona
de Divina Psalmod. cap. 2, § 5.</p>
<p> <hi>Quia de his horis diurnis dixit: Septies in die laudem
dixi tibi.</hi> ] Quem Prophetae versiculum de die
artificiali late sumpto, prout aurora et crepusculo
circumscribitur, S. Pater intelligit; hunc de die
<pb n="0458D"/>
naturali, qui lucem et tenebras simul involvit, exponunt
S. Basilius serm. 1 de Institutione monach.,
Cassianus et alii.</p>
<p> <hi>Nam de nocturnis vigiliis idem ipse Propheta ait:
Media nocte surgebam ad confitendum tibi.</hi> ] Nocturnas
vigilias auctoritate divina confirmat, Prophetae adducens
exemplum, qui media nocte surgebat ad confitendum
Deo: quod tamen S. Pater non sic proponit
quasi nos vellet media nocte surgere, quibus modice
amplius de media nocte permittit; sed tantum ut
ostenderet monachos nocte surgere debere, ut exponunt
Hildemarus et Bernardus Cassinensis. <hi>Vid.</hi> l. I
de Antiq. monach. Ritibus, cap. 1.</p>
<p> <hi>Ergo his temporibus referamus laudes Creatori nostro.</hi> ]
Non solum ore, sed etiam corde, imo corde
amplius: nam, ut ait Hildemarus,  « Ille laudes Deo
refert qui hoc quod ore dicit, corde cogitat. Et propterea
vigilanter S. Benedictus subjunxit, cum dicit
<pb n="0459A"/> <hi>his temporibus referamus laudes,</hi> 
 et statim adjecit <hi>Creatori nostro,</hi> 
 ac si diceret: Ita laudes referamus,
ut Creator noster cognoscatur: nam sunt multi qui
videntur laudes referre, sed non referunt Deo; quia
hoc quod ore dicunt, corde non intendunt. » </p>
<p> <hi>Super judicia justitiae suae.] Super,</hi> id est <hi>propter,</hi> 
infit Hildemarus; his enim verbis <hi>quare Deo referre
laudes debeamus tam in die quam in nocte manifestat;</hi> 
nimirum propter judicia Dei: quaenam sint autem
illa judicia non aperit, sed dicit esse incomprehensibilia,
attamen justa; sunt enim <hi>judicia justitiae suae;</hi> 
quae cum clara et aperta Boherio non videantur,
judicia justitiae Dei asserit esse judicia Filii Dei, qui
est justitia Patris. Et revera quae passus est a Judaeis
Christus judicia justitiae Dei septem canonicis horis
Ecclesia honorare intendit, ut patet ex his versibus,
quos refert Boherius:
<l>In matutino damnatur tempore Christus;</l>
<l>Quando surrexit primam canit ordo fidelis;</l>
<l>
<pb n="0459B"/>Tertia cum canitur, tunc est cruciamina passus;</l>
<l>Sexta sunt tenebrae per mundi climata factae;</l>
<l>Emissus nona est divinus spiritus hora;</l>
<l>Vespere clauduntur Christi sacra membra sepulcro;</l>
<l>Christo bissena custodia ponitur hora.</l> 
Hos tamen tanquam historicae veritati minus conformes
haud omnino <emph>306</emph> probat cardinalis Bona <note>(de
Div. Psal. cap. 2, § 3)</note>; nam resurrectio ante primam
horam facta est, et quod de hora duodecima dicunt,
in Evangelio non legitur: praeferendi sunt ergo vulgatissimi
illi glossae in cap. 1 de Celebr. missarum:
<l>
<pb n="0460A"/>Haec sunt septenis propter quae psallimus horis:</l>
<l>Matutina ligat Christum, qui crimina purgat;</l>
<l>Prima replet sputis; causam dat tertia mortis</l>
<l>Sexta cruci nectit; latus ejus nona bipertit;</l>
<l>Vespera deponit; tumulo completa reponit.</l> 
Multas alias pias institutionis septem horarum canonicarum
adducunt causas, qui de officiis ecclesiasticis
tractatus ediderunt auctores, quas omnes hic referre
praesentis non est otii; unam duntaxat pro capitis
hujus conclusione proferam ex Petro Damiani <note>(Opusc.
10, cap. 1)</note>:  « Septem sunt levia minimaque peccata,
inquit, in quibus non solum peccator, sed etiam
justus quisque quotidie labitur, etiamsi in excelso jam
perfectionis culmine stare videatur; quae profecto
sunt: Cogitatio, ignorantia, inconstantia, necessitas,
infirmitas, oblivio, subreptio . . . . . Propter haec igitur
septem levia parvaque peccata, quae pro fragilitatis
humanae debilitate cavere non possumus, hoc ex
magisterio Spiritus sancti a piis Ecclesiae doctoribus
<pb n="0460B"/>
institutum est, ut vota nostra per unumquemque
diem septies persolvamus. Haec sane septem canonicarum
horarum officia quasi septem baptismatum
lavacra in sanctae Ecclesiae sunt gremio constituta,
ut septem offensionum maculas, quas ex quotidiana
vitae hujus conversatione contrahimus, totidem, ut
ita loquar, orationis quotidianae fluentis expiare curemus,
quatenus assiduum corruptibilis vitae pulverem
satisfactionis aura decutiat, et mundanae conversationis
lutum superfusae orationis frequens unda
detergat. » </p>
</div>

<div>
        <head>CAPUT XVII. <hi>Quot psalmi per easdem horas canendi sunt.</hi> </head>

<pb n="0459"/>
<p>
          <pb n="0459C"/>Jam de nocturnis vel matutinis digessimus ordinem
psalmodiae; nunc de sequentibus horis videamus.
Prima hora dicantur psalmi tres, singillatim, et non
sub una <hi>Gloria.</hi> Hymnus ejusdem horae, post versum <hi>Deus, in adjutorium meum intende</hi>,
antequam
psalmi incipiantur. Post expletionem vero trium
psalmorum, recitetur lectio una, versus, et <hi>Kyrie
eleison,</hi> et missae sint. Tertia vero, sexta, et nona,
eodem ordine celebretur oratio, id est versus, <emph>307</emph> 
hymni earumdem horarum terni psalmi, lectio et
versus, <hi>Kyrie eleison,</hi> et missae sint. Si major congregatio
<pb n="0460C"/>
fuerit, cum antiphonis; si vero minor, in
directum psallantur.</p>
<p>Vespertina autem synaxis, quatuor psalmis cum
antiphonis terminetur, post quos psalmos lectio recitanda
est, inde responsorium, Ambrosianum,
versus, canticum de Evangelio, litania et oratio
dominica, et fiant missae. Completorium autem
trium psalmorum dictione terminetur. Qui psalmi
directanei sine antiphona dicendi sunt; post quos
hymnus ejusdem horae, lectio una, versus, <hi>Kyrie
eleison,</hi> benedictio, et post missae fiant.
</p>
      </div>

<div>
        <head>COMMENTARIUS.</head>

<pb n="0459"/>
<p> <hi>Jam de nocturnis vel matutinis digessimus ordinem
psalmodiae, nunc de sequentibus horis videamus. Prima
hora dicantur tres psalmi singillatim, et non sub una
gloria.</hi> ] Sed sub triplici, ut ad quemque psalmum
glorificetur Trinitas. Totidem psalmos ad tertiam,
sextam, nonam, et completorium, quinque scilicet
horas S. Pater assignat:  « Ut quinque sensus nostri
corporis tribus animae virtutibus excellere admoneamur,
ut ex toto corde, tota anima, tota mente
diligamus Deum » , inquit Amalarius in supplemento <note>(Tom. II Anal.)</note> </p>
<p>
          <pb n="0460D"/> <hi>Hymnus ejusdem horae,</hi> etc., <hi>Kyrie eleison, et missae
sint.</hi> ] Haec omnia clara et aperta sunt, nec quidquam
in se difficultatis continent, nisi forte duo
extrema verba <hi>missae sint,</hi> in quibus exponendis non
consentiunt omnes. Ut autem in re dubia et obscura
lucis aliquid afferamus, praenotandum <hi>missae</hi> vocabulum
valde esse aequivocum, et ad multa significanda
usurpari</p>
<p>Primo enim, missa vulgo sumitur pro incruento
Christi sacrificio, quod in altari offerunt sacerdotes;
quo sensu accipitur infra, cap. 35: <hi>in diebus autem
<pb n="0461A"/>
solemnibus usque ad missas sustineant;</hi> et cap. 38: <hi>Post missas et communionem</hi> 
 ingrediatur lector ad
legendum</p>
<p>Secundo, missa sumitur pro festo alicujus sancti.
Ita statuta S. Adalardi: <emph>308</emph>  « Isti sunt dies in quibus
eis ab opere dominico parcendum est . . . Nativitas
Domini . . . <hi>Missa</hi> domnae Balthildae; »  antiquae
Germaniae consuetudines ms., n.30:  « Diebus dominicis
et festis ab ipsis calendis Octobris usque in <hi>missam</hi> 
 S. Martini. »  Et infra:  « A <hi>missa</hi> vero
S. Martini usque in Purificationem S. Mariae, etc. » 
Vide vitam S. Gutlaci, n. 32, saec. III, part.  I. </p>
<p>Tertio, missa sumitur pro hora canonica, sive
pro cursu divini officii. Sic apud Cassianum <note>(Lib. II,
cap. 13)</note>:  « Quare post missam nocturnam dormire
non oporteat. »  Et alibi <note>(Lib. III, cap. 5)</note>:  « Missa
canonica celebrata, usque ad lucem post haec vigilias
extendunt. »  Et concilium Agathense <note>(Can. 30)</note>:
 « Hymni matutini vel vespertini diebus omnibus decantentur,
<pb n="0461B"/>
et in conclusione matutinarum vel vespertinarum
missarum post hymnos capitella de psalmis
dicantur. » </p>
<p>Quarto, missa sumitur pro lectione. S. Aurelianus
in Ordine psallendi:  « In Natali Domini et in Epiphania
tertia hora noctis surgite: dicite unum nocturnum,
et facite sex missas de Isaia propheta;
iterum dicite secundum nocturnum, et legantur aliae
sex de Evangelio. In Epiphania ita: In primo unum
nocturnum, deinde de Daniele propheta facite illas sex
missas . . . . In martyrum festivitatibus tres aut quatuor
missae fiunt: primam missam de Evangelio legite:
reliquas de passionibus martyrum, etc. »  Magister in
Regula <note>(Cap. 46)</note>:  « Eo ordine quo missae a
clericis celebrantur, id est cum minor clericus apostolum
perlegerit, sequitur major diaconus Evangelia
sancta lecturus. » </p>
<p>Quinto, missa apud antiquos dicta reperitur pro
oratione seu collecta, eo quod mittatur ad Deum.
Ita in concilio Milevitano <note>(Can. 12)</note>:  « Placuit etiam
<pb n="0461C"/>
et illud, ut preces, vel orationes, seu missae, quae
probatae fuerint in concilio, sive praefationes, sive
commendationes, seu manus impositiones ab omnibus
celebrentur. »  In concilio Toletano 4, can. 13:
 « Componuntur ergo hymni, sicut componuntur
missae sive preces vel orationes. »  Et apud Cassianum <note>(Lib. II, cap. 7)</note>:
 « Qui necdum bene finito
psalmo, in orationem procumbere festinamus, ad
celebritatem missae quantocius properantes.</p>
<p>Sexto, denique, missa pro dimissione dicitur, sicut
apud Tullium, V de Orat., collecta pro collectione;
apud Tertull., l. III cont. Marc., proba pro probatione:
apud Cyprianum, remissa pro remissione.</p>
<p>Ex illis sex missae significationibus controversia hic
tantum esse potest de duabus postremis. Nam:
1º certum est hic missam non sumi pro sacrificio
eucharistico, ut voluit aliquando vir quidam doctus,
quem merito refellit Menardus hunc in locum; neque
enim, saltem ex consuetudine, missa post completorium
<pb n="0461D"/>
dicebatur. 2º Certum est etiam non sumi pro
festo, nam dies festi neque quotidie, neque ad horas
singulas eveniunt. 3º Neque pro integra hora canonica,
alioquin peracto divino officio, S. Benedictus
jam celebratum iterum celebrari praeciperet. 4º Neque
pro lectione, nam cap. 48, post primam et post
nonam non lectioni, sed operi manuum vacandum
esse instituit.</p>
<p> <emph>309</emph> Tota ergo difficultas versatur circa duas postremas
missae acceptiones, an scilicet orationes dicendas
S. Benedictus his verbis praeceperit, an absolutionem
seu dimissionem faciendam; utraque enim
sententia suos assertores habuit, ut discimus ex Hildemaro:
 « Missae sint, inquit, duobus modis intelligunt
sapientes. Fiant missae id est absolutiones.
Sive alio modo dicuntur missae missiones, ut attineant
ad illam orationem, eo quod per officium sacerdotis
orationes populi diriguntur ad Deum; unde
dicit sacerdos: <hi>Exaudi, Domine, vocem populi tui,</hi> 
<pb n="0462A"/>
et reliqua. »  Ex duabus hisce opinionibus posteriori
suffragatur Hildemarus, cum postrema hujus capitis
verba, <hi>et missae fiant,</hi> commentans, addit:  « Id est
orationes, sive supplicationes monachorum ad Deum
transmissae. »  Hildemarum sequuntur insigniores Regulae
commentatores pene omnes. Smaragdus:
 « Quod in aliis locis dicit et completum est, hac in
clausula <hi>et missae sunt</hi> dicit. <hi>Et missae sunt</hi> repetit,
orationes enim officii, quae a nobis sunt completae,
Deo sunt missae, quia in illius honore sunt celebratae.
Aliter orationes id est collectae, quae in fine cursus a
sacerdote dicuntur, missae, id est Deo transmissae,
vocantur. »  Bernardus Cassinensis:  « Quod vero ait <hi>missae sint,</hi> 
 sic intelligas, quod quando oramus ad
Deum orationes mittimus, et ab ista missione dicitur <hi>missa.</hi> 
 Unde quod dicit <hi>missae sint,</hi> idem est ac si
diceret : Post <hi>Kyrie eleison</hi> dicatur oratio quae mittatur
ad Deum. Unde cum agit de vesperis in hoc
capitulo, dixit duas orationes faciendas, puta quando
dicit in littera oratio dominica, id est <hi>Pater noster,</hi> 
<pb n="0462B"/>
et <hi>missae fiant.</hi> »  Nicolaus de Fractura:  « <hi>Et missae
sunt,</hi> supple orationes, et psalmodiae missae sint ad
Dominum. »  Boherius in primo comment.:  « Quotiescunque
Deum oramus, orationes nostras ad Deum
mittimus, et a tali missione orationes, quas in fine
horarum dicimus, ut sunt preces, oratio dominica,
versus subsequens, oratio specialis ipsius horae vel
diei, cum conclusione debita, missae nominantur, ut
hic; unde quando dicit, <hi>Et missae fiant,</hi> idem est ac
si diceret: Post <hi>Kyrie eleison,</hi> orationes fiant quae ad
Deum mittantur. »  Et in secundo comm.:  « Missae,
id est orationes quae mittuntur ad Dominum, ut <hi>Pater
noster,</hi> illiusque horae oratio. »  Joannes de Turrecremata:
 « <hi>Et missae sint,</hi> id est dicantur orationes
quae missae dicuntur hic a S. Patre, eo quod in illis
ad Deum expresse preces mittamus dicentes: Oremus. <hi>Omnipotens sempiterne Deus;</hi> 
 vel <hi>Deus qui;</hi> vel hujusmodi. » 
Theobaldus Artaldus Coelestinus in Gallica
expositione Regulae Benedictinae haec verba <hi>et
<pb n="0462C"/>
missae sint</hi> ita reddit: <hi>Et soient dites messes, c' est-à-dire
l' oraison dominicale, le</hi> Credo, <hi>les prières, et la
collecte propre à icelle heure, lesquelles par singulière
efficacité sont envoyées à Dieu le Souverain,</hi> etc. Joannes
Craesbeeck:  « <hi>Missae sint,</hi> hoc est orationes
fiant, et mittantur ad Deum tum a singulis privatim,
et submisse dicentibus <hi>Pater noster,</hi> etc; tum communiter
uno sacerdote collectam clare recitante; dicuntur
enim orationes nostrae missae, »  etc. Hugo
Menardus:  « Missae hoc loco collectae sunt seu orationes,
quae juxta Cassianum ad finem cujusque psalmi
dicebantur a sacerdote, quarum <emph>310</emph> mentionem
tantum facit in fine horarum S.  P. Benedictus brevitatis
causa, tanquam rei suis monachis vulgaris et
tritae, quemadmodum postea agit de brevi oratione
veluti obiter et per transennam, tanquam de re monachis
nota, quae majori explicatione non indigeat.
Vel certe dicendum S.  P. Benedictum juxta aliorum
morem quem supra declaravimus rejecisse ejusmodi
collectas ad finem cujusque horae, ita ut plures dicendae
<pb n="0462D"/>
sint non una, atque ob eam rationem dixisse: <hi>Missae sint,</hi> 
 non missa sit. »  Joannes Caramuel:  « Missae sunt orationes illae quas in fine dicimus ante <hi>Benedicamus Domino.</hi> 
 »  Et infra:  « Missae sunt collectae
illae ultimae officii, nempe oratio correspondens
diei, et si quae tunc fiebant confessorum aut martyrum
commemorationes. « Idem habet in Nomenclatore.
Denique Carolus Cointius in tom. I Annalium
Eccles. Francorum <note>(Ann. 514, n. 32)</note>:  « Horae igitur
prima, tertia, sexta, et nona, sic clauduntur:
Post <hi>Kyrie eleison</hi> dicitur oratio dominica, eo quo
supra expositum est modo, tum missae, seu collectae. » </p>
<p>Hanc tot gravissimorum auctorum sententiam confirmat
usus ac praxis <hi>missae</hi> vocabulum usurpandi ad
significandas collectas sive orationes, ut videre est
in secunda Regula SS. Patrum, cap. 6, ubi agens de
divinis officiis haec habet:  « Operam vero dabunt
<pb n="0463A"/>
singuli fratres ut tempore quo <hi>missae</hi> fiunt sive die
sive nocte, quando diutius standum est ad <hi>orationem,</hi> 
non deficiant. »  Quem locum explicat alius textus
ex Regula S. Macarii, cap. 15:  « Operam Deo dabunt
singuli tempore quo <hi>missae</hi> in vigiliis observandis
fiunt, quando omnes conveniunt, ne deficiant. » 
Ita etiam Cassianus lib. II, cap. 7:  « Nedum bene
finito psalmo in orationem procumbere festinamus,
ad celebritatem <hi>missae</hi> quantocius properantes. »  Ita
S. Caesarius <note>(Apud Boll. 12 Jan.)</note> quod in Regula ad
Virgines praescripserat, ut a calendis Octobris ad
Pascha duo fiant nocturni, et  « post nocturnos legantur
orationes tres; »  in Regula ad Monachos,
cap. 20, sic exprimit:  « Vigilias mense Octobri duos
nocturnos faciant, et tres <hi>missas.</hi> Ab una missa legat
frater folia tria, et orate; legat alia tria, et
orate; legat alia tria, et levet se: »  quasi diceret: <hi>Duos faciant nocturnos et orationes tres: post primam
orationem legat tria folia, et fiat secunda oratio; legat
alia tria folia, et fiat tertia oratio; legat alia tria, et
<pb n="0463B"/>
levet se.</hi> 
 Eodem sensu missam accepisse videtur Gregorius
Turonensis <note>(Lib. VI Hist. Franc., cap. 46)</note>,
cum dixit Chilpericum regem quaedam confecisse
 « opuscula, vel hymnos, sive <hi>missas,</hi> quae nulla ratione
suscipi possunt. » </p>
<p>Cum igitur constet missae vocabulum apud antiquos
scriptores, maxime auctores regularum monasticarum
usurpatum fuisse ad significandas orationes; nihil
vetat hic eo sensu a sancto Patre Benedicto acceptum
fuisse, praesertim cum constet eum ad opus Dei orationes
admisisse, ut patet ex capite 57, ubi praescribit,
ut <hi>semper ad orationem ultimam operis Dei commemoratio
omnium absentium fiat;</hi> quae verba non
solum orationes eum admisisse probant, sed etiam
plures; unde etiam hic non simpliciter dicit, ut <hi>missa
sit,</hi> sed ut <hi>missae sint,</hi> et <hi>missae fiant.</hi> Quapropter
his assentiri non possum, qui missam hoc capite a
S. Benedicto <emph>311</emph> pro dimissione dictam velint;
quae si vera essent, non <hi>missae sint,</hi> aut <hi>missae fiant</hi> 
<pb n="0463C"/>
dixisset, sed <hi>missa sit</hi> aut <hi>missa fiat,</hi> neque enim
missae vocabulum in plurali ab aliquo auctore adhibitum
videmus ad significandam dimissionem, sed semper
in singulari. Multo minus probare possum S. Hildegardis,
Antonii Perez, et Benedicti Haefteni sententiam,
qua dicunt praeter dominicam, aliam a
S. Benedicto orationem admissam non fuisse. Nam,
praeter quam quod semper ad orationem ultimam
operis Dei omnium absentium commemorationem
fieri jussit, vigilias diebus dominicis festisque duodecim
lectionum <hi>benedictione</hi> terminari voluit; quae
benedictio ex S. Hildegarde, Perezio, et Haefteno
collecta erat. Praeterea scribit Amalarius in Supplemento <note>(Tom. II Anal.)</note>,
quod  « in omnibus officiis
tam clerici quam monachi persolutis, orationem Domino
recte offerunt ultimam, quae per Dominum
nostrum Jesum Christum Deo Patri commendatur. » 
Cujus rei praxim videre est apud nostros Aeduenses,
quibus Regulae Benedictinae observantiam tanto studio
commendarat S. Leodegarius, in concilio Augustodunensi;
<pb n="0463D"/>
scilicet in Vita S. Mederici abbatis, qui
saeculo septimo florebat, in cujus num. 7 anonymus
agit de quodam monacho qui  « statim ut synaxis
oratione consueta finienda esset, et antequam genua
flecteret ab ecclesia exiret. »  Et certe credibile non
est S. Benedictum a communi veterum monachorum
consuetudine recessisse, qui omnes ad officium divinum
orationes adhibebant, ut de Aegyptiis constat
ex Cassiano l. II, c. 7; de Pachomianis ex Palladio
Lausi. c. 38 <note>(Vide vitam S. Pach. c. 22, et Reg.
cap. 121 et 126)</note>, quibus angelus  « constituit ut per
totum diem facerent duodecim orationes, et cum ad
vespertinum lumen venirent, et in nocturnis vigiliis
duodecim, et hora nona tres, »  tot scilicet quot
psalmos. Orationes etiam praescribit S. Caesarius in
Regul. ad Monachos cap. 20; S. Aurelianus in Ordine
<pb n="0464A"/>
psallendi; S. Isidorus in Reg. c. 7; S. Fructuosus
cap. 3; Magister in Reg. cap. 33, 35, 36, 37;
S. Columbanus in Poenitentiali; S. Macarius in Regula
c. 15. <hi>Vide</hi> concil. Milevit. c. 12; Carthag. II,
c. 25, et Agathense can. 30, in quibus agitur de Collectis
quae proinde ante S. Benedicti tempora in Ecclesia
erant in usu</p>
<p>Hactenus dicat confirmare possem ex lectione quae
reperitur in vetustissimis Regulae S. Benedicti manuscriptis
codicibus, Oxoniensi ante annos mille
exarato, Narbonensi ante nongentos, et Floriacensi
ante octingentos, in quibus non legitur <hi>et missae sint,</hi> 
sed tantum <hi>et missas,</hi> quasi diceret S. Benedictus post
tres psalmos <hi>recitetur lectio una, versus Kyrie eleison,
et orationes seu missas.</hi> Nec est quod dicat aliquis missas
ibi exprimi in accusandi casu, cum reliqua scribantur
in casu nominandi: nam id frequenter occurrit in
illis codicibus, maxime in Narbonensi et Floriacensi,
in quibus saepe legimus <hi>hymnum</hi> pro <hi>hymnus, lectionem</hi> 
pro <hi>lectio.</hi> </p>
<p>
          <pb n="0464B"/>Nec me multum movet quod dicit S. Hildegardis,
nullam a S. Benedicto collectam esse designatam,
 « quatenus fastidium orantibus tollatur, et ne praemissa
oratio dominica in neglectum ducatur. »  Cum <emph>312</emph> 
 contrarium experientia constet, nec brevissimae
collectae fastidium generare queant, nisi ei quem totius
taedet officii. Quapropter si quod oppositae sententiae
argumentum aliud magis urgeat expendendum
est. Unicum duntaxat habet fundamentum ex cap. 9
et 12 desumptum, in quorum primo S. Benedictus
nocturnarum, vigiliarum ordinem instituens, postquam
de psalmis et lectionibus disseruit, sic tandem
concludit: <hi>Versus, et supplicatio litaniae, id est Kyrie
eleison, et sic finiantur vigiliae noctu nae.</hi> In altero vero,
ubi agit de matutinis, post canticum de Evangelio
additur: <hi>litania, et completum est;</hi> ex quibus ita inferunt:
Eodem modo sumitur hoc capite <hi>et missae
sint,</hi> quo capite 9, <hi>et sic finiantur vigiliae nocturnae,</hi> 
et cap. 12, <hi>et completum est.</hi> Porro his loquendi formulis
<pb n="0464C"/>
nullae praescribuntur orationes aut collectae:
ergo nec cum dicit <hi>Et missae sint.</hi> </p>
<p>Huic objectioni ut fiat satis, respondeo primo satis
probabile esse S. Benedictum Aegyptiorum monachorum
morem secutum fuisse, qui ad singulos
psalmos orationes interponebant, ut constat ex Cassiano;
quem morem licet non explicite, tamen implicite
sanctus Pater, ut docet Boherius, praescripsit in
eo quod eorum adinstar ad vigilias duodecim psalmos
cum <hi>alleluia</hi> in fine decantari praecepit: quo decreto
eorum ritum approbaverit, iterumque approbare videtur
cap. 20, ubi de reverentia orationis, et haec
quoad vigilias. « Quod autem inter ipsos matutinos,
inquit iterum Boherius, vel in fine ipsius solemnitatis
orationum fieret interjectio, per Patres ordinatum,
ut puto, reperit; sicque etiam nec instituere
procuravit. »  Igitur satis probabile est S. Benedictum
ad nocturnos, et ad laudes orationes psalmis
inseruisse, quas ad alias horas diurnas in finem officii
rejecerit, ac propterea ad vigilias nulla facta orationum
<pb n="0464D"/>
mentione, dixisse, <hi>sic finiantur vigiliae nocturnae,</hi> 
ad matutinos seu laudes et <hi>completum est;</hi> ad alias
vero horas <hi>et missae sint, et missae fiant.</hi> Hanc opinionem
aliquo modo roborat Regula Magistri, quae
magna ex parte constat ex Regula S. Benedicti ritibusque
Benedictinis, in cujus cap. 33 vetat ne duo
psalmi sub una dicantur gloria, ne forte orationes inter
ipsos dicendae omittantur:  « Caveatur, inquit, ne
psalmi aliquando combinentur, quod non licet; sed singulos
debere definiri cum <hi>Gloria,</hi> ut nec orationes inter
ipsos agendae perdantur. »  Idem etiam praescripsit
S. Isidorus, cum Regulae cap. 7 haec statuit,  « recitantibus
monachis post consummationem singulorum
psalmorum prostrati omnes humi pariter adorabunt. » </p>
<p>Respondeo secundo S. Benedictum plura subticuisse,
<pb n="0465A"/>
tanquam usu quotidiano fratribus satis nota:
nam, verbi gratia. cap. 9 et 10, in quibus agit de
vigiliis nocturnis, nullam facit mentionem orationis
dominicae; sed neque cap. 12, in quo matutinorum
diei dominicae ordinem instituit. Nullam etiam hoc
capite mentionem facit commemorationis faciendae
pro absentibus ad primam, tertiam, sextam, etc.
Quod si quis dicat alibi haec praescribi, nimirum
cap. 13, ut ad matutinos et vesperas alta voce dicatur
oratio dominica, in caeteris vero agendis <emph>313</emph> submissa
voce; et cap. 57, commemoratio absentium:
repono et ego plures ibidem orationes S. Benedictum
indixisse, cum dixit: <hi>Semper ad orationem ultimam
operis Dei commemoratio omnium absentium fiat.</hi> Certe
si orationes aut collectas a S.  P. Benedicto admissas
fuisse negemus, eo quod nullam earum videatur fecisse
mentionem, cum divini officii ordinem disponit,
dicendum erit pariter sex primas orationis Dominicae
petitiones praetermisisse in omnibus horis,
praeter laudes et vesperas, quod eas explicite non
<pb n="0465B"/>
praescribat S. Pater.</p>
<p>Respondeo tertio, istas loquendi formulas, <hi>finiantur
vigiliae nocturnae,</hi> et <hi>completum est,</hi> duobus modis
accipi posse praecipitur enim aliquid finiri, vel ita
ut nihil amplius addatur; vel ita ut pauca duntaxat
dictis aut factis adjiciantur; sic quotidie
alicui multa nimis loquenti dicimus ut finiat, non
quasi velimus eum nulla insuper verba facere; hoc
enim saepe nec expedit, nec etiam vellemus.
Atque postremo hoc sensu accipienda esse verba
S. Benedicti, <hi>et sic finiantur vigiliae nocturnae,</hi> 
manifestum est, siquidem his quae supra assignavit
adjicienda est oratio dominica. Idem de aliis, <hi>et
completum est,</hi> debet dici. Et certe ea duobus modis
intellexerunt qui ex fratribus nostris novam S. Augustini
editionem adornarunt, in praevia admonitione
ad secundam Regulam S. Augustini, quam in appendice
primi tomi rejecerunt:  « Completum est, inquiunt,
id est peractum sic erit officium, vel addetur
finalis oratio, qualis ea scilicet quae in antiquis
<pb n="0465C"/>
missalibus <hi>ad complendum</hi> vocitatur. »  Haec tamen
omnia pro nostro modulo satis male digesta aliorum
saniori judicio subjicimus.</p>
<p> <hi>Tertia vero, sexta, nona eodem ordine celebretur
oratio.</hi> ] Oratio hic pro hora canonica sumitur, uti observavit
Boherius; ut sensus sit: oratio tertia, sexta,
et nona eodem ordine celebretur quo prima, cujus
seriem modo disposuit, quod clarius exprimit antiqua
editio Veneta, quae ita legit  « Tertiae, sextae, nonae
eodem ordine celebretur oratio. »  Et S.  P. Benedictus
amplius exponit addens:</p>
<p> <hi>Id est versus,</hi> ] scilicet <hi>Deus, in adjutorium,</hi> etc.</p>
<p> <hi>Hymni earumdem horarum, terni psalmi,</hi> etc.] Haec
omnia ex dictis hactenus plana sunt.</p>
<p> <hi>Si major congregatio fuerit.</hi> ] Quid sit congregatio
exponit Hildemarus his verbis:  « Congregatio est ubi
duodecim fratres sunt: bene congregatio duodecim
fratres sunt, quia possunt illi suam legem
implere; verumtamen et hoc in deserto; nam prope
<pb n="0465D"/>
civitatem non est bonum tantum duodecim monachos
sub uno abbate; quia si miseris eos ad singula officia,
non etiam plene sufficiunt ad honestatem diversorum
hominum qui ad monasterium veniunt. »  Similiter
Bernardus Cassinensis congregationem constituit
in duodecim fratrum conventu,  « quia, inquit,
decem secundum jura faciunt populum; super decem
vero ponitur decanus, et super decanum ordinatur
praepositus, »  et super utrumque abbas. Idem asserit
Boherius, aitque talem fuisse <emph>314</emph> primam congregationem
monachorum, scilicet apostolorum,  « in
qua fuit abbas Salvator noster, praepositus Simon
Petrus, decanus Judas Scarioth. » </p>
<p>Jam vero quae sit major congregatio, quaeve minor,
inquirendum est. « Si plures quam duodecim sunt,
inquit Bernardus Cassin., id est tredecim, aut quatuordecim
aut ultra, major congregatio est; si vero
infra duodecimum numerum, minor congregatio dici
<pb n="0466A"/>
debet. »  Similiter Nicolaus de Fractura ad haec verba: <hi>Si major congregatio fuerit,</hi> 
 addit:  « Ut puta tredecim,
vel quatuordecim, vel plures, quia duodecim faciunt
congregationem, etsi interdum quoad jus eligendi
duo tantum faciant congregationem. »  Boherius autem
triplicem distinguit congregationem; simplicem,
quae est duodecim monachorum; majorem, quae supra
duodecim; et minorem, quae infra descendendo
usque ad duos non computato praelato. Eodem modo
Theobaldus Artaldus et Joannes Craesbeek eam congregationem
majorem agnoscunt, quae duodecimum
monachorum numerum superat. At vero cardinalis
de Turrecremata:  « Major congregatio, inquit, dicitur
ab aliquibus a triginta et supra; minor vero congregatio,
si minus a triginta fuerint fratres descendendo
usque ad duodecim, nam minus a duodecim non videtur
congregatio regularis. »  Haec sententia magis
arridet. Nam S. Benedictus in Regulae c. 21 decanos
in sola majori congregatione instituit, verum supra
duodecim aut quindecim monachos, vel circiter, sufficiunt
<pb n="0466B"/>
abbas et praepositus. Major ergo congregatio
haud potest esse, nisi ubi duo minimum existunt decani,
singuli supra denos monachos constituti, et super
utrosque abbas et praepositus, hoc est viginti
quatuor. Atque ita sentit Hildemarus in cap. 21 scribens;
additque secundum usum eam esse majorem
congregationem in qua sunt quadraginta et triginta
monachi.</p>
<p> <hi>Cum antiphonis; si vero minor in arrectum psallantur.</hi> ]
Quid sit cum antiphona psallere, quid in directum,
explicat Haeftenus his verbis <note>(Lib. VII, tract. 4, disq.
3)</note>:  « Voluit S. Benedictus per psalmodiam cum antiphona
designare eam divini officii partem quae fit
cum nota et melodico concentu; quod ipse satis indicat:
cum enim dixisset modulatis, ut supra diximus,
sex psalmis, idipsum paulo post exprimens ait: <hi>Post
quas lectiones sequantur ex ordine alii sex psalmi cum
antiphonis, sicut anteriores.</hi> Unde manifestum est
cum antiphona psallere idem S. Benedicto esse atque
<pb n="0466C"/>
psalmos modulari . . . Jam vero haud erit difficile
explicatu quid sit in directum psallere, sive directanee;
quod ipse S. Pater exponit sine antiphona, hoc
est sine notis, modulatione, aut tono; ita ut aequali
vocis tenore recte omnia absque ascensu vel descensu
pronuntientur. »  Et certe S. Benedictus hic opponit
psalmodiam cum antiphona psalmodiae in directum:
nisi forte quis dicat psallere cum antiphona idem esse
ac singulis psalmis, imo etiam singulis psalmorum
versiculis antiphonas interponere; psallere vero in
directum easdem omittere, psalmosque uno tenore
cantare. Utramque <emph>315</emph> hanc loquendi rationem
distinguit Boherius ad hunc locum sic scribens:  « Ne
nimio labore paucos opprimat in psallendo, hic eos
relevat a duobus, scilicet brevitate, quia sine antiphonis,
et a cantus proclamatione, quia in directum
psalmi psalluntur. »  Simul indicans orationem et causam
cur minorem congregationem ab antiphonis et
cantu exemerit, nempe ne nimio labore pauci opprimantur;
quod enim fit a multis, facilius adimpletur.
<pb n="0466D"/>
Et certe in minori congregatione, ubi minor solet
esse substantia, necesse est quosdam frugibus colligendis
foras exire, aliisque monasterii utilitatibus
vacare, paucis in choro remanentibus, quibus grave
esset has horas cantu solemni persolvere. Possunt
tamen, si hanc eis Deus dederit voluntatem. Neque
enim hoc sancti Benedicti de minoribus horis in directum
dicendis decretum praeceptivum est, ut cum
Hildemaro annotarunt Bernardus Cass., Boherius, et
Turrecremata; sed tantum permissivum: quod etiam
solas diei minores horas respicit; unde nocturnas
vigilias, matutinum, et vesperas minor congregatio
perinde ac major cum cantu persolvere debet; quia
tunc omnes congregati ab externis officiis liberi haec
facile possunt implere.</p>
<p> <hi>Vespertina autem synaxis.</hi> ] Id est vespertinum officium,
quod synaxis nomine ab antiquis monachis
nuncupatum fuisse constat ex Cassiano l. II, c. 11.</p>
<p>
          <pb n="0467A"/> <hi>Quatuor psalmis cum antiphonis terminetur.</hi> ] Quinque
ut ad matutinos, decurrunt clerici juxta illud
concilii Bracarensis:  « Placuit omnibus communi
consensu, ut unus atque idem psallendi ordo in matutinis
vel vespertinis officiis teneatur, et non diversae
atque privatae, neque monasteriorum consuetudines
cum ecclesiastica sint permixtae. »  Quare autem
quinque a clericis, quatuor vero a monachis psalmi
explicentur, exponit Petrus Damiani his verbis <note>(De
cons., dist. 5 c. Convenit, opusc. 10, cap. 4)</note>:  « Vesperum
non eumdem psalmorum modum apud diversos
ordines habet: nam apud clericos quidem
quinque psalmos amplectitur; apud monachos autem
quatuor solis expletur. Neutrum tamen ratione
vacare dignoscitur, si dignae discussionis indagine
perquiratur. Nam de quinque vesperae psalmis haec
eadem non absurde redditur ratio quae et superius
absoluta de matutinis habetur. Nam quia humani
generis judex nocte venturus sit ipso docente cognoscimus,
sed qua noctis hora, videlicet utrum media
<pb n="0467B"/>
nocte, an galli cantu, an mane veniat, quia ipso perhibente
sicut fur venturus est, ignoramus; recte ergo
sicut in matutinae, ita et in vespertinae laudis officio
sponsum suum sancta electorum ecclesia praestolatur,
quae per numerum est quinque prudentum virginum
congrue designata; cui nimirum cum quinque
psalmos bonis operibus ornata conjubilat, accensis
quasi totidem lampadibus in ejus occursum laetabunda
festinat. Qui vero quatuor psalmos instituit,
ad hoc nisi fallor spectasse credendus est, quia sicut
sunt quatuor vigiliae militares, ita nihilominus et
quatuor principales noscuntur esse virtutes, justitia
scilicet, fortitudo, temperantia, atque prudentia; <emph>316</emph> 
 in quibus utique per nocturnam mortalis hujus
vitae caliginem jugiter vigilandum est, et in procinctu
spiritalis militiae in cujus arma juravimus pro
castris nostris longanimiter standum, et infatigabiliter
decertandum. In hoc igitur vespertinae laudis officio
per quatuor quos modulamur psalmos instruimur,
<pb n="0467C"/>
ut erga quatuor virtutum custodiam pervigiles
excubemus. »  Aliter Joannes Belethus <note>(Explic. Divin.
offic. c. 52)</note>:  « In vesperis, inquit, a nobis cantantur
quinque psalmi, qui sumus imperfecti; ut videlicet
quod per quinque sensus corporeos commissum est,
per quinque psalmorum cantionem penitus dimittatur . . . . .
monachi vero, in quo se perfectiores esse
ostendunt, tantum quatuor dicunt. Quidquid enim
quadratum est in quamcunque partem vertatur, manet
semper idem firmum ac solidum. Ad eumdem
sane modum perfectus quocunque loco, aut quocunque
tempore semper idem atque immobilis permanet. » </p>
<p> <hi>Post quos psalmos lectio recitanda est.</hi> ] Ex corde
scilicet sicut ad laudes, alioquin non <hi>recitanda</hi> diceret,
sed <hi>legenda.</hi> </p>
<p> <hi>Canticum de evangelio.</hi> ] Nempe <hi>Magnificat,</hi> ut est
<pb n="0468A"/>
probabile; de quo Petrus Damiani sic discurrit <note>(Opusc. 10, cap. 4)</note>:
 « Canticum quoque B. Genitricis
non incongrue vespertino copulatur officio: illa siquidem
velut emenso jam longo praeteriti saeculi die,
sub ipso scilicet mundi vesperascentis occasu, mox ut
lumen aeterni verbi felicis vulvae flore concepit, protinus
in vocem divinae laudis erupit, <hi>Magnificat,</hi> inquiens, <hi>anima mea Dominum.</hi> 
 Adinstar ergo illius
quae mater est Domini, et tota universalis Ecclesia,
quae Christianorum utique mater est, quae et idipsum
lumen portat in mente, quod illa dudum gestavit in
ventre, advesperascente jam die digna Deum laude
magnificat, et de collatis beneficiis gratias agens,
spiritus ejus in Deo salutari suo gratulabunda exsultat. » </p>
<p> <hi>Completorium autem.</hi> ] Ita ultimam diei horam canonicam
S. Benedictus appellat, qua cuncta diei
complemus officia. Ita etiam S. Isidorus in Regul. c.
7. Sed in lib. I de offic. eccles., cap. 21, <hi>completas</hi> 
vocat, nonnulli Patres <hi>completam.</hi> S. Columbanus
<pb n="0468B"/>
Regul. c. 7, <hi>initium noctis;</hi> Fructuosus Bracar. episc., <hi>primam noctis horam,</hi> 
 forte quia dicebatur <hi>in crepusculo
vespertino,</hi> ut videre est apud Eddium <note>(Saec. IV,
part. 1)</note> in Vita S. Wilfridi, c. 64, sive <hi>instante noctis
articulo,</hi> ut in Hist. translat. S. Genulfi <note>(Saec. IV,
part. 2)</note>, n. 25. Et haec forsitan erit hora quam S.
Basilius <hi>petitionem</hi> appellat.</p>
<p> <hi>Trium psalmorum dictione terminetur.</hi> ] Apposite ad
hunc locum S. Ambrosius <note>(Lib. V in Hexam., c. 12)</note>;
 « Quis, infit, sensum hominis gerens non erubescat
sine psalmorum celebritate diem claudere; cum etiam
minutissimae aves solemni devotione, et dulci carmine
ortus dierum et noctium prosequantur? »  Quare
autem trium psalmorum dictione terminetur, ita explicat
Petrus Damiani <note>(Opusc. 10, cap. 5)</note>:  « Ex debito
reddendae rationis super tribus psalmis sancta nos
Trinitas expedit, sub cujus nimirum signaculo peractum
diem completorium claudit: sicut enim primae
horae <emph>317</emph> officium, ut praetaxatum est, SS. Trinitatis
<pb n="0468C"/>
fidei dedicatur; ita et completorium in ejusdem
SS. Trinitatis assertione concluditur, ut cui totius
diei cursus militare dignoscitur, in eum peractae
tandem lucis clausula terminetur. » </p>
<p> <hi>Qui psalmi directanei sine antiphona dicendi sunt.</hi> ]
Id est sine cantu aut sine antiphonarum inter psalmos
aut psalmorum versiculos interpositione, aut
sine utroque simul, ut supra diximus; idque vel quia
non satis superest temporis ad completorium antequam
cubitum eant solemniter celebrandum, vel
quia tempus illud est tempus fletus et moeroris,
juxta illud: Ad vesperum demorabitur fletus; cui
non competit laetitia cantus.</p>
<p> <hi>Post quos hymnus ejusdem horae, lectio una.</hi> ] An
ex corde recitanda, aut in codice legenda?</p>
<p> <hi>Versus, Kyrie eleison, benedictio,</hi> etc.] De quibus vide
lib. I de Antiquis monachorum Ritibus, c. ultimo.
</p>
      </div>

<div>
        <head>CAPUT XVIII. <hi>Quo ordine ipsi psalmi dicendi sunt</hi> </head>
<p>
          <pb n="0467D"/>In primis semper diurnis horis dicatur versus, <hi>Deus, in adjutorium meum intende; Domine, ad adjuvandum
me festina;</hi> 
 et <hi>Gloria.</hi> Inde hymnus uniuscujusque
horae. Deinde prima hora dominica dicenda
quatuor capitula psalmi centesimi octavi decimi.
Reliquis vero horis, id est, tertia, sexta, vel nona,
<pb n="0468D"/>
terna capitula suprascripti psalmi centesimi octavi
decimi dicantur. Ad primam autem secundae feriae,
dicantur tres psalmi, id est, primus, secundus, et
sextus: et ita per singulos dies ad primam, usque
ad dominicam, dicantur per ordinem terni psalmi,
usque ad nonum decimum psalmum. Ita sane, ut
<pb n="0469A"/>
nonus psalmus et septimus decimus dividantur in
binas <hi>Glorias</hi>. Et sic fiat ut ad vigilias dominica
semper a vicesimo incipiatur.</p>
<p>Ad tertiam vero, sextam, et nonam secundae feriae
novem capitula, quae residua sunt de centesimo
decimo octavo psalmo, ipsa terna per easdem horas
dicantur. Expenso <emph>318</emph> igitur psalmo centesimo
octavo decimo duobus diebus, id est dominico et
secunda feria; tertia feria jam ad tertiam, sextam,
vel nonam psallantur terni psalmi, a centesimo nono
decimo usque ad centesimum vicesimum septimum;
id est psalmi novem. Quique psalmi semper usque
ad dominicam per easdem horas itidem repetantur:
hymnorum nihilominus, lectionum, vel versuum
dispositione uniformi, cunctis diebus servata.
<pb n="0469B"/>
Et ita scilicet ut semper dominica a centesimo
octavo decimo incipiatur.</p>
<p>Vespera autem quotidie quatuor psalmorum modulatione
canatur. Qui psalmi incipiantur a centesimo
nono, usque ad centesimum quadragesimum septimum:
exceptis his qui in diversis horis ex eis sequestrantur;
id est a centesimo septimo decimo,
usque ad centesimum vicesimum septimum, et centesimo
tricesimo tertio, et centesimo quadragesimo
secundo. Reliqui omnes in vespera dicendi sunt. Et
quia minus veniunt tres psalmi, ideo dividendi sunt
qui in numero suprascripto fortiores inveniuntur;
<pb n="0470A"/>
id est centesimus tricesimus octavus, et centesimus
quadragesimus tertius, et centesimus quadragesimus
quartus. Centesimus vero sextus decimus, quia parvus
est, cum centesimo quinto decimo conjungatur.
Digesto ergo ordine psalmorum vespertinorum, reliqua,
id est, lectiones, responsoria, hymni, versus,
vel cantica, sicut supra taxavimus, impleantur.
Ad completorium vero iidem psalmi repetantur
quotidie; id est, quartus, nonagesimus, et centesimus
trigesimus tertius.</p>
<p>Disposito ordine psalmodiae diurnae, reliqui omnes
psalmi qui supersunt, aequaliter dividantur in septem
noctium vigilias, partiendo scilicet qui inter eos prolixiores
sunt psalmi, et duodecim per unamquamque
constituantur noctem. Hoc praecipue commonentes,
<pb n="0470B"/>
ut si cui forte haec distributio psalmorum displicuerit,
ordinet, si melius aliter judicaverit: dum omnimodis
id attendatur, ut omni hebdomada Psalterium
ex integro, numero centum quinquaginta psalmorum <emph>319</emph> 
 psallatur. Et dominico die semper a
capite repetatur ad vigilias: quia nimis iners devotionis
suae servitium ostendunt monachi, qui minus
a Psalterio cum canticis consuetudinariis per
septimanae circulum psallunt: cum legamus sanctos
Patres nostros uno die hoc strenue implesse,
quod nos tepidi utinam septimana integra persolvamus.
</p>
      </div>

<div>
        <head>COMMENTARIUS.</head>

<pb n="0469"/>
<p>
          <pb n="0469C"/> <hi>In primis semper diurnis horis dicatur versus Deus
in adjutorium,</hi> etc.] Ab hoc versiculo omnes, sive
diurnas, sive nocturnas horas S.  P. Benedictus incipit;
cum tamen clerici, uti observat Boherius,
tribus modis horas suas soleant incipere; idque ut
triplici quod vulgo committitur occurratur peccato;
nempe vigilias nocturnas a versu <hi>Domine, labia mea
aperies</hi> contra peccata oris; completorium a versu <hi>Converte nos</hi> 
 contra peccata cordis; reliquas horas a
<pb n="0469D"/>
versu <hi>Deus, in adjutorium</hi> contra peccata operis.</p>
<p> <hi>Prima hora dominica dicenda quatuor capitula
psalmi centesimi octavi decimi.</hi> ] Octonarios psalmi
CXVIII S. Benedictus <hi>capitula</hi> appellat; Cassianus, l. II,
c. 11, <hi>intercisiones;</hi> Amalarius, l. IV de Eccl. Off.,
c. 2, <hi>repetitiones;</hi> Petrus Damiani, opusc. 1, cap. 3, <hi>incisiones.</hi> 
 Huic psalmo dominica ad primam Symbolum
S. Athanasii vulgo appellatum, quod Eusebio
Vercellensi nonnulli ascribunt, adjicimus; illudque
quotidie recitant monachi Carthusienses ex nova
collectione Statutor., part. I, cap. 13, n. 12; olimque
in aliquibus ecclesiis singulis diebus cantabatur,
ex Honorio Augustod., l. II de Gemma animae, cap.
59. De hoc Symbolo vide quae diximus in l. I de Antiquis
monachorum Ritibus, cap. 4.</p>
<p> <hi>Ad primam autem secundae feriae dicantur tres psalmi,
id est primus, secundus et sextus.</hi> ]  « Prima monachorum,
<pb n="0470C"/>
inquit Petrus Damiani <note>(Opusc. 10, cap. 3)</note>,
praeter dominicam diem convenienter a capite videtur
inchoare Psalterii, ut cum libri principio apte
concordet diei quoque nascentis origo. » </p>
<p> <hi>Et ita per singulos dies ad primam usque ad dominicam
dicantur per ordinem terni psalmi,</hi> etc.] De
instituto toto hoc capite a S. Benedicto ordine plura
digessit Amalarius in Supplemento, tom. II Analect.,
quod si lubet consule. Quare autem adeo celebratum
<pb n="0470D"/>
a clericis psalmum CXVIII S. Pater ad primam quotidie <emph>320</emph> 
 decantari non praeceperit, has Haeftenus
rationes sive conjecturas affert <note>(Lib. VII, tract. 7,
disq. 3)</note>:  « Prima, quod pulcherrimum psalmum, ut
pluris fieret, noluerit quotidie repeti, sicut pretiosiora
ornamenta non ponuntur in dies. Secunda, vitare
voluerit illud, quod ex repetitione subnasci posset
fastidium, et nonnulla esset hic variatio. Tertia
hoc pacto psalmodiam fecerit breviorem. »  Fuit nihilominus
etiam hic psalmus a monachis celebratus
ut videre est in Vita S. Benedicti Anianensis; et Wetino
monacho inter alia ab Angelo commendatus, ex
ejus visione, n. 4, saec. IV, part.  I. </p>
<p> <hi>Quique psalmi semper usque ad dominicam per easdem 
horas itidem repetantur, hymnorum nihilominus,
lectionum, vel versuum dispositione uniformi cunctis
diebus servata.</hi> ]  « Quantum ad numerum, inquit Boherius,
<pb n="0471A"/>
quia quantum ad qualitatem aliquoties talia
immutantur. »   « Ac si diceret, addit Hildemarus,
quot psalmos, quot hymnos, quot versus, quot
lectiones in uno die dico, tot dico in alio. »  Ex quibus,
maxime ex Boherii testimonio, apparet mutatos
olim ad minores diei horas canonicas hymnos
pro vari tate temporum ac festorum, id quod observant
etiam nunc Cistercienses ad tertiam et completorium,
teste cardinali Bona <note>(De Divin. Psalm.
cap. 18, § 4)</note>.</p>
<p> <hi>Vespera autem quotidie quatuor psalmorum modulatione
canatur.</hi> ] Id est <hi>dulci decantatione,</hi> ut loquitur
Boherius: nam modulatio est cantus dulcedo; quae
quidem modulatio debet fieri secundum tonum praeincoeptae
antiphonae competentem.</p>
<p> <hi>Et quia minus veniunt tres psalmi, ideo dividendi
sunt, qui in numero suprascripto fortiores inveniuntur.</hi> ] <hi>Id est longiores, aut prolixiores, vel majores,</hi> 
 inquit
Boherius. Hanc porro psalmorum dividendorum consuetudinem
<pb n="0471B"/>
S. Benedictus ab Aegyptiis monachis accepit,
qui, ut refert Cassianus <note>(Lib. II, cap. 11)</note>,
psalmos  « pro numero versuum duabus vel tribus
intercisionibus, cum orationum interjectione divisos
distinctim particulatimque consummabant. »  Hujusmodi
etiam divisiones praescripsit concilium Narbonense
anni 589 <note>(Can. 2)</note>.</p>
<p> <hi>Ad completorium vero iidem psalmi repetantur quotidie,
id est quartus, nonagesimus, et centesimus trigesimus
tertius.</hi> ] Utpote nocturno tempori magis competentes.</p>
<p> <hi>Dispositio Ordine psalmodiae diurnae, reliqui omnes
psalmi, qui supersunt, aequaliter dividantur . . . . Et
duodecim per unamquamque constituantur noctem.</hi> ]
Cujus instituti rationem hanc reddit Petrus Damiani <note>(Opusc. 10, cap. 6)</note>:
 « Quoniam ad continuae orationis
instantiam excitat nos evangelica tuba dicens: <hi>Quia oportet semper orare et nunquam deficere;</hi> 
 et
Apostolus: <hi>Sine intermissione orate;</hi> ut hoc non solum
in die, sed et in nocte praeceptum evangelica
<pb n="0471C"/>
impleat disciplina, diligentissime procuratum <emph>321</emph> 
est, ut duodenis psalmis nocturnae vigiliae transigantur.
Durum quippe fuerat, ut aegroti, sive praegnantes,
ac quaelibet aetatum sexuumve diversitas,
sicut in die, per nocturna quoque horarum inter
valla consurgeret, atque ad ecclesiam festinaret. Ut
ergo laborem ecclesiae magistra discretio temperaret,
exquisitum atque altioris consilii dispensatione
statutum, ut juxta nocturnarum horarum numerum,
nihilominus ad vigilias duodenus decurreret ordo
psalmorum; ut quodammodo tota nox in oratione
videretur expensa, dum totidem psalmos orando
persolveret, quot videlicet horis et ipsa constaret. » </p>
<p>Notat porro Hildemarus quosdam olim, hujus occasione
textus: <hi>Duodecim psalmi per unamquamque
constituantur noctem,</hi> aliquo praeoccupatos impedimento,
v. g. existentes in via, illis in vigiliis quibus
prolixiores occurrunt psalmi, hos in breviores mutare
voluisse, dicendo, v. g., psalmos graduales, etiam
<pb n="0471D"/>
se hoc audere asserentes juxta Regulae praeceptum,
scribentis: <hi>Duodecim psalmi per unamquamque constituantur
noctem.</hi> Sed  « hi tales, inquit Hildemarus,
conveniuntur in eo quod digesto ordine psalmodiae
diurnae, reliqui omnes psalmi, qui supersunt, aequaliter
dividantur in septem noctium vigiliis, partiendo
scilicet qui inter eos prolixiores sunt psalmi; qui cum
mutant, non dividunt; et cum non dividunt, transgressores
sunt hujus praecepti. » </p>
<p> <hi>Hoc praecipue commonentes, ut si cui forte haec distributio
psalmorum displicuerit, ordinet si melius aliter
judicaverit.</hi> ] Egregium sane humilitatis exemplum,
quod vir omnium justorum spiritu plenus institutum
a se cum tanta diligentia ac discretione ordinem alieno
subjiciat judicio. Sed  « sive causa humilitatis, sive
causa concessionis hoc verbum dixit magister noster;
tutius est ut nullus abbas vel monachus illam sibi
praesumptionem assumat, quod aliter disponat ipsum
ordinem psalmodiae, quam ipse hic disposuit, qui
<pb n="0472A"/>
Spiritu Dei plenus erat, »  inquit Bernardus Cassinensis.
Et certe si magnum est in S.  P. Benedicto
humilitatis indicium, quod institutum a se ordinem
aliter permittat disponi, non minus superbiae signum
id praesumere: unde nec summi pontifices illum unquam
mutare voluerunt, uti observat Walfridus in
lib. de Eccl. Rebus, c. 23. Et quia nonnulli novitatum
amatores id aliquando praesumpserant, in concilio
Aquisgran. anno 802 celebrato statutum est,  « ut
in monasteriis S. Benedicti Regulam servantibus
officium S. Benedicti facerent sicut Regula docet. » 
Et in altero anni 817,  « ut officium quod in Regula
S. Benedicti continetur celebrent monachi. »  Cujus
statuti mentionem facit Chronicon Moisacense his
verbis:  « Anno tertio Ludovici factum est concilium
magnum Aquisgrani in mense Augusto; et praeceptum
est, ut monachi omnes cursum S. Benedicti cantarent
ordine regulari. »  Sed et Paulus V, pontifex maximus,
qui nostra aetate breviarium pro omnibus sub
Regula S.  P. Benedicti militantibus instituit, eamdem
<pb n="0472B"/>
Psalterii dispositionem illibatam servari voluit; ut
merito eos increpet Hildemarus, qui ordinatam <emph>322</emph> 
a S. Patre psalmorum dispositionem mutare praesumpserant;
qua de re etiam queritur Walfridus in lib.
de Eccles. Reb., c. 25, quamvis pauci tantum monachi,
et non omnes Romanum suscepissent officium,
ut constat ex Supplemento Amalarii, ejusdem aetatis
scriptoris, qui monachorum officia a clericalibus diversa
tum fuisse testatur. Vid. Bened. Haefteni l. VII,
tract. 5, disq. 4 et 5. Caeterum observo hic cum Hildemaro
et quibusdam aliis verba S. Benedicti
solam psalmorum dispositionem tangere, non autem
hymnorum, versuum, lectionum, etc.</p>
<p> <hi>Dum omnimodis id attendatur, ut omni hebdomada
Psalterium ex integro numero centum quinquaginta
psalmorum psallatur.</hi> ] Notat hic Bernardus Cassinensis
et post eum Boherius S.  P. Benedictum absolute
non praescripsisse, ut Psalterium integrum, hoc est
ut quilibet psalmus omni hebdomada psallatur; sed
<pb n="0472C"/>
addidisse, <hi>Ex integro numero centum quinquaginta
psalmorum:</hi> quia propter occurrentes festivitates aliqui
sunt psalmi qui per hebdomadam decantari non
possunt, licet a numero psalmorum nunquam recedendum
sit. Ita illi ad suum propositum. Sed brevius
et facilius dixisse potuissent, istud S. Benedicti decretum
de Psalterio hebdomadatim recitando hypothetice
esse intelligendum, posito scilicet quod festa,
quae ejus tempore non ita frequenter occurrebant, non
eveniant: quod autem adjecit, <hi>ex integro numero
centum quinquaginta psalmorum,</hi> alio respicere videtur,
psalmorumque numerum dedita opera designasse,
ne quis supposititios, peregrinos, et apocryphos
psalmos interjiceret, juxta concilii Laodiceni can. 59, <hi>Non oportet psalmos privatos in ecclesia dici;</hi> 
 nam
fuerunt olim psalmi sub titulo Salomonis, et quorumdam
aliorum, inquit Theodorus Balsamon, quos
quidem privatos concilium appellat, quod non essent
auctoritate Ecclesiae recepti. Psalmos et odas Salomonis
<pb n="0472D"/>
inter apocryphas scripturas recenset S. Athanasius
in Synopsi sacrae Scripturae: de quibus etiam
agit Nicephorus patriarcha Constantinopolitanus in
canone, et collocat inter Scripturas quibus contradicitur.
Sed et ipse Athanasius in Synopsi inter Davidicos
psalmos mentionem facit centesimi quinquagesimi
primi, qui reperitur etiam in antiquis Psalteriis
mss. exstatque editus in polyglotta. Multi etiam haeretici
psalmos composuerunt, inter quos Hierax,
quemadmodum docet S. Epiphanius l. II Panarii, haeresi
67. Valentinus quoque, ut videre est apud Tertullianum,
lib. de Carne Christi. Denique Donatistae
psalmos humano ingenio elaboratos in suis ecclesiis
canebant, ut docet S. Augustinus in epist. 55, novae
editionis.</p>
<p>Ex hoc porro S. Benedicti loco Hildemarus eos
qui Benedictinum officium in Romanum mutare praesumunt,
ut Regulae violatores arguit, eo quod non
omni hebdomada totum psalterium persolvunt, puta
<pb n="0473A"/>
in hebdomada Paschae et Pentecostes, in quibus Romani
solito brevius decantant officium.</p>
<p> <hi>Quia nimis iners devotionis suae servitium</hi> <emph>323</emph> <hi>ostendunt
monachi.</hi> ] Imo obligationis; nam quod erat
devotionis ante claustri ingressum, obligationis ac
debiti evasit post monasticam professionem, ut observat
Boherius.</p>
<p> <hi>Qui minus a Psalterio cum canticis consuetudinariis per
septimanae circulum psallunt, cum legamus SS. Patres
uno die hoc strenue implesse.</hi> ] Quod ait <hi>uno die</hi> non
sic capiendum est, quasi semel et uno tantum die
Psalterium recitassent, <hi>sed cum dicit uno die,</hi> inquit
Hildemarus, <hi>quasi diceret per singulos dies,</hi> aut saltem
frequenter. Quem SS. Patrum fervorem aemulatos
fuisse non paucos reperimus. Ita S. Winwaloeus  « ter
quotidie quinquagenos psalmos psallebat, modo in
crucis figuram, modo flexis genibus. »  Ita S. Neotus
abbas in Anglia immersus fonti,  « solitus erat ad
rigoris incrementum totum ex integro Psalterium
persolvere. »  Idem de S. Aldelmo referunt in ejus
<pb n="0473B"/>
Vita, n. 4 <note>(Saec. IV Bened., part. II)</note>. Ita Ceolfridus
abbas Romam etiam proficiscens,  « exceptis canonicis
orationum horis, quotidie bis Psalterium ex
ordine decantare curavit, »  ut scribit Beda in Vita
S. Benedicti Biscopi, lib. II, n. 21. Ita S. Sequanus
abbas, ex ejus vita, n. 2; S. Austrudis abbatissa Laudunensis,
ex ejus item Vita, n. 18, nihil cibi aut potus
praegustare solebant quin integrum Psalterium
recitassent, qua de re etiam laudatur Gervinus abbas
Centulensis in Chron. Cent. l. IV, c. 26 <note>(Specil. t. IV)</note>.
Ita denique S. Maurus, teste Fausto in ejus Vita,
S. Albericus, abbas Cisterciensis, teste Henriquez in
ejus Vita, n. 3 <note>(Boll. 26 Jan.)</note>, etiam ante vigilias
nocturnas saepe Psalterium percurrebant. Quid integras
congregationes commemorem, quibus solemne
fuit singulis diebus Psalterium decantasse? id quod
de Hoemburgensibus S. Odiliae sanctimonialibus legimus
in ejus Vita, n. 21:  « Evenit et ut quadam die,
sicut consuetudo in eodem monasterio erat, scilicet
<pb n="0473C"/>
ut quotidie secundum ordinem virium jejunarent, et
Psalterium decantarent. »  Qualem etiam disciplinam
apud omnes S. Romualdi eremitas viguisse discimus
ex Hieronymo Camaldul. monacho in sermone de
S. Romualdo, n. 67, apud Boll., 7 Februarii:  « Convocatis
Pater S. Romualdus omnibus et singulis eremitis,
docebat eos ut per totum anni circulum tribus
diebus in septimana in solo pane et aqua jejunarent,
Psalterium cum canticis quotidie dicerent, silentium
inviolabiliter servarent, disciplinas flagellorum in
cella facerent. »  De eremitis quoque Fontis Avellani
ita scribit Petrus Damiani <note>(Opusc. c. 14)</note>:  « Consuetudo
est ut cum duo fratres simul commorantur in
cella, duo persolvant in die Psalteria, unum pro
vivis, alterum pro defunctis. Et illud quidem quod
est vivorum, cum illis dicitur additamentis quae
B. Romualdus apposuit. Quod vero pro defunctis,
cum novem lectionibus dicitur; tribus nimirum per
quinquagenos psalmos. Qui autem solus moratur,
Psalterium quidem vivorum totum per singulos dies
<pb n="0473D"/>
adimplet; defunctorum autem sive medium, sive totum,
juxta quod vitium possibilitas administrat. Horarum
autem canonicarum psalmodia omnino, sicut
fit in monasterio, ita hic per ordinem tota nihilominus
adimpletur. »  Sed <emph>324</emph> quod de S. Dominico
Loricato refert idem Petrus Damiani omnem pene
superat fidem:  « Est inter nos qui nonnunquam uno
die continuato cum nocte novem Psalteria meditando
decurrat; et interim pene semper utraque manu
scopis armata nudum corpus afficiat . . . Hic mihi aliquando
fraterna familiaritate conquestus est, quia
<pb n="0474A"/>
cum novem sic Psalteria saepe modulando perficeret,
ad decimum nunquam potuerit pervenire. »  Denique
generalis olim in toto ordine Benedictino usus obtinebat
integrum in die Parasceves Psalterium recitandi,
uti ostendimus in lib. III de Antiq. monach.
Rit., c. 14.</p>
<p> <hi>Quod nos tepidi utinam septimana integra persolvamus.</hi> ]
Quibus postremis verbis, paternaque increpatione
S. Benedictus stimulos addit discipulis, ut aliquid
ad solitum suae devotionis servitium addant:
unde satis mirari non possum quosdam monachos,
eo quod parvum B. Mariae officium aliquando recitare
cogantur, conqueri, quasi nimis prolixa graventur
psalmodia, cum vix ulla olim exstiterit monachorum
congregatio, quae quotidie illud persolvendum
non susceperit, tantaque olim apud nostros
augendi officii increverit devotio,  « ut in quibusdam
monasteriis ultra tria in quantitate Psalteria »  ad
institutum a S. Patre divini operis cursum adjecerint,
<pb n="0474B"/>
ut scribit Boherius: quod certe patet ex his
quae retulimus in lib. I de Antiq. monachor. Ritib.,
c. 2, 3, 4, 9 et 11. Scio equidem aliquos prolixitatem
illam in psalmodia non ita probasse, ut sunt Guillelmus
abbas S. Theoderici in epistola ad fratres de
Monte Dei, et Petrus Blesensis ad monachum quemdam
Carthusianum, quem ad Cluniacenses transire
meditantem ita dehortatur <note>(Epist. 86)</note>:  « Quid,
quaeso, dulcedinis aut devotionis invenies apud eos
quibus versa est in nauseam numerosa atque confusa
iteratio, atque farsura psalmorum. Paulus dicit: <hi>Psallam spiritu, psallam et mente.</hi> 
 Si psallentibus non
adsit devotio, licet eumdem psalmum millies repetant,
non est hic psalmus jucunda decoraque laudatio. » 
Sed postea zeli sui fervorem paulo temperavit,
ad M. abbatem de Evesham sic scribens <note>(Ep.
97)</note>:  « Fateor quod psalmodiae prolixitas, si ex devotione
procedit, saluberrima est; si acediam habet
sociam, occupatio tamen est honesta; si vagos excursus
mentis omnino non reprimit, per eam saltem
<pb n="0474C"/>
studiis honestioribus assuescit. »  Caeterum longe alia
erat mens Petri Damiani, cujus unum testimonium
sufficere potest ad obstruendum os adversariorum.
Ita porro sese explicat ad Cluniacenses monachos
scribens <note>(Lib. VI, epist. 5)</note>:  « Cum tam districtum
atque ferventem sanctae vestrae conversationis ordinem
recolo, non adinventionis humanae studium, sed
S. Spiritus magisterium inesse perpendo: nam tanta
est in servandi ordinis continua jugitate prolixitas;
tanta praesertim in ecclesiasticis officiis protelabatur
instantia, ut in ipso Cancri sive Leonis aestu, cum
longiores sunt dies, vix per totum diem unius saltem
vacaret horae dimidium quo fratribus in claustro
licuisset miscere colloquium. Hoc autem tam continui
laboris exercitium ad hoc est, ut reor, solerti
satis ac provida magisterii arte provisum, ut levium
atque <emph>325</emph> infirmorum fratrum fragilitatem reprimat,
et delinquendi propemodum occasionem tollat, quatenus,
etiamsi velint, praeter cogitationem peccare vix
<pb n="0474D"/>
possint. Fragilium igitur imbecillitati consulitur, dum
in persolvendo continui ordinis penso totum non
modo diurni, sed et nocturni temporis spatium profligatur. » </p>
<p>Antequam caput istud absolvam, observabo cum
Boherio in secundo comm., hujus capitis initio, quosdam
olim existimasse S. Patrem Benedictum Gallicano
usum esse Psalterio; quod ex iis locis colligebant,
quae S. Pater citat ex Psalterio in Regula, in quibus
variae reperiuntur lectiones quae non exstant in Romano,
bene autem in Gallicano.</p>
</div>

<div>
        <head>CAPUT XIX. <hi>De disciplina psallendi.</hi> </head>

<pb n="0475"/>
<p>
          <pb n="0475A"/>Ubique credimus divinam esse praesentiam, et oculos
Domini in omni loco speculari bonos et malos:
maxime tamen hoc sine aliqua dubitatione credamus,
cum ad opus divinum assistimus. Ideo semper memores
simus quod ait propheta: <hi>Servite Domino in
<pb n="0476A"/>
timore;</hi> et iterum, <hi>Psallite sapienter;</hi> et, <hi>In conspectu
angelorum psallam tibi.</hi> Ergo consideremus qualiter
oporteat nos in conspectu divinitatis et angelorum
ejus esse: et sic stemus ad psallendum, ut mens nostra
concordet voci nostrae.</p>
</div>

<div>
        <head>COMMENTARIUS</head>

<pb n="0475"/>
<p>
          <pb n="0475A"/>Hactenus de divinis officiis satis fuse S. Benedictus,
singulas illius horas assignando, singulas horarum
partes distribuendo, psalmorum ordinem disponendo:
unum restare videbatur, quod esset horum
omnium velut anima, et sine quo vix aut ne vix quidem
cuncta prodessent; qua scilicet psallendum sit
<pb n="0475B"/>
disciplina; idque praesenti hoc capite exsequitur.
Isthaec autem psallendi disciplina in duobus potissimum
sita est, ex quibus unum exteriorem hominis
compositionem spectat, alterum interiores animi dirigit
affectus. De hoc secundo praesertim agitur hoc capitulo,
de primo plurima jam tetigimus tum in ante
dictis hactenus, tum in libro I de Antiq. mon. Rit.,
cap. 2. Unum hic solum addo Benedicti papae XII decretum,
ut in monachorum <emph>326</emph>  « ecclesiis, monasteriis,
sive locis cum gravitate, et modestia, humiliter,
et devote, horis debitis ad divina officia universi
et singuli monachi debeant convenire; ipsaque cum
devotione sincera, tractim, distincte, convenienter,
et debite celebrent; non transcurrendo, aut syncopando,
et quoad alia quae his impedimentum afferrent,
servando silentium; quinimo ad divina intentis
praecordiis attendendo: transgressores vero praemissorum
debitae subjaceant disciplinae <note>(In Const. pro
Bened. cap. 27)</note>. »  Huc referri potest praeclarum
<pb n="0475C"/>
S. Bernardi monitum <note>(Serm. 47, in Cant.)</note>:  « Vos
moneo, dilectissimi, pure semper et strenue divinis
interesse laudibus. Strenue quidem, ut sicut reverenter,
ita et alacriter Domino assistatis, non pigri, non
somnolenti, non oscitantes, non parcentes vocibus,
non praecidentes verba dimidia, non integra transilientes,
non fractis et remissis vocibus muliebre quiddam
balba de nare sonantes; sed virili, ut dignum
est, sonitu et affectu voces S. Spiritus depromentes. » 
Et alibi <note>(Epist. 312)</note>:  « Cantus si fuerit, plenus sit
gravitate, nec lasciviam resonet, nec rusticitatem:
sic suavis, ut non sit levis; sic mulceat aures, ut moveat
corda. Tristitiam levet, iram mitiget: sensum
litterae non evacuet, sed fecundet. Non est levis jactura
gratiae spiritualis levitate cantus abduci a sensuum
utilitate, et plus sinuandis intendere vocibus
quam insinuandis rebus. »  Recte omnino; nam ab
humili prorsus et simplici monachorum psallendi disciplina
alieni sunt omnes cantus figurati, musicorum
voces seu potius clamores, musicalia omnia instrumenta,
<pb n="0475D"/>
a quibus abhorruere quotquot unquam solidae
pietati et religiosae simplicitati studuerunt monachi;
unde merito a suis olim ecclesiis organa extruserunt
nostri Casalini; edito hoc statuto <note>(Constit. mss. Casalis
Ben. c. 66)</note>:  « Prohibemus etiam in nostra congregatione
organa, interdicentes fratribus nostris tam
organorum quam aliorum instrumentorum pulsationem;
quibus inhibemus ut nec addiscant, nec doceant
eorum usum. Similiter caveatur omnis cantus figuratus. » 
Quod decretum a Cassinensi congregatione
accepisse videntur, siquidem in ejus antiquis declarationibus
prohibentur de novo fieri organa sine licentia
capituli generalis, nec nisi in praecipuis diebus
pulsari permittuntur; et hoc per alios quam per monachos,
<pb n="0476A"/>
quibus tam organorum quam aliorum musicorum
instrumentorum, pulsationem interdicunt;
inhibentque ne addiscere, nec alios docere possint.
In Constitutionibus etiam monachorum Fuliensium <note>(Cap. 19)</note> 
 haec leguntur:  « In nulla divini officii aut
missarum parte liceat cantu figurato, aut symphoniaco,
<pb n="0476B"/>
vel musico uti, nec organis aut alio quovis genere
instrumenti. Longissimeque absint haec omnia
a monasteriis nostris, nec in ea re dispensari possit. » 
Certe organorum usus apud veteres monachos
raro invenies. Aliqua in novo Wintoniensi monasterio
Elfegus construxisse dicitur in vita metrica S. Athelvoldi <note>(Saec. V Bened. p. 630)</note>;
sed hoc in cathedrali
ecclesia, quae monachis Benedictinis olim Wintoniae
commissa erat. Similiter Ramesiensi basilicae comes
Aldermannus <note>(Chron. Rames. II part., cap. 28, saec. V,
pag. 756)</note>,  « triginta libras ad fabricandos cupreos
organorum calamos erogavit, qui in alveo suo super
unam cochlearum denso ordine foraminibus <emph>327</emph> 
insidentes, et diebus festis follium spiramento fortiore
pulsati praedulcem melodiam et clangorem longius
resonantem ediderunt. »  Sed hoc comitis liberalitate
non monachorum expensis. Denique in ms.
Chronico Cavensis monasterii <note>(Apud Boll., ad Vit. S.
Petr. abbatis Cavens., 4 Mart.)</note> organorum mentionem
<pb n="0476C"/>
reperi in dedicatione ecclesiae ab Urbano II facta;
sed hoc in summa festivitate, et praesente summo
pontifice. Caeterum in nostris Galliis dubito an visa
fuerint in monachorum ecclesiis organa ante trecentos
aut ad summum quadringentos annos. Porro erravit
Navarrus dum asseruit tempore S. Thomae Aquinatis
organorum usum nondum receptum fuisse:
nam praeter ea quae diximus, anno 757  « delata sunt
organa de Graecia, missa ab imperatore cum certis
muneribus domno Pippino regi, »  ex Chronico S.
Benigni Divionensis. Sed de his, quae obiter dicta
sunt, satis: venio ad Regulae textum.</p>
<p> <hi>Ubique credimus divinam esse praesentiam.</hi> ] Licet
Deum ubique praesentem esse sit res per se nota, ut
vix Deum concipiamus quin eum ubique praesentem
intelligamus, non defuere tamen qui vel ipso naturae
lumine destituti, divinam immensitatem limitibus
circumscribere voluerunt. De Platonicis et Stoicis ita
scribit Tertullianus <note>( <hi>In Apolog.</hi> )</note>:  « Deum posuerunt
extra mundum Stoici, qui figuli modo extrinsecus
<pb n="0476D"/>
torqueat molem hanc; intra mundum Platonici, qui
gubernatoris exemplo intra mundum remaneat, quem
regat. »  Judaei quoque, referente S. Hieronymo <note>(In
Isai. c. LXVI)</note>, aut saltem rudiores inter ipsos, Deum
concludebant in templo Jerosolymitano. Haeretici
quoque non pauci divinam immensitatem impugnarunt,
scilicet Valentiniani, Gnostici, Manichaei, et
alii, ut referunt Irenaeus, Tertullianus, Epiphanius,
Augustinus; nostra vero aetate Vorstius Calvinianus
in eumdem scopulum impegit, Deumque voluit substantialiter
solo in coelo esse; in aliis vero virtute
tantum, et potentia: imo refert Erasmum dubitasse
sitne Deus in antro scarabaei aliisque obscenioribus
locis, quamvis id in operibus Erasmi nullibi revera
<pb n="0477A"/>
legatur. Quibus omnibus reclamat Deus: <hi>Coelum et
terram ego impleo.</hi> </p>
<p>Quomodo autem Deum ubique praesentem intelligamus,
praeclare exponit S. Gregorius hic ab Hildemaro
citatus his verbis:  « Deus autem ubique esse
dicitur, quia ipse manet intra omnia, ipse extra omnia,
ipse super omnia, ipse infra omnia. Et superior
per potentiam, et inferior per sustentationem: exterior
per magnitudinem, et interior per subtilitatem.
Sursum regens, deorsum continens, extra circumdans,
interius penetrans. Nec alia ex parte superior,
alia inferior; aut alia ex parte exterior, atque ex alia
manet interior; sed unus idemque totus ubique, praesidendo
sustinens, circumdando penetrans, penetrando
circumdans, unde superius praesidens, inferius
inde sustinens, et unde exterius ambiens, inde interius
replens; sine inquietudine superius regens, sine
labore inferius sustinens; interius sine extenuatione
penetrans, exterius sine extensione circumdans. Est
itaque inferior, et superior sine loco, est amplus sine
<pb n="0477B"/>
latitudine, est subtilis sine attenuatione. » </p>
<p> <emph>328</emph> <hi>Et oculos Domini.</hi> ]  « Oculus Dei, inquit Hildemarus,
dicitur illa vis divina qua cuncta videt, sicut
auris dicitur illa vis divina qua cuncta audit. »  Sive,
ut ait Bern. Cass.,  « Oculorum ejus speculatio est
infallibilis, et plenissimae scientiae ipsius cognitio. » </p>
<p> <hi>Speculari bonos et malos.</hi> ] Bonos ut corrigantur,
ait iterum Hildemarus, sicut respexit Petrum; malos
ut puniantur, et condemnentur, sicut respexisse legitur
castra Aegyptiorum, solis adinstar, qui et ceram
liquefacit et lutum indurat.</p>
<p> <hi>Maxime tamen hoc sine aliqua dubitatione credamus.</hi> ]
Quod ait <hi>maxime</hi> non sic capiendum est, quasi Deus
magis uno esset in loco, quam alio; sed ad nos referri
debet, non ad Deum ipsum, ut post Hildemarum
docet Bernardus Cassin. Et certe,  « licet semper videamur,
sed tunc etiam praesentamus et ostendimus
nos quasi facie ad faciem cum Deo loquentes, »  inquit
alter Bernardus abbas Clarevallensis.</p>
<p>
          <pb n="0477C"/> <hi>Cum ad opus divinum assistimus.</hi> ] Ad opus divinum,
ait,  « quo quidem nomine, ut loquitur iterum
S. Bernardus <note>(Serm. 47, in Cant.)</note>, laudum solemnia,
quae Deo in oratorio quotidie persolvuntur, P. Benedictus
ideo voluit appellare, ut ex hoc clarius aperiret
quam nos operi illi velit esse intentos. » </p>
<p> <hi>Ideo semper memores simus quod ait Propheta: Servite
Domino in timore; et iterum: Psallite sapienter.</hi> ]
Quid sit psallere sapienter varie a variis exponitur.
Primo enim S. Basilius <note>(In Regul., apud Rufin., cap.
57)</note>:  « Si quis, inquit, ita animam suam intendat ad
singula verba psalmorum, sicut gustus intentus est
ad discretionem saporis ciborum, iste est qui complet
hoc quod dicitur: Psallite sapienter. »  Basilio concinere
videtur Hildemarus his verbis:  « Ille psallit
sapienter, qui quod ore dicit, corde cogitat. »  Et
Bernardus Cassinensis:  « Psallite sapienter, hoc est
sapide, id est cum devotionis sapore, ut toto posse
cogitetur quod psallendo habetur in ore. Quidam enim
psallunt, sed insipienter, quia corde vagante, solus
<pb n="0477D"/>
est in eis strepitus labiorum. Ille etiam insipienter
psallit, qui modulatione vocis solum audientibus placere
intendit. »  Idem habet Boherius. Huc etiam
faciunt illa S. Bernardi verba <note>(Serm. 7, in Cant.)</note>:
 « Laudem ergo cum coeli cantoribus in commune dicentes,
utpote cives sanctorum et domestici Dei,
psallite sapienter. Cibus in ore psalmus in corde sapit;
tantum terere non negligat fidelis et prudens
anima quibusdam dentibus intelligentiae suae, ne si
forte integrum glutiat, et non mansum, frustretur
palatum sapore desiderabili et dulciori super mel et
favum. »  Et certe si juxta eumdem Bernardum <note>(Serm.
85, in Cant.)</note>, <hi>ille sapiens est, cui Deus sapit,</hi> ille psallere
sapienter dicendus, cui Deus psallendo sapit.
Eamdem explicationem etiam sequi videtur Magister
in Regula, cap. 47.</p>
<p>Aliter Regula Patrum a S. Benedicto Anianensi, et
a Smaragdo hic citata;  « Sapienter psallit qui voci
<pb n="0478A"/>
laudanti noxiis operibus non contradicit, et qualiter
oporteat divinae potentiae famulari sollicita <emph>329</emph> cura
omnique studio prosequitur. »  Cui consonat illa
Prosperi Aquitanici sententia 72:  « Recte in Dei
laudem psallit, cujus opera cum voce concordant.
Nam finito carmine vox tacet, vita autem in bonis
actibus permanens nunquam reticet ejus gloriam,
quem in se gaudet operari. » </p>
<p>Denique Nicolaus de Fractura:  « Nemo, inquit,
sapienter facit quod non intelligit: ideo cum psallimus,
sapienter psallamus, id est cum omni puritate
animi, et intellectu eorum quae sursum sunt. » </p>
<p> <hi>Et:  « In conspectu angelorum psallam tibi. » </hi> ] Quem
locum duobus modis explicat Hildemarus. « Uno
modo, inquit, intelligitur, quia cum psallimus Deo,
assistentibus angelis psallimus, quia Deus non est
sine suis nuntiis, atque ministris. Altero modo intelligitur,
quod si nos intendimus corde quod ore dicimus,
nostra intentio intentioni angelorum jungitur. » </p>
<p> <hi>Ergo consideremus qualiter oporteat nos in conspectu
<pb n="0478B"/>
Divinitatis et angelorum ejus esse.</hi> ] Ne forte cadat in
nos terribilis illa S. Bernardi exprobratio <note>(Serm. 7
in Cant. Vide epist. 78 ad Sugerium abbatem)</note>:  « Doleo
aliquos vestrum gravi in sacris vigiliis deprimi somno,
nec coeli cives revereri, sed in praesentia principum
tanquam mortuos apparere, cum vestra ipsi alacritate
permoti vestris interesse solemniis delectentur:
vereor ne vestram desidiam quandoque abominantes
cum indignatione recedant, et incipiat unusquisque
vestrum sero cum gemitu dicere Deo: Longe fecisti
notos meos a me, posuerunt me abominationem sibi.
Quapropter attendite principes vestros cum statis ad
orandum, vel psallendum, et state cum reverentia,
et disciplina . . . . Usurpemus officium, quorum sortimur
consortium: ut in ore infantium et lactentium perficiatur
laus, dicamus eis: Psallite Deo nostro, psallite;
atque audiamus eos vicissim respondentes: Psallite
Regi nostro, psallite. » </p>
<p> <hi>Et sic stemus ad psallendum.</hi> ] Quem in locum Bernardus
<pb n="0478C"/>
Cassinensis:  « Non dixit <hi>sedeamus ad psallendum;</hi> 
sed <hi>stemus</hi> dixit, ut indicet corpus erectum
esse debere, ut erectam etiam notet mentem: unde
usque hodie in psalmis canendis non sedent fratres
in Monte Cassinensi, etc. »  sed de his superius diximus
ad cap. 9.</p>
<p> <hi>Ut mens nostra concordet voci nostrae.</hi> ] Et hoc est
potissimum quod toto hocce capitulo intendebat S.
Benedictus; ideo enim praemisit divinam adesse praesentiam
cum ad opus divinum assistimus, in conspectu
angelorum nos psallere, Deo serviendum esse
cum timore, psallendumque sapienter, ut tandem
concluderet: Sic stemus ad psallendum ut mens nostra
concordet voci nostrae. Idem monent S. Basilius <note>(In Admon. in Regul. cap. 9)</note>:
 « Ne dissonans sit a
sono vocis tuae sensus tuus; sed in linguae verba vigil
intendat. »  S. Augustinus <note>(Regul. cap. 7)</note>:  « Psalmis
et hymnis cum oratis Deum, hoc versetur in corde
quod profertur in voce. »  S. Isidorus:  « Quando celebrantur
psalmorum sacramenta spiritualia, refugiat
<pb n="0478D"/>
monachus risus et fabulas; sed hoc meditetur corde
quod psallitur ore. »  Regula Magistri <note>(Cap. 47)</note>:
 « Quod sonat in voce, ipsum sit in mente <emph>330</emph> psallentis. »  S. Bernardus:  « Nihil aliud dum psallitis,
quam quod psallitis cogitetis. »  Talis erat S. Adalardus,
abbas Corbeiensis, qui, referente Paschasio
Ratberto in ejus Vita, n. 27 <note>(Saec. IV, part. I)</note>:  « Si
ad Dei intrasset officium, ut idem jucundo animo
solitus erat dicere, mox omnes cogitationes, et causas
rerum temporalium ante ostium reponebat, et secum
totus ingrediebatur, ut totus Deo ac sibi adesset. » 
Tales erant nostri Meldenses S. Faronis, quorum probata
ad Deum attentio Otgerii militis conversionem
perfectam operata est, uti habetur in ejus Vita, n. 19
( <hi>Ibidem</hi> ). Tales Sancti-Gallenses, quorum devotionem
ad opus Dei experimento didicisse leguntur imperatores
Ottho et Conradus, apud Ekkehardum, in lib. de
casibus S. Galli. Talis denique in Cluniacensi Benedictus
<pb n="0479A"/>
monachus <note>(Petr. Ven. lib. I Mir., cap. 20)</note>,
 « qui psalterium glossatum semper circumferebat,
quoniam psalmos non perfunctorie, ut quibusdam
<pb n="0480A"/>
moris est, seu summa cum intentione atque devotione
cantabat. Ubi si quid quod non intelligeret offendisset,
ad glossas statim oculum convertebat. » 
</p>
      </div>

<div>
        <head>CAPUT XX. <hi>De reverentia orationis.</hi> </head>

<pb n="0479"/>
<p>
          <pb n="0479A"/>Si cum hominibus potentibus volumus aliqua suggerere,
non praesumimus nisi cum humilitate, et
reverentia: quanto magis Domino Deo universorum,
cum omni humilitate, et puritatis devotione supplicandum
est? Et non in multiloquio, sed in puritate
<pb n="0480A"/>
cordis, et compunctione lacrymarum nos exaudiri
sciamus. Et ideo brevis debet esse et pura oratio,
nisi forte ex affectu inspirationis divinae gratiae protendatur. In conventu tamen, omnino brevietur oratio;
et facto signo a priore, omnes pariter surgant.</p>
</div>

<div>
        <head>COMMENTARIUS.</head>

<pb n="0479"/>
<p>
          <pb n="0479B"/> <hi>Si cum hominibus potentibus volumus aliqua suggerere,</hi> etc.] Familiaris quidem comparatio, sed eo ad
persuadendum efficacior, quo familiaris magis ac nota.
Eadem utuntur Tertullianus, in lib. de Orat.; S.
Basilius, in Regul. brevior., interrog. 201; Cassianus,
collat. 23, c. 7; Evagrius, in Monachicis, n. 11,
tom. III Monum. <emph>331</emph> Eccl. Graec.; S. Eligius, hom.
9; Haymo Halberstatensis, I. de Varietate, c. 20; Magister,
in Regula, c. 48; Grimlaicus, in Regula Solit.,
c. 31, ubi etiam integrum fere hoc caput describit.</p>
<p> <hi>Quanto magis Domino Deo universorum cum omni
humilitate, et puritatis devotione supplicandum est.</hi> ]
Cum omni, inquit, humilitate, <hi>id est corporis et animae,</hi> 
ait Hildemarus: addit Bernardus Cassinensis, <hi>et oris;</hi> 
 utraque enim necessaria est, utramque etiam
laudat S.  P. Benedictus cap. 7.</p>
<p>Merito autem orare volenti S. Pater virtutem commendat
humilitatis, quia Deus respicit in orationem
humilium, et non spernit preces eorum: unde S.
<pb n="0479C"/>
Joannes Climacus <note>(Grad. 7; vide S. Bern., serm. 25
de Divers.)</note>:  « Dum das operam precibus, sta coram
judice tremebundus, non secus ac reus, ut humili
corporis statu foris, et animi intus, justi judicis iram
exstinguas: non enim potest animam tanquam viduam
dolenter coram se stantem, et importune, quamvis
ipse infatigabilis, precibus fatigantem spernere. » 
Addit S. Benedictus <hi>et puritatis devotione,</hi> quam in
cordis simplicitate constituit Bernardus Cass., juxta
illud: <hi>In simplicitate cordis quaerite illum.</hi> Et certe
 « nulla debet esse in oratione duplicitas; non unus
in ore, alter in corde inveniatur, »  inquit in Regula
Magister <note>(Cap. 48)</note>, sed pura ad Deum intentio,  « ut
qui orat praesentis Christi videatur pedes tenere, » 
ut loquitur idem Magister.</p>
<p> <hi>Et non in multiloquio.</hi> ] Idem docet S. Basilius:  « Ne
longitudinem verborum protrahas ante eum; quia non
in multiloquio, sed in purissima mente placabitur
Deus. »  Et abbas Macarius a fratribus interrogatus quomodo
<pb n="0479D"/>
esset orandum, respondit <note>(In admonit. Ruffin.
Lib. III de Vit. Pat., n. 207)</note>:  « Non sunt necessaria
nobis superflua verba, sed extendere tantum manus,
ac dicere debemus: Deus, quomodo vis, et sicut tibi
placet, ita fiat. Si autem tentatio irruerit, aut impugnatio,
dicendum: Deus, auxiliare nobis; ipse enim
scit quae nobis expediant. »  Quin et ipse Christus in
Evangelio,  « Orantes, inquit, nolite multum loqui
sicut ethnici; putant enim quod in multiloquio suo
exaudiantur, nolite ergo assimilari eis. »  Quid autem
sit <hi>in multiloquio orare,</hi> et quid differant multiloquium
et diuturna precatio, erudite admodum docet S. Augustinus
his verbis <note>(Epist. 130)</note>:  « Neque enim, ut
nonnulli putant, hoc est orare in multiloquio, si diutius
<pb n="0480B"/>
oretur. Aliud est sermo multus, aliud est diuturnus
affectus: nam et de ipso Domino scriptum
est, quod pernoctaverit in orando, et quod prolixius
oraverit: ubi quid aliud quam nobis praebebat exemplum
in tempore precator opportunus, cum Patre
exauditor aeternus? »  Et paulo post:  « Absit enim
ab oratione nostra multa locutio, sed non desit multa
precatio, si fervens perseverat; nam multum loqui
est in orando rem necessariam superfluis augere verbis:
multum enim precari est eum quem precamur
diuturna et pia cordis excitatione pulsare; nam plerumque
hoc negotium plus gemitibus quam sermonibus
agitur, plus fletu quam affectu. »  Et sane, ut praeclare
docet Hugo de S. Victore <note>(De modo orandi, cap.
4)</note>:  « Homo qui rogatur per narrationem nostram
docetur, ut <emph>332</emph> sciat quid velimus; per supplicationem
pulsatur ut annuat quod petimus. Sed in illa
quae ad Deum fit oratione narratio necessaria non
est, nisi forte homo ad hoc narret ut ipse petitionem
suam melius intelligat; ut et per orationem suam
<pb n="0480C"/>
admonitus quid petat consideret, et per considerationem
petitionis suae exercitatus devotius oret. » </p>
<p> <hi>Sed in puritate cordis.</hi> ] Quia soli mundo corde Deum
videbunt. « Ut autem eo fervore ac puritate qua debet,
emitti possit oratio <note>(ita loquitur Cassianus <hi>[Collat.
9, c. 3]</hi> )</note>, haec sunt omnimodis observanda. Primum,
sollicitudo rerum carnalium generaliter abscindenda
est. Deinde nullius negotii causaeve non solum cura,
sed ne memoria quidem penitus admittenda; detractiones,
vaniloquia, seu multiloquia, scurrilitates
quoque similiter amputandae; irae prae omnibus sive
tristitiae perturbatio funditus eruenda; concupiscentiae
ac philargyriae noxius fomes radicitus evellendus:
Et ita his ac similibus vitiis extrusis penitus et abscissis,
quae hominum quoque possunt patere conspectibus,
talique, ut diximus, respurgii emendatione praemissa,
quae simplicitatis et innocentiae puritate perficitur,
jacienda sunt primum profundae humilitatis
inconcussa fundamenta, quae scilicet turrim intraturam
<pb n="0480D"/>
coelos valeant sustinere; deinde superponenda
virtutum spiritualium exstructio; ab omni discursu
atque evagatione lubrica animus inhibendus, ut ita
paulatim ad contemplationem Dei ac spiritualis intuitus
incipiat sublimari. Quidquid enim ante orationis horam
anima nostra conceperit, necesse est ut orantibus
nobis per ingestionem recordationis occurrat. Quamobrem
quales orantes volumus inveniri, tales nos
ante orationis tempus praeparare debemus, etc. » </p>
<p> <hi>Et compunctione lacrymarum.</hi> ] Quid sit compunctio,
docetur apud S. Augustinum his verbis <note>(De
Spiritu et anima, cap. 50)</note>:  « Compunctio est quando
ex consideratione malorum suorum cor interno dolore
tangitur. »  Aliter liber de modo vivendi inter
<pb n="0481A"/>
opera S. Bernardi <note>(Cap. 10)</note>: Compunctio cordis est
humilitas mentis, veniens de recordatione peccati et
timore judicii. Illa compunctio perfecta, quae pellit a
se omnem delectationem carnalium rerum, et toto
studio mentis figit intentionem in contemplatione
Dei. »  Quibus verbis quasi duo distinguit compunctionis
genera, quorum unum est <hi>in moerore pro nostris
excessibus, alterum in exsultatione pro divinis
muneribus,</hi> ut loquitur S. Bernardus <note>(Serm. 66 in
Cant.)</note>: quae Grimlaicus in Regula solitariorum <note>(Cap. 30)</note> 
 vocat irriguum superius, et irriguum inferius.</p>
<p>Porro ex S. Gregorio <note>(Lib. XXIII Moral., cap. 13)</note> 
 « quatuor sunt qualitates quibus viri justi anima in
compunctione vehementer afficitur: cum aut malorum
suorum reminiscitur, considerans ubi fuit; aut
judiciorum Dei sententiam metuens, et secum quaerens
cogitat ubi erit; aut cum mala vitae praesentis
solerter attendens, moerens considerat ubi est; aut
cum bona supernae patriae contemplatur, quae quia
<pb n="0481B"/>
necdum adipiscitur, lugens conspicit ubi non est. » 
Idem videre est in praefato libro de Modo vivendi,
cap. 10, et in Regula solitar., cap. 29. Alias compunctionis
causas <emph>333</emph> enarrat Cassianus collat. 9,
cap. 26. Vide Petri Damiani opusc. 15, cap. 26.</p>
<p> <hi>Et ideo brevis esse debet et pura oratio.</hi> ] Quantum
ad tempus et quantum ad verba, inquiunt Bernardus
Cassin. et Boherius. Idem monet vulgatum Syntagma
doctrinae S. Athanasii ad monachos:  « Per diem
frequenter ora, et assidue; attamen sine longa orationis
extensione, sine clamore, aut multiloquio
inani. »  Idque monachorum Aegyptiorum exemplo, qui,
ut dicit Cassianus <note>(Lib. II, cap. 10)</note>, utilius censebant <hi>breves quidem orationes, sed creberrimas fieri:</hi> 
 de quibus
etiam S. Augustinus in epistola ad Probam <note>(Epist.
130)</note>:  « Dicuntur fratres in Aegypto crebras quidem
habere orationes, sed eas tamen brevissimas, et raptim
quodammodo jaculatas, ne illa vigilanter erecta,
quae oranti plurimum necessaria est, per productiores
<pb n="0481C"/>
moras evanescat atque hebetetur intentio; ac
per hoc etiam ipsi satis ostendunt hanc intentionem
sicut non est obtundenda, si perdurare non potest,
ita si perduraverit, non cito esse rumpendam. » </p>
<p>Quare autem ita brevibus delectarentur orationibus,
praeter eam quam modo protulit S. Augustinus
rationem, addit Cassianus <note>(Lib. II, cap. 10)</note>,  « ut
insidiantis diaboli jacula, quae infligere nobis tunc
praecipue cum oramus insistit, succincta brevitate
vitemus. »  Et apud eumdem abbas Isaac <note>(Collat. IX,
cap. 36)</note>:  « Frequenter quidem sed breviter est
orandum, ne immorantibus nobis inserere aliquid
nostro cordi insidiator possit inimicus. »  Duas hujusce
brevitatis rationes profert Magister, quas illius
suppresso nomine hic exscribit Smaragdus <note>(Cap. 48)</note>:
 « Ideo diximus brevem fieri orationem, ne quis per
occasionem prolixae orationis obdormiat; aut forte
diu jacentes diabolus eis ante oculos diversa ingerat,
vel in corde aliud subministret. »  Addit S. Hildegardis:
<pb n="0481D"/>
 « Ne forte psalmodiae postea insistentes minus
ipsi psalmodiae intendant, cum per praemissam ac
prolixam orationem fatigati fuerint. » </p>
<p>Verum ex S. Benedicto non modo brevis, sed
etiam pura debet esse oratio. Pura autem illa est
quae Deum ipsum petit, aut aliquid propter Deum,
cujusmodi sunt ea quae recenset S. Bernardus, in
sententia 17. Vide ejusdem serm. 107 de diversis.</p>
<p> <hi>Nisi forte ex affectu inspirationis divinae gratiae protendatur.</hi> ]
Sicut enim non est obtundenda animi intentio,
si perdurare non potest; ita si perseveraverit
non est cito rumpenda, ut modo dicebat S. Augustinus:
quapropter  « tandiu debemus in oratione prostrati
jacere, donec Domino juvante cogitationes
vanas comprimamus. Si autem videmus nos superari
agitationibus, etiam non delectamur in oratione
jacere, surgendum est, deinde legendum, aut psallendum,
aut operandum est, »  inquit Hildemarus.
<pb n="0482A"/>
Porro S. Benedicto concinit Aelredus in Regula
cap. 14.</p>
<p> <hi>In conventu tamen omnino brevietur oratio, et facto
signo a priore, omnes pariter surgant.</hi> ] Hic locus
difficilis et obscurus est, quo in explicando non consentiunt
auctores <emph>334,</emph> quorum proinde opiniones
diversas, ut quae arriserit possit eligi, referre animus
est.</p>
<p>In primis Smaragdus S. Benedictum intellexisse
videtur de ritu monachorum Aegyptiorum, qui psalmis
orationes interponebant, quod vel ex eo maxime
patet, quod ad hunc Regulae textum exponendum,
aliud nihil quam ipsa Cassiani verba, quibus ille
ritus exprimitur, proferat. Hildemarus, antiquus
Regulae commentator, mentem suam ita explicat:
 « In conventu omnino brevietur oratio; non enim
dicit de illa oratione, quam presbyter dicit, vel capitulo;
sed de oratione uniuscujusque, qua in conventu
unusquisque monachus orat; nam statutum est quanta
capitula debet presbyter dicere, vel orationem in
<pb n="0482B"/>
conventu. »  Postea vero explicans sequentia verba, <hi>et facto signo a priore omnes pariter surgant,</hi> 
 duas refert
sententias:  « Sunt enim, inquit, qui intelligunt
illud signum esse cum dicit presbyter <hi>per omnia saecula
saeculorum,</hi> quatenus tu surgens respondeas <hi>amen,</hi> 
 sive sit in te inspiratio divina, qua possis diutius
orare, sive non . . . . Iterum sunt alii, qui istud
signum, ad quod praecipit Regula esse surgendum,
intelligunt istud signum esse ultimum, quod tangitur
ad vigilias, ad matutinum, ad primam, ad tertiam,
sextam, nonam, vesperum atque completorium;
quatenus, cum tactum fuerit, paratus sit monachus
stans in choro ad respondendum dicto <hi>Deus, in adjutorium
meum intende, Domine ad adjuvandum me
festina.</hi> »  Moris quippe fuit in ordine nostro, ut inter
divini officii signa fratres orando circuirent altaria,
quod ad vigilias nocturnas maxime praestabant, uti
ostendimus in l. I de Antiq. mon. Ritibus, c. 1, ac de
illa oratione sanctae Regulae textum illi capiebant. Eo
<pb n="0482C"/>
etiam sensu Bernardus Cass. et Richardus de S. Angelo
intellexisse videntur, uti et S. Hildegardis, quae
hunc in locum sic scribit:  « Quoniam ante singulas
horas canonicas orationem dici admonebat, quia cum
in sequentibus jubeat quod hospiti pacis osculum non
prius offeratur nisi oratione praemissa; multo magis
cum omnipotens Deus salutandus est oratio praemittenda
est, et brevis, ne forte psalmodiae minus intendant,
cum per praemissam et prolixam orationem
fuerint fatigati. »  His accedit Theobaldus Artaldus
Coelestinus, in sua expositione Gallica Regulam sic
reddens: <hi>L' Oraison qui est faite au convent, c' est à
dire depuis que après le son de la cloche les frères sont
assemblés en l' église pour accomplir le divin service,
soit du tout abregiè, sans avoir regard à l' affection dévote
d' aucuns particuliers, qui se doit rendre commune
en la présence de la religieuse communauté.</hi> </p>
<p>Priorem tamen sententiam secutus fuisse videtur
Paulus Augustinus a Janua monachus Cassinas, cum,
prolato Regulae textu, Et <hi>facto signo a priore omnes
<pb n="0482D"/>
pariter surgant,</hi> ita infert:  « Ergo in ultima parte
officii genua flectebant. »  Ab hac sententia non multum
recedit cardinalis de Turrecremata, S. Benedictum
exponens  « de oratione uniuscujusque, quam
unusquisque apud se orat cum toto conventu, sicut
in fine officii religiosi prostrati, aut inclinati soliti
sunt facere orationem <emph>335</emph> aliquam usque ad signum
quod fit a praelato; »  cujus sententiae astipulatur
Matthias Lambertus, in Gallico commentario; eaque
Hildemaro magis arrisit.</p>
<p>Nicolaus Bravus ex utraque expositione  « integrat
unam, quae tam de principio, quam de fine horarum
intelligat Regulam, »  hoc est de oratione quae praemitti
solet officio, et de ea quae illud sequitur. Et
certe praemissam fuisse orationem, eamque completo
officio repetitam, vero simile est: an vero de ea
oratione hic loquatur S.  P. Benedictus non ita liquet.</p>
<p>
          <pb n="0483A"/>Alter Nicolaus, de Fractura dictus, mentem suam
non satis explicat, cum ait Regulam non esse intelligendam
de psalmodia, aut de aliis quae ad divina
officia sunt ordinata,  « sed de oratione, qua orat
unusquisque in conventu. » </p>
<p>Petrus Boherius in primo comment. diversorum
relatis sententiis, in eam propendet quae S. Benedictum
intelligit de brevi et secreta oratione, quae praemitti
solebat horis canonicis: at vero in secundo
commentario mentem suam clarius exprimens ita
discurrit:  « Intelligo siquidem hunc textum de
communi oratione, quae inter psalmos intercidit more
Patrum Aegypti, Thebaidis, et Palaestinae provinciarum.
Has, inquit, orationes hoc modo incipiunt, atque
consummant, ut finito psalmo non statim ad curvationem
genuum corruant, sed antequam flectant
genua paulisper orant, et stantes in supplicatione
majorem temporis partem expendunt; itaque post hoc
puncto brevissimo projicientes se humi, velut adorantes
tantum divinam clementiam, summa velocitate
<pb n="0483B"/>
consurgunt, ac rursus erecti expansis manibus, eodem
modo quo prius stantes oraverant, suis precibus
immorantur: humi namque diutius procumbentes
non se solum cogitationibus, aiunt, verum etiam
somno gravius impugnari. Et de illa nimirum oratione
etiam hunc textum intelligo, quae fit in horis
diurnis non utique inter psalmos, sed post <hi>Kyrie
eleison,</hi> quae missae aliter nuncupantur. »  Hactenus
Boherius ex cujus sententia S. Benedictus ad nocturnas
vigilias et laudes orationes psalmis Aegyptiorum
monachorum more interposuerit; quas ad horas diurnas
in finem officii rejecerit, uti jam supra vidimus,
de qua oratione S.  P. Benedictum hic fuisse locutum
existimat.</p>
<p>Eamdem sententiam amplectitur Menardus noster,
probatque his duobus argumentis: 1º quod S.  P. 
Benedictus veterum monachorum instituta ut plurimum
secutus sit, maxime quae a Cassiano descripta
sunt, quorum aliqua aut penitus tacuit, aut velut
<pb n="0483C"/>
obiter tetigit, tanquam omnibus magis nota, qualis
est ille Aegyptiorum monachorum ritus, quem commendat
S. Athanasius in lib. de Virginitate:  « Ad
quemlibet psalmum preces et genuum flexio cum lacrymis
addatur. »  Et S. Pachomius, in Regul. art.
126:  « Per domos singulas vespere sex orationes
psalmosque complete. »  2º Quod idem ritus aliis etiam
monachis communis exstiterit, utpote quem praescribunt
S. Isidorus in Regulae c. 7, S. Fructuosus in
Regulae c. 3, Magister in Regulae c. 33, quae quidem <emph>336</emph> 
 Regulae magna ex parte ex Benedictina conflatae
fuerunt. His adjiciendum est S. Columbani Poenitentiale,
in quo inter alia haec praescribuntur:
 « In communi autem omnes fratres omnibus noctibus
in tempore orationum in fine omnium psalmorum,
genua in oratione, si non infirmitas obfuerit, flectere
aequo animo debent, sub silentio dicentes, <hi>Deus, in
adjutorium meum intende, Domine, ad adjuvandum me
festina;</hi> quem versiculum postquam ter in oratione
decantaverint, aequaliter a flexione orationis surgant. » 
<pb n="0483D"/>
3º Addere posset quod in antiquis Psalteriis
mss. in fine singulorum psalmorum habentur etiam
orationes descriptae. Exstat hujusmodi Psalterium in
nostro Parisiensi S. Germani monasterio: tale etiam
erat quod Molismo Cistercium detulit S. Robertus,
servaturque hactenus in monasterio Cisterciensi.
<pb n="0484A"/>
4º Quod narrat S. Gregorius papa <note>(Lib. II Dialog.,
cap. 4)</note> de negligenti illo monacho, quem castigavit
S. Benedictus, qui quotidie <hi>cum constituta hora expleta
psalmodia sese fratres in orationem dedissent,</hi> 
exibat ab opere Dei, forasque vagabatur. Hic enim
locus non potest intelligi de integro opere Dei, ut vult
Haeftenus, nam expleto opere Dei omnes cum summo
silentio egredi oratorio jubentur infra c. 52. Sed aut
de singulis psalmis quibus subjungebatur oratio, ut
ad nocturnos et laudes, aut de omnibus quidem psalmis
in quorum fine S. Benedictus orationes rejecerit,
quae totum officium terminarent, quo tempore frater
ille negligens exire solebat. Et certe huic vitio videntur
obnoxii fuisse olim aliqui monachi, cui mederi
voluerit Regula secunda SS. Patrum, decernens <note>(Cap. 6)</note>,
 « ut tempore quo missae fiunt, sive die, sive
nocte, quando diutius ad orationem standum est,
non deficiant, vel superfluo foras recedant. »  Idem
habet Regula S. Macarii c. 15, et Regula S. Pachomii <note>(Art. 11 in cod. Regul.)</note>:
 « Quando in collecta
<pb n="0484B"/>
orant fratres, nemo egredietur absque jussione majorum. » 
Sed hujusmodi leges non magni pendebat
negligens ille monachus, S. Mederici abbatis discipulus <note>(In ejus Vita, n. 7, saec. III Bened., part. I)</note>,
qui
 « statim ut synaxeos oratio consueta finienda esset,
et antequam genua flecteret, ab ecclesia exiret; » 
cujus ille morbum pane benedicto sanavit.</p>
<p>Denique Benedictus Haeftenus <note>(Catechism. monast.,
part. I, disq. 6, § 2)</note> hunc locum intelligit de oratione
mentali et secreta, quae expleto opere Dei fieret in
conventu, nixus maxime S. Gregorii testimonio,
quod modo retulimus, et explicuimus; eamque una
hora integra perdurasse existimat in suo ad Vitam
S. Benedicti commentario, c. 4, quod an sit orationem
breviare, judicare quilibet potest. Ejus sententia
hoc argumento stabiliri potest, quod S. Benedictus
superiori capite egisse videatur de toto officio divino,
hic vero de oratione, quae non in multiloquio, sed in
compunctione lacrymarum peragitur. Quamvis ipse
<pb n="0484C"/>
alibi aliter censuisse videatur: nam referens varia
divini officii nomina,  « dicitur, inquit <note>(Lib. I, tract. 2,
disq. 1)</note>, divinum officium <hi>conventus,</hi> quod nimirum
ad illud fratres conveniant . . . . Et hoc modo intelligendum
crediderim S. Benedictum, cum ait: In conventu
tamen omnino brevietur oratio. »  Quae velo
adversus Menardi sententiam, cui favet Smaragdus,
profert, non magni videntur momenti, et facili negotio
resolvi queunt.</p>
<p> <emph>337</emph> Caeterum non est hic praetereundum quod notat
Hildemarus, nimirum in eo quod dicitur, <hi>In conventu
autem omnino brevietur oratio</hi> satis ostendi, aliis temporibus
esse monachis orandum pro sua cuique devotione,
brevius aut prolixius, prout Deus dederit;
quod cum negligerent monachi, statuta fuerunt in
singulis congregationibus tempora quibus omnes fratres
orationi vacarent: unde Boherius:  « Puto, inquit,
ad relevandum nostri magistri intellectum, introductam
inde illam trinam orationem, quae in pavimento
<pb n="0484D"/>
chori positis terrae genibus ante inceptionem
horae nocturnae, ac primae, ac post finem completorii
in certis Galliae monasteriis celebratur, quae communiter
trium <hi>Pater noster</hi> interstitio terminatur. » 
Quae ex Benedicti Anianensis instituto processisse
patet ex eius Vita, n. 52.
</p>
      </div>

<div>
        <head>CAPUT XXI. <hi>De decanis monasterii.</hi> </head>

<pb n="0483"/>
<p>
          <pb n="0483D"/>Si major fuerit congregatio, eligantur de ipsis
fratres boni testimonii et sanctae conversationis, et
<pb n="0484D"/>
constituantur decani: qui sollicitudinem gerant super
decanias suas in omnibus, secundum mandata Dei
<pb n="0485A"/>
et praecepta abbatis sui. Qui decani tales eligantur
in quibus securus abbas partiatur onera sua. Et
non eligantur per ordinem, sed secundum vitae meritum
et sapientiae doctrinam. Quique decani si ex
eis aliqua forte quis inflatus superbia repertus fuerit
<pb n="0486A"/>
reprehensibilis, correptus semel, et iterum, et tertio,
si emendare noluerit, dejiciatur; et alter in loco ejus,
qui dignus est, subrogetur. Et de praeposito eadem
constituimus.</p>
</div>

<div>
        <head>COMMENTARIUS.</head>

<pb n="0485"/>
<p>
          <pb n="0485A"/>Ea est virorum prudentissimorum agendi ratio, ut
in rebus duris et arduis propriis diffidant viribus, et
oneris quod sibi portandum incumbit, saltem partem
aliquam in alienos deponant humeros: quapropter
cum ars artium sit regimen animarum, nihilque tam
arduum ac difficile existat quam multorum servire
moribus; praepositum in <emph>338</emph> monasterio, aliosque,
ubi fratrum major est numerus, decanos S.  P. Benedictus
una cum abbate eligi curavit, quibus ille securus
onera partiretur, ut ab iis adjutus, et ipse aequo
animo impleret officium sibi commissum. Horum de
<pb n="0485B"/>
nomine primum, deinde Regulae textum exponendo
de muniis agendum.</p>
<p>Itaque <hi>decani</hi> vocabulum nomen est militiae, a
castris in claustra translatum; nam  « erant decani
decem militibus praepositi, qui nunc caput contubernii
vocantur, »  inquit Vegetius <note>(De Re milit. cap. 8)</note>;
unde S. Isidorus <note>(Lib. III Orig. c. 3)</note>:  « Et decani eo
quod decem militibus praeficiuntur. »  In monasteriis
vero decanus dicebatur qui novem monachis decimus
praeesset, ut docet S. Hieronymus <note>(Epist. 22)</note>; vel
potius qui esset denis praepositus, ut habet S. Augustinus <note>(Lib. I de Mor. Eccl. c. 31)</note>,
et maxime junioribus,
uti colligitur ex hoc Cassiani loco:  « Alii
traditur seniori, qui decem junioribus praeest; quos
sibi creditos ab abbate instituit pariter et gubernat
secundum illud quod ordinatum in Exodo legimus
per Moysen. »  Et hac forte ratione Guido Juvenalis
in Gallica versione Regulae S. Benedicti hujus capitis
titulum ita reddidit: <hi>Des maistres des novices ou des
<pb n="0485C"/>
maistres des moeurs.</hi> Idem etiam vocabulum translatum
est ad judicia; nam decanus est judex, ut ostendit
Menardus ex l. II Leg. Visigoth., tit. I, l. 26. Decani
quoque in Ecclesia dicebantur qui sepeliebant defunctorum
corpora, ut probat idem Menardus ex
Justiniani novell. 43 et 59. Inter canonicorum dignitates
etiam celebre est nomen decani, qui totius est
capituli caput. Apud Cluniacenses etiam decani dicebantur
majoris prioris suffraganei in temporalibus,
qui erant villarum provisores, de quibus Udalricus
l. III, c. 5.</p>
<p>An vero decanorum officium prout hic a S.  P. Benedicto
instituitur, viguitque apud antiquos, diu remanserit
in nostro ordine, omnino nos latet. De illis
quidem est articulus 11 libelli supplicis monachorum
Fuldensium ad Carolum imperatorem, item concilii
Aquisgr. can. 55 et 56, at vero nulla eorum mentio
in Concordia Dunstani, Statutis Lanfranci, aut Cluniacensis
monasterii Consuetudinibus, quae agunt
tantum de abbate, priore majore, decanis villarum
<pb n="0485D"/>
provisoribus, priore claustrali, circatoribus, et puerorum
magistris. In ordine etiam Cisterciensi decani
nomen inauditum fuit, inquit Joannes Craesbeeck;
officium tamen quod in priore conventuali residere
videtur non inusitatum. Apud Cassinenses olim unus
duntaxat post abbatem erat decanus: et post hunc
vicedecanus, ut scribit Nicolaus de Fractura; sed
cum Coelestinus papa V suos in Cassinensi monasterio
introduxisset,  « mutavit nomen decani, qui post
ipsorum adventum vocatus est prior, »  inquit Richardus
a Paulo Augustino a Janua citatus ad Regulae c.
55. Et certe in Fossatensi S. Mauri monasterio priores
etiam appellabantur decani, ut patet ex lib. Mirac.
 S. Baboleni abbatis c. 5 <note>(Saec. II Bened., p. 595)</note>, ubi
Robertus ejusdem monasterii modo prior, modo decanus
<pb n="0486A"/>
appellatur. Sed hi proprie non erant decani
prout a S.  P. Benedicto ordinati sunt, quos tandem
restituerunt Cassinenses edito hoc <emph>339</emph> statuto <note>(Declar.
Cass. ad cap. 21)</note>:  « In unoquoque monasterio
pro denis quibusque monachis unus tantum constituatur
decanus, ut eorum numerus recte sit nomini
competens. »  In novis tamen Declarationibus non
pro denis, sed pro quinis quibusve monachis professis
viventibus unum constituunt decanum, ita tamen
ut ipsi decani numerum 300 non excedant, sicuti
praescribitur in brevi Pauli V dato die 21 Martii anno
<pb n="0486B"/>
1608. Notat insuper Haeftenus <note>(Lib. III, tract. 6, disq.
4)</note> pro decanorum nomine alia subintroducta vocabula;
nam  « apud alios usus obtinuit ut decani dicantur
priores ordinis. Primus dicitur absolute prior,
secundus subprior, alii deinceps priores, prior tertius,
prior quartus. »  Et certe in antiqua versione
Gallica Regulae S. Benedicti, quae est monasterii S.
Petri de Conchis, principium hujus capitis ita vertitur: <hi>Se il est en monstier grant congregation de moignes,
soient esleux aucun d' eulx, qui soient de bonne
conscience et de sainte conversation, et soient establis
doyens, c' est à dire prieurs.</hi> 
 Hos Regula Magistri, cap.
11, vocat <hi>praepositos;</hi> S. Benedictus, sequenti cap. 22, <hi>se iores.</hi> </p>
<p> <hi>Si major congregatio fuerit.</hi> ] Quid sit major congregatio
diximus cap. 17.</p>
<p> <hi>Eligantur.</hi> ] Ab abbate simul et conventu, inquit
Boherius; quia cum per decanos ordinetur omnis
utilitas monasterii, eorum electio inter praecipua,
<pb n="0486C"/>
quae cum agenda occurrunt, tenetur abbas omnem
convocare congregationem, censenda est. Vel potius
a solo abbate, ad quem pertinet omnis ordinatio sui
monasterii, qui cum possit eligere per se praepositum;
multo magis decanum. Et plane si in decanorum
electione fratrum teneretur assensum requirere, tales
aliquando eligerentur, quibus non confidens, nec secure
partiretur onera sua.</p>
<p>Eligebantur autem decani uti et praepositi, non ad
vitam, sed ad tempus solum, ut patet ex Vita S.
Liobae, c. 3, ubi de monasterio S. Tettae <note>(Saec. III
Bened., part. II)</note>:  « Erat in illo virginum monasterio
sanctimonialis quaedam propter disciplinae studium,
et arctioris vitae observantiam, qua caeteris
praeesse videbatur, saepe praeposita ordinata, frequenter
autem decana ex more constituta, etc. » 
Postea tamen in conc. Aquisgr. statutum est <note>(Can.
56)</note>  « ut praepositus, decanus, cellerarius de eorum
ministerio nisi causa utilitatis, aut necessitatis non
removeantur. »  Quibus tamen verbis non tam perpetuitatem
<pb n="0486D"/>
in officiis stabiliri, quam nimis facilem
mobilitatem amoveri existimo. <hi>Vide</hi> Innoc. III Constitut.,
cap. <hi>Cum ad monasterium.</hi> </p>
<p> <hi>De ipsis.</hi> ] Fratribus scilicet, in quo  « manifestat,
inquit Hildemarus, quia non debeat esse aliunde. » 
Validam tamen fore electionem, si de alieno fieret
monasterio, censet Richardus de S. Angelo, quanquam
non expediat.</p>
<p> <hi>Fratres boni testimonii.</hi> ] Quod  « locum habet quando
illi debent eligi, qui non sunt de gremio, inquit praefatus
Richardus, quia non sunt eligendi, nisi eos
reddat notos laudabile testimonium. » </p>
<p> <emph>340</emph> <hi>Et sanctae conversationis.</hi> ] Quod  « locum habet,
addit idem Richardus, quando eliguntur illi de
gremio, quia ex transacta vita sua possumus scire
<pb n="0487A"/>
quid de sequenti conversatione praesumamus. »  Sed
sive de gremio, sive aliunde, et boni testimonii et
sanctae conversationis. Boni autem testimonii Nicolaus
de Fractura intelligit <hi>quantum ad actus:</hi> sanctae
conversationis <hi>quantum ad mores.</hi> </p>
<p> <hi>Et constituantur decani.</hi> ] Id est ordinentur. Ordinationis
vero formulam describit in Regula Magister
his verbis <note>(Cap. 11)</note>:  « Convocatis eisdem decem
fratribus ab abbate, praesente omni congregatione,
in oratorio susceptione virgae decem illis praeponantur
voce abbatis, testimonio Scripturae dicentis: <hi>Reges eos in virga,</hi> 
 id est in timoris vigore. Item dicente
Apostolo: <hi>Quid vultis? in virga veniam ad vos
an in charitate?</hi> Nam et Moyses divinae virga virtutis
commisso sibi populo per profundum maris salutis
viam ostendit. »  Ubi observare licet antiquum morem
ordinandi decanos per virgae traditionem; quo modo
etiam ipsi abbates et praepositi omnes atque praelati
ordinabantur, sicuti observat Menardus in Conc.
Regul. c. 28, § 2.</p>
<p>
          <pb n="0487B"/> <hi>Qui sollicitudinem gerant super decanias suas.</hi> ] Id
est super decem fratres quibus praeponuntur: quamvis
secundum usum etiam quindecim fratribus unus
decanus praefici possit juxta Hildemarum; imo etiam
paucioribus quam decem, uti observant etiam nunc
Cassinenses. Magister duos decem fratribus praeponit
in Regul. cap. 11.</p>
<p> <hi>In omnibus.</hi> ] Non solum quae placent, sed etiam
quae propriis repugnant affectibus.</p>
<p> <hi>Secundum mandata Dei, et praecepta abbatis sui.</hi> ]
Ne forte exutos se credant ab ejus potestate, a quo
quidquid habent potestatis obtinent; cui semper subjiciuntur,
quem in arduis consulere, et ei suae sollicitudinis
rationem debent reddere. Sicut ergo superius
abbati frenum imposuit, ne quoslibet eligeret
pro nutu, sed fratres boni testimonii; ita hic decanis,
ut non ea quae libuerit agant, sed quae Deus mandat,
et abbas praecipit. Atque  « in rebus novis praeceptum
abbatis debet exposcere; in aliis vero quotidianis
<pb n="0487C"/>
sive communibus commissio officii habetur pro praecepto
abbatis sine licentia, »  inquit Boherius. Sed
juvat hic aliunde hanc decanorum sollicitudinem ex
regulis et SS. Patrum institutis ac scriptis repetere.</p>
<p>Primo itaque secundum Smaragdum:  « Decani
sollicitudo et eruditio haec erit erga unumquemque
quem sibi ab abbate traditum susceperit, ut doceat
eum primitus suas vincere voluntates; in quibus
illum diligenter exercens, illa ei semper de industria
imperet, quae senserit animo ejus esse contraria;
quia multis experimentis hoc doctum est, nunquam
posse monachum suas concupiscentias refrenare,
nisi prius per obedientiam mortificare didicerit suas
voluntates. »  Ita Smaragdus Cassianum exscribens <note>(Cap. 12)</note>.
Simili modo S. Fructuosus:  « Decani,
qui super decanias sunt constituti, tantam sollicitudinem
gerant super quos delegatos <emph>341</emph> habent fratres,
ut nullas proprias faciant voluntates, non loquantur
nisi interrogati, suo arbitrio nihil faciant
<pb n="0487D"/>
nisi mandati, alibi non pergant non ordinati, etc. » </p>
<p>Secundo,  « cum decem numero fratres sub sua cura
suscipiant, inquit Magister <note>(Cap. 11)</note>, hanc eis debent
sollicitudinem exercere, sive in die, sive in nocte,
sive in quovis opere, cum eis ut sint primo praesentes,
et cum eis operantes in quovis opere, ut cum
sedent, ambulant, vel stant, diligenti sua observantia,
vel curioso intuitu diaboli ab eis debent actus
compescere. » </p>
<p>Tertio, addit Magister ( <hi>Ibidem</hi> ):  « propter quod
omni hora fratribus praesentes sunt, os eorum et gestum
a peccato custodiant, et diversa in eis vitia vel prava
compescant, id est si audierit praepositus fratrem
non interrogatum loqui, moneat eum dicens: Quid
agis, frater, quod regula prohibet? habeto taciturnitatem
usque ad interrogationem. » </p>
<p>Quarto, decanorum muneris erat fluctuantes fratres
visitare, consolari, instruere, ut docet S. Hieronymus <note>(Epist. 22)</note>: Manebant separati, sed junctis
<pb n="0488A"/>
cellulis usque ad horam nonam: ut institutum erat,
nemo pergebat ad alium, exceptis his decanis quos
diximus, ut si cogitationibus forte quis fluctuaret,
illius consolaretur alloquiis. »  Hinc S. Fructuosus <note>(Cap. 12)</note>.
 « Non celent, inquit, fratres decanis suis
quidquid per singulos dies cogitaverint; decani vero
sint eis quasi rectores et custodes, tanquam pro
ipsis Domino reddituri rationem. » </p>
<p>Quinto, incorrigibiles ad abbatem deferebant, vel
ad praepositum, qui et ipse eos deferebat ad abbatem:
 « Decanorum officium, inquit Hildemarus, est solummodo
custodire subditos; et si per suam admonitionem
non possunt corrigere, tunc debent nuntiare
abbati. »  Et S. Fructuosus <note>(Cap. 12)</note>:  « Negligentias
cunctorum ipsi praevideant, et emendandi potestatem
habeant, et quod ipsi non valuerint emendare, praeposito
non morentur accusare; qui et ipsi praepositi
sic hoc distincte et rationabiliter agant, ut abbates
suos nullo modo praesumant inquietare, excepto quod
utrique non valuerint emendare. » </p>
<p>
          <pb n="0488B"/>Sexto, mensis edentium fratrum praeerant. Ita decernit
Magister <note>(Cap. 11)</note>:  « Mensae eorum praesentes
sint, ut tacite cum eis et moderate manducent. » 
Et Cassianus de Aegyptiis et Tabennensiotis <note>(Lib. IV,
cap. 17)</note>:  « Tantum silentium ab omnibus exhibetur,
ut cum in unum tanta numerositas fratrum refectionis
obtentu consederit, nullus nec mutire quidem
audeat, praeter eum qui decaniae suae praeest. » 
Quem in locum Alardus Gazaeus ita scribit:  « Hinc
apparet in uno refectorio fuisse distinctas, et divisas
fratrum decurias sive decanias; et unicuique decaniae
suum assedisse et praesedisse decanum aut decurionem;
quod et S. Hieronymus indicat ad Eustochium
scribens: Unaquaeque, inquit, decuria cum suo parente
pergit ad mensam, quibus per singulas hebdomadas
vicissim ministrant. » </p>
<p>Septimo, vestimenta fratribus providebant:  « Vestiaria
fratrum sub sua cura praepositi contineant, » 
inquit Magister. Et Cassianus <note>(Lib. IV, cap. 10)</note>:  « Indumenta
<pb n="0488C"/> <emph>342</emph> 
 vicaria praepositus unusquisque suae
decaniae subministrat, cum illa quibus vestiti sunt
sorduisse conspexerit. »  Vicaria autem hic vocat alterna,
quae pervices mutabantur.</p>
<p>Octavo, suorum operibus praeerant, ut patet ex S.
Hieronymo <note>(Epist. 22)</note>:  « Opus diei statutum est,
quod decano redditum fertur ad oeconomum. »  Et
ex S. Augustino <note>(Lib. I de Mor. Eccl. cap. 31)</note>:
 « Operantur manibus ea quibus et corpus pasci possit,
et a Deo mens impediri non possit, opus autem
suum tradunt eis quos decanos vocant. » </p>
<p>Nono, ad suos nocte decumbebant:  « Lectis eorum,
inquit Magister <note>(Cap. 11)</note>, lectos praepositi habeant
prope, propter aliquam, ut diximus, vitiorum
culpam in eis emendandam, et ut reverentius praesente
majore dormiant. »  Et sic capiendus sequenti cap.
22 S. Benedictus:  « Deni aut viceni cum senioribus
suis, qui super eos solliciti sint, pausent. » </p>
<p>Denique Cassinenses declarant <note>(Declar. Cass. ad c.
21)</note> ad officium decanorum  « pertinere esse sollicitos
<pb n="0488D"/>
quod regularis observantia teneatur in monasterio,
fratrum sibi per praelatum deputatorum confessiones
audiant, officinas monasterii horis competentibus
visitent, ipsorum fratrum etiam corrigant excessus,
nisi notabiles inveniant praelato reservandos, eis etiam
particulares licentias juxta facultatem eis a prealato
traditam concedant; diligentem insuper curam habeant
quod caeremoniae congregationis, et ordinata
per capitulum, seu praelatum observentur: invigilent
ut divinum officium devote dicatur, studeant
communibus fratrum exercitiis, aut capitulo culparum
interesse. » </p>
<p> <hi>Qui decani tales eligantur, in quibus securus abbas
partiatur onera sua.</hi> ] Hic tria occurrunt notanda. Primum,
quod ut tales eligantur, quibus abbas securus
partiatur onera sua, sex in eis requirunt Hildemarus,
Bernardus Cassinensis et Boherius, quae sunt:
 « 1º bonum testimonium, et hoc quantum ad affabilitatem
<pb n="0489A"/>
et amicabilitatem; 2º bona conversatio, et
hoc quantum ad munditiam, vitae puritatem et sanctitatem;
3º ardor in profectu animarum; 4º discretio
in regimine fratrum; 5º obtemperantia in mandatis
Dei, et obedientia et reverentia in praeceptis abbatis
sui; 6º ut propter obedientiam abbatis praecepta
Dei nullatenus parvipendat. »  Quibus adde vitae
meritum, et sapientiae doctrinam, quae praedicta sex
continent, ut docet Hildemarus; quibus si quid defuerit
in decano, jam non securus abbas ei partietur
onera sua. Adde etiam humilitatem; nam si repertus
fuerit superbus, jubetur dejici. Porro praedicta sex
Nicolaus de Fractura ad tria reducit: aetatis maturitatem,
gravitatem morum, et scientiam litterarum.</p>
<p>Secundum, permittit quidem S.  P. Benedictus abbati
partiri onera sua, sed non deponere:  « Minime
securum abbatem hic facit et liberum a laboribus,
inquit Gerardus Belga monachus, sed tales eligere
jubet ut securus sit in collaborantibus, in quos quidem
praecipit ut partiatur onera sua, id est quae unus
<pb n="0489B"/>
ipse necessario perfert omnia, etiam aliis credat, vel
singula, vel plura subinde pro salute singulorum felicius <emph>343</emph> 
 procuranda. Interim in omnibus passim
abbati perterribilem judicem et tribunal minatur, ne
sufficere putet si bonus decanus, si diligens praepositus
a se constituatur, etc. » </p>
<p>Tertium, partiatur onera sua, inquit S. Benedictus,
non honores; quia revera <hi>plus onerantur quam
honorantur,</hi> infit Bernardus; <hi>aliisque praeesse pondus
est oneris, non honoris,</hi> ut cum Hildemaro loquar.</p>
<p> <hi>Et non eligantur per ordinem,</hi> ] scilicet quo ingressi
sunt monasterium. Idem olim legibus civilibus prohibitum
est in electione abbatis, C. l. 46, <hi>De episcopis
et clericis,</hi> etc. Igitur etiamsi ultimi omnium sint,
modo digni, possunt eligi; nam et abbates fieri possunt.
Debent tamen annum aetatis vigesimum quintum
attigisse, et sacerdotium suscepisse, ex Benedicti XII
Constitut. c. 29.</p>
<p> <hi>Sed secundum vitae meritum, et sapientiae doctrinam.</hi> ]
<pb n="0489C"/>
Debet ergo decanus litterarum scientia esse instructus,
<pb n="0490A"/>
nec minori forte quam abbas, cujus idem fere
pondus sustinet; et hac forte ratione Magister decanos
a laboris parte eximit Regul. c. 11.</p>
<p> <hi>Quique decani si ex eis aliqua forte quis inflatus
superbia repertus fuerit reprehensibilis.</hi> ] Sed si tales
eligantur quales descripsimus et requirit S. Benedictus,
quomodo aliquis ex eis aliqua inflatus superbia
reperietur? Respondet Hildemarus duobus
modis id fieri posse: 1º quia quidam sunt hypocritae,
qui sanctitatis speciem prae se ferentes privati, postmodum
ad dignitates aut officia assumpti, larvam
deponunt, et quales intus fuerint palam faciunt:
2º quosdam revera tales esse ante adeptum honoris
gradum, quales requirit S. Benedictus; sed in primaria
humilitate ac sanctimonia non permanere;
quia nimirum difficile est attolli, et non extolli, et
quia honores mutant mores.</p>
<p> <hi>Correptus semel et iterum atque tertio.</hi> ] Neque enim
judicari debet superbia inflatus, qui post trinam
admonitionem corrigitur, ut aiunt Bernardus Cassinensis
<pb n="0490B"/>
et Boherius. Ita vero praecedere debet correptio
trina, ut secundum Hildemarum bis secrete,
tertio publice admoneatur, vel, juxta Boherium, ter
publice, et servato inter utramque monitionem intervallo;
magno, vel parvo, secundum criminis gravitatem
et superioris arbitrium.</p>
<p> <hi>Si emendare noluerit, dejiciatur,</hi> etc.] Si tamen
reprehensibilis sit in his quae ad officium ejus spectant,
ex Hildemaro; nam si in aliis quae ad ipsum speciatim
pertineant reperiatur reprehensibilis, censet
Hildemarus adhibendam esse correptionem disciplinae
regularis; tum fratrum pro eo orationem, ac tandem
dejiciendum. Sed Boherius existimat etiam in obedientia
sua non offendentem, contra regulam alias
peccantem, esse ejiciendum, sicuti de praeposito statuit
S. legislator</p>
<p> <hi>Et de praeposito eadem constituimus.</hi> ] Cum proportione
tamen, nam praepositus quater praemonendus,
postea disciplinae regulari subdendus, ac tandem a
<pb n="0490C"/>
ministerio expellendus.
</p>
      </div>

<div>
        <head>CAPUT XXII. <hi>Quomodo dormiant monachi.</hi> </head>

<pb n="0489"/>
<p>
          <pb n="0489C"/> <emph>344</emph> Singuli per singula lecta dormiant. Lectisternia,
pro modo conversationis, secundum dispensationem
abbatis sui accipiant. Si potest fieri,
omnes in uno loco dormiant: si autem multitudo
non sinit, deni, aut viceni, cum senioribus qui super
eos solliciti sint, pausent. Candela jugiter in eadem
cella ardeat usque mane.</p>
<p>Vestiti dormiant, et cincti cingulis aut funibus;
et cultellos suos ad latus suum non habeant dum
<pb n="0490C"/>
dormiunt, ne forte per somnium vulnerentur dormientes: 
et ut parati sint monachi semper; et
facto signo absque mora surgentes festinent invicem
se praevenire ad opus Dei, cum omni tamen gravitate
et modestia. Adolescentiores fratres juxta se
non habeant lectos, sed permixti cum senioribus.
Surgentes vero ad opus Dei, invicem se moderate
cohortentur, propter somnolentorum excusationes
</p>
      </div>

<div>
        <head>COMMENTARIUS.</head>

<pb n="0489"/>
<p>
          <pb n="0489D"/>Quoniam dormientibus nobis vigilat adversarius,
artesque prope infinitas exercet, ut fidelibus monachis
fessis quiescentibus noceat, septem hoc capitulo
cautelas adversus insidias vers pellis adhibet S. Benedictus,
uti notavit Bernardus Cassinensis. Prima
<pb n="0490D"/>
est singularitas lectorum; secunda vicinitas bene
conversantium fratrum; tertia multitudo fratrum in
eodem loco dormientium; quarta sollicitudo et vigilantia
seniorum; quinta accensio lucernae ardentis;
sexta quod vestiti jaceant, et non nudi; septima
<pb n="0491A"/>
separatio minorum et permixtio seniorum: quae
omnia consequenter exponenda sunt.</p>
<p> <emph>345</emph> <hi>Singuli per singula lecta dormiant.</hi> ] Haec prima
est cautela, quam cum S. Benedicto adhibent S. Athanasius:
 « Dum dormiunt, unusquisque seorsim discumbat,
ac suum quisque habeat sticharium; sacculum
scilicet absconditum, ut quando per noctem
preces fundendae, parati promptique sint; »  abbas
Isaias:  « Ne cubes cum alio sub eodem stragulo; » 
S. Aurelianus:  « Omnes divisis maneant lectulis; » 
S. Ferreolus:  « Duo quamlibet proximi et amici
propter secretam orationem, quae melius ad Dominum
nullo teste dirigitur, ut animo et uno lectulo non
teneantur . . . Quisque strati sui, ut supra diximus, erit
solus ipse possessor, habens secum meliori commutatione
pro dormitorio fratrum Dominum vigilantem; » 
S. Isidorus:  « Duobus in lecto uno jacere non liceat; » 
S. Fructuosus:  « Duo in uno lecto non jaceant, nec
dormire extra cubile proprium cuiquam licentia
<pb n="0491B"/>
pateat. Intervallum singulorum lectorum singulis
cubitis intercedat, ne dum ad invicem proximant
corpora, nutriant libidinis incentiva; »  Magister <note>(Cap. 11)</note>:
 « Singulos praecipimus non binos per lectum
dormire. »  Quibus accedit conc. Turonense <note>(Can. 14)</note>:
 « Ut sinistrae existimationis aditus amputetur, nullus
sacerdotum aut monachorum colligere alium in suo
lecto praesumat. »  Ex quo mirari subit qua ratione
Regula Cujusdam ad Virgines praescribat <note>(Cap. 14)</note>,
 « Ut binae et binae praeter infirmas et seniores in
lectulis dormiant, »  quanquam hujus statuti periculis
providisse videatur adjiciens:  « Sic tamen ut ad
invicem non loquantur, neque ad invicem, id est
facie ad faciem respiciant, sed una post aliam quiescens
dormiat . . . ut una ex illis semper senior sit,
de cujus religione non dubitetur. Juvenculas vero
nullatenus simul quiescere censemus. » </p>
<p>Notat porro hic Bernardus Cassinensis istis S. Benedicti
verbis: <hi>Singuli per singula lecta dormiant,</hi> 
supplendum esse <hi>vel quiescant,</hi> quia perfectus monachus
<pb n="0491C"/>
non semper in lecto jacens dormit, sed lacrymis
interdum stratum suum rigat, ut Prophetae
ad instar nos hortatur S. Ferreolus in Regula c. 33.
Et certe sancti nocturnas vigilias orationibus et precibus
praevenire solebant, sicut de S. Mauro refert
Faustus in ejus Vita, quod aliquando quinquagenos,
aliquando centenos psalmos, aliquando psalterium
integrum recitaret ante nocturnae orationis synaxim;
et Gervinus abbas Centulensis piissimus <note>(Chron.
Centul. l. IV, c. 26)</note>, ubi somni parum percepisset,
de grabato sese excutiens, domum orationis intrabat,
omnes aras orando, gemendo, genuaque flectendo
circuibat; atque ut vigiliarum horam advenire sentiret,
ne ab aedituis aut janitoribus observaretur,
lectum ullo sine strepitu repetebat.</p>
<p> <hi>Lectisternia.</hi> ] Quid sint lectisternia non consentiunt
Regulae commentatores. Hildemarus:  « Sternia,
inquit, duobus modis dicuntur; id est domus ubi
lecti sternuntur, seu etiam locus ubi unus lectus
<pb n="0491D"/>
stratus existit. »  Similiter Smaragdo:  « Lectisternia
dicuntur ubi homines jacere sedereque consueverunt. » 
Ita etiam Nicolaus de Fractura:  « Lectisternia,
id est loca in quibus jacere solent monachi; »  et
cardinalis de Turrecremata:  « Lectisternia autem,
id est loca vel locellos <emph>346</emph> in quibus lecti sternendi
sunt. »  Quibus consentit Bernardus Cassinensis ita
scribens:  « De hoc vocabulo, lectisternia, dicunt
quidam quod idem est quod lectus stratus, hoc est
lectus cum suo stramento; alii dicunt lectisternium
esse domum in qua lecti sternuntur; sed rei veritas
est quod lectisternia sunt loca in quibus sedere et
jacere solemus: nam regulariter monachus et lectum
in quo quiescat, et locellum in quo sedendo legat
habere debet. »  Bernardum in primo comment.
exscribit Boherius; in secundo vero:  « Lectisternia,
inquit, id est lectorum stramenta, »  de quibus c. 55,
ad quod remittit:  « Stramenta lectorum matta, sagum,
laena, et capitale. »  Denique Richardus de
<pb n="0492A"/>
S. Angelo:  « Lectisternia, id est ordines, seu ordinationes
lectorum. »  Ad quem accedit Theobaldus
Artaldus hunc locum Gallice ita reddens: <hi>Ils doivent
avoir et garder les lieux et situations de leurs couches.</hi> </p>
<p>Ex his omnibus sententiis duae omnino videntur
probabiles. Prima, quam refert Bernardus Cassinensis,
qua lectisternia dicuntur lecti strati, seu lecti
cum suo stramento. Eam sequitur Menardus hunc in
locum ita scribens:  « Lectisternia sunt lecti. Sidonius
epist. 15, l. 4: <hi>Epulum multiplex et capacissima lectisternia
para.</hi> Acta S. Findani, c. 4: <hi>Pro lectisterniis
lapides velatos inter fratres pausans occulte corpori
supposuit.</hi> »  Concinit antiqua versio Gallica Regulae
S. Benedicti: <hi>Les lits soient appareillés comme il
appartient à leur conversation;</hi> et versio Guidonis: <hi>Et aient les couches garnies de ce qu' il faut selon la
manière de leur conversation;</hi> 
 aliaeque plures expositiones
Gallicae. Secunda est quam tradit in secundo
comment. Boherius, ubi lectisternia interpretatur <hi>lectorum stramenta;</hi> 
 quo sensu eam vocem aliquando
<pb n="0492B"/>
usurpat S. Gregorius:  « Ancillis Dei, quas vos graeca
lingua monastrias dicitis, lectisternia emere disposui;
quia in lectis suis gravi nuditate in hujus hiemis
vehementissimo frigore laborant. »  Et alibi ad Joannem
abbatem de monte Sina scribens <note>(Lib. XII, ep. 16)</note>:
 « Cognovimus lectos vel lectisternia in Gerontocomio,
quod illic ab Isauro constructum est, deesse; propterea
misimus laenas 15, rachanas 30, lectos 15. » 
Atque ita Joannes <hi>de Precis,</hi> abbas S. Germani a Pratis,
hunc Regulae locum Gallice reddidit: <hi>Et doivent prendre
tels draps, et telles couvertures comme l' abbé établira.</hi> 
Utraque expositio proba est et probanda; sed rejicienda
videtur utraque Hildemari interpretatio, Smaragdi,
Bernardi Cassinensis, Nicolai, et cardinalis
Turrecrematae: nam S. Benedictus nec domum in qua
multi sternuntur lecti singulis monachis concedit;
nec singulis singulas domos, in qua unus lectus sternant
indulget; sed omnes uno vult dormire in dormitorio.</p>
<p>
          <pb n="0492C"/> <hi>Pro modo conversationis.</hi> ] Obscura locutio, quam
diversimode reddunt commentatores. Hildemarus
pro modo conversationis intelligit: <hi>Secundum qualitatem
vitae uniuscujusque;</hi> quod clarius exponit Bernardus
Cassinensis: <hi>Secundum illum modum in quo
ipsi conversantur in monasterio bene vel male, tepide
vel ferventer.</hi> Et in hoc secundam adversus insidias
inimici cautelam constituit, ut nimirum malis boni,
tepidis ferventiores vicini dormiant, ut horum exemplo
illi eruditi ad <emph>347</emph> meliorem frugem se transferant.
In eamdem sententiam abit Nicolaus de Fractura:
cui Boherius in primo comm. aliam adjicit,
ut pro modo conversationis idem sit ac <hi>secundum
qualitatem loci in quo conversantur;</hi> quia revera in
frigidis regionibus pluribus, in calidis paucioribus
indigetur stramentis. Turrecremata pro modo conversationis
explicat pro modo <hi>vitae, antiquitatis, debilitatis,
aut necessitatis, seu alterius causae:</hi> quae omnes
expositiones bonae videntur et legitimae; sed his non
cedit ea quam profert Joannes Craesbeeck, qua lectisternia
<pb n="0492D"/>
pro modo conversationis intelligit, <hi>quae conversationi
et instituto monachorum conveniunt:</hi> id quod
quaedam versio Gallica reddit, <hi>à la monastique;</hi> et
altera, <hi>conformément à leur profession;</hi> ac proinde
cum monasticum institutum omnes carnis illecebras
abdicet, vitae austeritatem praedicet:  « Lectisternia
monachorum, inquit, esse debent non mollia, non
pretiosa, quae sensibus blandiuntur, carnem delectant,
alliciunt, et ad longos iteratosque somnos invitant;
sed dura et vilia, quae naturae quidem et necessitati
sufficiunt, carnem domant, lascivire prohibent. »  Et
certe tales fuisse veterum monachorum lectos exploratum
habent qui vel minimam rerum asceticarum
notitiam consecuti sunt. Notat porro Gazaeus <note>(Comm.
in Cass., coll. I, cap. 23)</note> viros olim religiosos: 1º aut
humi cubare solitos; 2º aut in stratis junceis; 3º aut
in ciliciis: quos tres dormiendi modos videre est in
una S. Antonii Vita, qui, ut scribit S. Athanasius,
<pb n="0493A"/>
 « quieti membra concedens, junco contexto atque
cilicio utebatur; nonnunquam etiam supra nudam
humum jacebat. »  De S. Hilarione etiam refert
S. Hieronymus ( <hi>In ejus Vita</hi> ), quod  « super nudam
humum statumque junceum usque ad mortem cubitavit. » 
Et de seipso S. doctor <note>(Epist. 22)</note>:  « Si
quando repugnantem somnus imminens oppressisset,
nuda humo vix ossa haerentia collidebam. »  Denique
de S. Martino ita canit S. Paulinus <note>(Lib. IV)</note>:
<l>At si quando brevi cessissent lumina somno,</l>
<l>Nuda humus ad tenuem sat erat subjecta soporem.</l>
        </p>
<p>Plurima hujusmodi exempla offendes in actis sanctorum
et maxime nostrorum, ut in Vita S. Mauri
auctore Fausto, n. 8; S. Placidi auctore Gordiano,
n. 5; S. Marculfi, n. 13; S. Paterni, S. Samsonis,
S. Radegundis auctore Fortunato, n. 22; S. Severi,
n. 13; et S. Fidoli, n. 10, saec. 1 Bened.; S. Bavonis,
n. 11; S. Vandregesili, n. 8; S. Tillonis, n. 8,
saec. II, et aliorum prope infinitorum. Atque ita suadet
<pb n="0493B"/>
Syntagma doctrinae S. Athanasii ad monachos et
clericos:  « Te monachum, te sacerdotem adhortor
humi ut dormias, si vales. »  <hi>Vide</hi> infra, c. 55.</p>
<p> <hi>Si potest fieri omnes in uno loco dormiant.</hi> ] Juxta veterum monachorum morem, quem in omnibus
pene eorum regulis advertere licet. Ita Regula S.
Posthumio ab angelo tradita, quae refertur in ejus
Vita, c. 8 <note>(Lib. I de Vit. Pat.)</note>:  « Procul ab invicem
contextas vites sternite, cum ad dormiendum seceditis:
interstitium unius habeatur cubitus, nedum ad
invicem proximant corpora, nutriantur libidinis incentiva. » 
S. Caesarius Arelatensis episcopus <note>(Regul.
ad Virg., c. 7)</note>:  « Nulli liceat semotam eligere mansionem,
nec habebit cubiculum, aut armariolum, aut
aliquid hujusmodi, <emph>348</emph> quod peculiarius claudi
possit; sed omnes divisis lectulis in una maneant
cellula: quae vero senes sunt et infirmae, ita illis
convenit obtemperari vel ordinari, ut non singulae
singulas cellas habeant, sed in una recipiantur omnes,
<pb n="0493C"/>
ubi et maneant. »  S. Aurelianus <note>(Regul. ad
Mon. c. 8; ad Virg. c. 6)</note>:  « Nulli liceat cellam, aut
armariolum, aut aliquid hujusmodi, quod peculiarius
claudi possit, habere. »  S. Ferreolus <note>(Cap. 16)</note>:
 « Totam congregationem mansio et domus una concludat. » 
S. Isidorus <note>(Cap. 14)</note>:  « Fratres omnes, si
possibile est, in uno conclavi commorari decet. Quod
si difficile fuerit, certe vel decem, quibus unus est
praeponendus decanus quasi rector et custos. » 
S. Fructuosus <note>(Cap. 17)</note>:  « Intervallum singulorum
lectulorum singulis cubitis intercedat, ne dum ad
invicem proximant corpora, nutriant libidinis incentiva. » 
Magister <note>(Cap. 29)</note>:  « In uno atrio, vel in triclinio
lecta in ordine circuitu ordinent; in quo circuitu
lectum abbas in medio habeat, ut omnem taciturnitatem
vel reverentiam in circuitu considerans,
omnium ovium suarum gregem intra unum ovile
collectum quasi diligens vel sollicitus pastor attendat. » 
Regula Cujusdam ad Virgines <note>(Cap. 14)</note>:  « Omnes,
si fieri potest, una domus ad dormiendum capiat,
<pb n="0493D"/>
praeter si infirmitas, aut senilis aetas poposcerit,
aut culpa damnaverit, aut novitas probata non fuerit,
ut in cella separentur. » </p>
<p>Idem constat ex concilio Turon. II <note>(Can. 14)</note>:  « Nec
liceat monachis cellulas habere communes, ubi aut
bini maneant, aut peculiares reponi possint; sed
schola labore communi construatur, ubi omnes jaceant,
aut abbate, aut praeposito gubernante. »  Ex
Justiniani imperatoris novella 5:  « Neque enim volumus
in ullo monasterio sub ditione nostra constituto,
sive plurimorum hominum est, sive paucorum,
monachos qui ibi sunt divisos ab alterutris esse, et
propriis habitationibus uti; sed communiter quidem
eos comedere sancimus, dormire etiam omnes in
communi, unoquoque quidem in propria statura jacente,
in domo vero una collocatos; aut si forte non
sufficit ob multitudinem monachorum domus una,
in duas forsan, aut plures, non tamen seorsim et
<pb n="0494A"/>
apud semetipsos; sed in communi testes alterutri
sint honestatis et castitatis. »  Et ex novella 133,
monachi  « neque clam testibus vivant, sed et communiter
cibum capiant, et in communi loco cubent,
et undique bene compositam persequantur vitam,
testesque sint invicem mutuae honestatis. »  Atque ex
Vita S. Eugendi abbatis Jurensis <note>(Num. 21, saec. I Bened., p. 575)</note>, qui  « destructis mansionum aediculis,
uno cunctos secum xenodochio quiescere fecit. » </p>
<p>Idem postea renovavit anno 1222 concilium Oxoniense,
edito hoc decreto <note>(Apud Spelm. tom. II Conc.
Angl.)</note>:  « Provida deliberatione censemus, ut tam
monachi quam canonici regulares et moniales in uno
dormitorio pariter dormiant et quiescant, singulis
personis singulis propriis lectis assignatis. »  Et
Benedictus papa XII:  « Omnes monachi, vel si multitudo
non sinit eorum, saltem quando plures ex
ipsis commode poterunt, in una domo dormiant et
jaceant, juxta regularia et canonica instituta, non
per separatas cameras vel per cellas, exceptis his
<pb n="0494B"/>
quibus in cameris et cellis <emph>349</emph> infirmitorii permittetur
propter senectutem, vel invaletudines corporales,
vel ex aliis rationabilibus causis. » </p>
<p>Neque vero id solis exstitit monachis singulare;
nam et canonicis idem olim praescriptum legimus in
concilio Turonensi <note>(Can. 23)</note>:  « Canonici et clerici
civitatum, qui in episcopiis conversantur, consideravimus
ut in claustris habitantes simul omnes in uno
dormitorio dormiant, simulque in uno refectorio reficiantur. » 
In Meldensi sub Sergio II <note>(Can. 52)</note>:
 « Canonici in civitate vel monasteriis, sicut constitutum
est, in dormitorio dormiant, et in refectorio
comedant. »  et apud Chrodegangum in Regula Canonicorum
cap. 13 <note>(Spicil. tom. I)</note>:  « Omnes in
uno dormiant dormitorio, praeter illos quibus episcopus
licentiam dederit. » </p>
<p>Ex dictis hactenus habemus, 1º monachos olim
uno simul in loco dormisse, quem ideo dormitorium
appellabant. 2º Ita tamen ut se invicem non tangerent,
<pb n="0494C"/>
ut ex Regulis S. Posthumii, et S. Fructuosi
manifestum est. Et certe divisis dormiebant lectulis.
3º Nullos nisi forte propter infirmitatem aut necessitatem
extra commune dormitorium pernoctasse:
qui enim dicit <hi>omnes</hi> nullum excipit. 4º Ergo nec abbatem,
qui in Regula Magistri medius inter fratres
tanquam pastor inter gregem dormire jubetur; et in
antiquis consuetudinibus Cluniacensis monasterii
apud Udalricum <note>(Lib. III, cap. 1)</note>,  « In medio dormitorii
est lectus ejus prope murum, sonitum ipse facit,
quo fratres diluculo ad surgendum excitantur. » 
In Regula etiam S. Aureliani decernitur <note>(Cap. 33)</note>,
ut  « Sanctus abbas extra congregationem non maneat. » 
In Regula S. Isidori <note>(Cap. 14)</note>:  « Abbatem
cum fratribus pariter in congregatione commorari
oportet. »  Ex concilio quoque Francofordiensi <note>(Can.
13)</note>,  « Abbas cum suis dormiat monachis secundum
Regulam S. Benedicti. »  Et ex concilio Londoniensi
anno 1102:  « In eadem domo cum suis monachis
manducet, aut dormiat. »  Et certe S. Benedictum in
<pb n="0494D"/>
turri fratrum dormitorio contigua quievisse constat
ex l. II Dial. S. Greg. papae, c. 35. S. Mummolus
abbas Floriacensis in communi fratrum dormitorio
recubuisse legitur apud Adrevaldum in hist. Transl.
 S. Benedicti, n. 15, saec. II. Idem de Eastervino
abbate Wiremutensi scribit Beda in Vita S. Benedicti
Biscopi, n. 8.</p>
<p>Causae hujus institutionis tres assignari possunt,
ex quibus prima repetitur ex ratione vitae coenobiticae,
quae nihil singulare permittit, sed omnia vult
esse communia: unde Justinianus imperator <note>(Novel.
133)</note>:  « Nullus omnino quidquam habeat proprii,
sed diu noctuque in communi vivat, et noctes eamdem
inter ipsos cum diebus observantiam habeant. » 
Secunda, <hi>ut testes alterutri sint honestatis et castitatis,</hi> 
ut loquitur idem imperator <note>(Novel. 5)</note>. Tertia est
propter furentes daemonum insultus, nocturno
maxime tempore monachis infestorum, et horribili
<pb n="0495A"/>
specie aliquando apparentium; quorum aspectus
vix ferre posset solitarius, fratrum societate et precibus
destitutus. Quibus forte de causis mansiunculas
olim monachorum destruxit S. Eugendus abbas
Jurensis, destruique praecepit Justinianus imperator
in novella 133, ac novissime Benedictus papa XII in
sua Constitutione pro monachis Benedictinis, c. 26; <emph>350</emph> 
 cui paruerunt Anglicani monachi ex statuto
capituli anni 1341; Bursfeldenses ex Caeram. dist. 3,
c. 22; et Cluniacenses in capitulo ann. 1458, sub
Joanne Borbonio celebrato.</p>
<p>Nunc vero per universas fere monachorum congregationes
usus invaluit dormitoria plures in cellas
dividendi, suamque unicuique monacho assignandi.
Idque ad vitandam saecularium curiositatem, qui nonnunquam
per nostra pervagantur dormitoria; ut
fratres orationi ac spiritali lectioni liberius vacent;
variis poenitentiae operibus, quae oculos hominum
fugiunt, sese exerceant; tum etiam propter honestatem
majoremque silentii ac solitudinis observantiam;
<pb n="0495B"/>
sive etiam ut aliquam coelestis domus imaginem
monasteria referant, sicuti de Carthusianis belle
dicebat Petrus Blesensis <note>(Epist. 86)</note>:  « Ad exemplar
siquidem domus illius de qua scriptum est: <hi>In domo
Patris mei mansiones multae sunt; habet unusquisque
cellulam et mansiunculam suam, ut contemplationi et
orationi liberius vacet.</hi> » </p>
<p>Neque vero ita recens aut nova est isthaec institutio,
quasi antiquis monachis non fuerit in usu; nam
Aegyptii, teste S. Hieronymo <note>(Epist. 22)</note>,  « manebant
separati, sed junctis cellulis: »  unde Cassianus <note>(Lib. II, cap. 12)</note>:  « Cum fuerint, inquit, canonicarum orationum
functiones ex more finitae, unusquisque ad
suam recurrens cellulam, quam aut solus, aut cum
alio tantum inhabitare permittitur, etc. »  Idem institutum
imitati sunt in Galliis Lerinenses monachi, ut
discimus ex Eucherii epist. ad Hilarium de Laude
vitae solitariae, ubi inter alias Lerinensis insulae
laudes haec scribit:  « Haec nunc habet sanctos senes
illos qui divisis cellulis Aegyptios Patres Galliis nostris
<pb n="0495C"/>
intulerunt. »  Eamdem disciplinam arripuisse
Agaunenses monachos patet ex vetustissimo scriptore
Vitae S. Romani abbatis Jurensis apud Bollandum
<note>(28 <hi>Feb.</hi> )</note>, in cujus praefatione, quam Joanni et
Armentario monachis Agaunensibus inscribit, postquam
Joannem praefatum Joanni Baptistae et evangelistae
comparavit, de Armentario ita subdit:  « Alter
vero in modum natatilis arcae dum illic in coenobio
etiam, <hi>claustro peculiaris cellae</hi> contentus, mundi
turbines impactus irridet. »  De Jurensi monasterio
constat ex Vita S. Eugendi ejusdem loci abbatis <note>(Saec. I Bened.)</note>,
qui  « refutato archimandritarum
more, utilius omnes univit in medium: destructis
namque mansionum aediculis, uno secum xenodochio
quiescere fecit. »  Ergo prius ibidem erant mansionum
aediculae, in quibus quisque manebat, quas
ille destruxit. Sed eas postea reparatas fuisse colligimus
ex monacho Fontanellensi in Vita S. Vandregisili,
qui eo in monasterio agens,  « quadam nocte
<pb n="0495D"/>
attentissime precibus insisteret divinis auribus offerendis
in <hi>cella sibi constituta.</hi> »  Similiter in Elisangiensi
a se constructo monasterio  « quadam nocte
juxta morem cilicio obvolutus <hi>in cella sua</hi> dum ad
refocillandum quieti membra dedisset, in excessum
mentis subito raptus »  legitur. De discipulis S. Martini
audiendus est Gallus in dialogo 3 apud Severum
Sulpicium <note>(Lib. III de Vit. S. Mart.)</note>:  « Contigua
flumini habebamus habitacula. »  clarius idem Sulpicius
in lib. I:  « Tunc ille <note>(S. Martinus)</note> convocatis
fratribus, refert <emph>351</emph> quid diabolus indicasset, sollicitosque
esse praecepit <hi>per cellulas singulorum</hi> quisnam
hoc casu fuisset affectus. »  In Regula etiam
Tarnatensis monasterii lego <note>(Cap. 7)</note>:  « Cellulam
alterius praeter abbatem et praepositum, nisi dato
signo, est illicitum introire; quia ipsis tantum conceditur
fratrum secreta cognoscere, et qualiter se
unusquisque agat occulta inspectione perquirere. » 
<pb n="0496A"/>
S. Gallus oratorium construxisse dicitur <note>(Walfrid.
in Vit. S. Galli, c. 26)</note>  « mansiunculis per gyrum dispositis
ad commanendum fratribus. »  S. Willibrordus
 « venit ad suum gratia visitandi monasterium,
et post orationes et salutationes fraternas, et admonitiones
pacificas, circuiens <hi>singula fratrum habitacula,</hi> 
si quid in illis emendandum fuisset, pius pastor
explorare voluit, »  inquit Alcuinus in ejus Vita <note>(Num.
18)</note>. Denique Trithemius de prima Hirsaugiensis monasterii
fundatione anno 830 facta, de cellis agens <note>(Chron. Hirsaugiense)</note>:
 « Monachorum tabernacula, inquit,
per gyrum claustri disposita, quantum ad consuetudinem
istius temporis attinebat, satis pulchra
et ordinata fuerunt; quanquam si nostri monachi
similibus includerentur cellulis, se mancipatos vinculis
et tenebris clamitarent. Factum hoc autem priscorum
imitatione. »  Hujusmodi cellas habent nostra
aetate Carthusienses monachi, quibus illi forte non
tam ad dormiendum quam ad legendum utebantur.
Vide Menardi notas ad Concord. Regul. cap. 55,
<pb n="0496B"/>
§ 1. Nihil dico de Sinaitis monachis, de quibus S.
Nilus <note>(Hist. caedis SS. Pat. in Sina, c. 5)</note>:  « Faciunt
autem habitationes suas non sibi invicem propinquas,
sed satis procul distantes, ut qui viginti et eo
amplius stadia absint alius ab alio: »  nam hi proprie
erant eremitae. De Pachomianis vero illud solum
decernitur in Regula ab angelo tradita <note>(Apud
Boll. 14 Maii)</note>:  « Facies autem diversas cellulas, et
ternos per unam cellulam habitare constituas. »  Caeterum
variis incommodis quae ex cellarum separatione
nasci possunt, ac periculis satis occurrunt
quae eas novissimis temporibus invexerunt monasticae
congregationes, de quibus vide Haeften. lib. XII,
tract. 3, disq. 3, 4 et 5.</p>
<p> <hi>Sin autem multitudo non sinit, deni aut viceni.</hi> ] Idem
habet Regula S. Isidori, c. 14, et Justiniani novella
5. Sed multo plures in Gemmeticensi monasterio
sub S. Filiberto abbate capiebant dormitoria <note>(Vita
S. Filib. n. 7, saec. II Bened.)</note>: ibi enim  « duplex vergens
ad austrum ducentorum nonaginta pedum longitudine,
<pb n="0496C"/>
quinquaginta in latitudine, eminebat domus
quiescendi obtentu. » </p>
<p> <hi>Cum senioribus.</hi> ] <hi>Id est decanis,</hi> inquit Richardus
de S. Angelo: id quod confirmat Nicolaus Bravus ex
Regula S. Isidori c. 14.</p>
<p> <hi>Qui super eos solliciti sint.</hi> ] Vigilias noctis custodientes,
uti exponunt Hildemarus Bernardus Cass.
et Boherius; quia  « cum dicit solliciti sint, inquit
Hildemarus, praecipit illos vigilare in dormitorio;
quia nemo potest esse sollicitus in nocte, nisi vigilaverit;
quia nos cum solliciti esse volumus pro aliqua
re, vigilamus. »  Cui concinit Justinianus imperator <note>(Novel. 133)</note>:
 « Neque enim semper omnes dormiunt,
sed manifestarium est, quod dum hi dormiendo
occupati sunt, illi vigilant, et prorsus quidam
dormientes inspiciunt. »  Sed Nicolaus de Fractura <note>(Vide l. I de Antiq. mon. Rit., cap. 1)</note> 
 <emph>352</emph> 
hanc sollicitudinem in eo constituit,  « ut surgant de
nocte videre si vestiti, cincti cingulis et funibus, vel
<pb n="0496D"/>
alias regulariter dormiant fratres. » </p>
<p> <hi>Candela jugiter in eadem cella ardeat usque mane.</hi> ]
Simili prorsus modo S. Eugendus statuerat olim <note>(In
ejus Vit. n. 21)</note>,  « ut lumen Dei, sicut in oratorio,
indeficiens »  arderet in dormitorio. Et S. Isidorus <note>(Cap. 14)</note>:
 « Lux nocte dormientium locum illustret,
ut depulsis tenebris testimonium pateat singularis
quietis. »  Et Regula Cujusdam ad Virgines <note>(Cap. 14)</note>:
 « In schola qua dormitur per totam noctem lucerna
ardeat. »  Idem etiam praescribit Regula Magistri
c. 29.</p>
<p>Candelae autem nomine hic intelligitur  « vel lampas
cum oleo accensa, vel cereus cum cera et lychno,
vel etiam sepum in quodam vase aptatum, »  inquit
Bernardus Cassinensis; cui concinit Nicolaus de
Fractura.</p>
<p>Porro licet unius duntaxat candelae mentionem
facere videatur S. Benedictus, duae tamen vel plures,
<pb n="0497A"/>
ubi non sufficit una toti illustrando dormitorio, debent
accendi, <hi>ut clare fratres in lectis singulis videantur,</hi> 
inquit Bernardus Cassin. Imo tradit Boherius
in Cassinensi monasterio, ubi centum monachi residere
consueverant, septem lampades tota nocte in
dormitorio ardere consuevisse; quod etiam asserit
Nicolaus de Fractura: neque id in dormitorio tantum,
sed et in <hi>cella,</hi> ut vocant, <hi>necessariarum,</hi> ad
quam fratres ventris purgandi gratia pergunt; et in
omnibus omnino locis in quibus fratres de nocte
transire necesse est, ut tam corporis quam animae
offendicula vitentur: id quod in multis Galliae monasteriis
observatum vidisse se testatur Boherius:
 « Nam in claustro, inquit, in ingressu dormitorii,
et oratorii post completorium, et in prima pulsatione
nocturnarum vigiliarum certae accenduntur candelae. » 
Sane in Parisiensi S. Germani monasterio <note>( <hi>Jacob.
Brol. in add. ad ms. hist. S. Germ. a Pratis</hi> )</note>  « antiquitus
erant quinque lampades in dormitorio, ut
omnibus fratribus cellis carentibus servirent, praeter
<pb n="0497B"/>
alias quatuor lampades in diversis locis dispositas:
harum una erat in cella magni prioris, altera in cella
subprioris, tertia in valetudinario, et quarta in collocutorio, » 
id quod anno 1377 confirmavit curia Parlamenti
Parisiensis. In Croylandensi etiam monasterio
unum in capitulo, tria in claustro, quatuor in
dormitorio erant luminaria ex Ingulfi statuto mox
citando. Ea etiam fuit ordinis Benedictini consuetudo,
ut pueri, novitii, aliique juniores monachi
noctu sine accensis lucernis, et comitibus magistris
incedere non permitterentur, quemadmodum hic
scribunt Hildemarus, Bernardus Cassinensis et Boherius,
patetque ex diversis monasteriorum consuetudinariis.</p>
<p>Porro ex Regula Orientali c. 28, et ex Regula
Magistri cap. 29, ad hebdomadarios pertinebat accendere
candelam. Hebdomadarios vero intelligo
coquinae: unde et Udalricus agens de pueris, ait <note>(Lib. III, cap. 8)</note>:
 « Quando in coquina obsequuntur,
<pb n="0497C"/>
magistri eorum solent providere, ut opportune
accendant luminaria dormitorii, et necessariarum,
et ad nocturnos. » </p>
<p> <emph>353</emph> Accendendi horam assignat Magister his verbis <note>(Cap. 29)</note>:
 « In quo atrio pendeat cicendelus, qui
quotidie a cellerario factus, ab hebdomadariis ad seram
ante completorios incendatur, ut videant diversi
quomodo se collocent. »  Hildemarus vero, habita
temporum ratione, aestate quidem qua majores sunt
dies, post capitulum, id est post collationis lectionem;
hieme autem, quando incipiente jam nocte
completur capitulum, dum ibidem sedent, lucernam
vult accendi. Smaragdus quotidie ante completorium,
Bernardus Cassinensis quando propter solis
occasum dormitorium incipit obscurari. Sed juvat
hic Ingulfi abbatis Croylandensis decretum hanc in
rem referre:  « Hieme accedente a festo S. Bartholomaei
ad festum S. Michaelis statim post terminatam
campanam collationis famuli ecclesiae accendant
tria luminaria in claustro, et quatuor in dormitorio:
<pb n="0497D"/>
videlicet duo in dormitorio, et alia duo in necessariarum
domo. Sed luminare in capitulo antequam
campana collationis incipiat pulsari, debet accendi,
et continuo ardere, usquequo matutinis finitis dormitorium
ascenderint monachi universi. Hieme vero
recedente a festo Purificationis B. Mariae usque ad
festum S. Guthlaci idem modus illuminationis universorum
luminarium praedictorum in omnibus observetur.
A festo vero S. Michaelis usque ad festum
Purificationis accendantur omnia ista luminaria praedicta
antequam monachi ad regularem potationem
refectorium ingrediantur; et sic maneant accensi
omni tempore anni usque ad ortum solis, praeter
lampadem pendentem in capitulo, qui debet exstingui
postquam conventus dormitorium ascenderit,
matutinis in ecclesia consummatis. A festo quippe S.
Guthlaci usque ad festum S. Bartholomaei per totam
aestatem in ipso solis occasu sacrista, seu subsacrista
<pb n="0498A"/>
in dormitorio debet accendere luminaria supradicta,
ita quod saecularis tempore nocturno non habeat
occasionem dormitorium introeundi; et sic debent
ardere usque clarus dies illucescat. Quod si de negligentia
sacristae aliqua dictorum luminarium defecerint
statutis temporibus inaccensa, ipse sacrista
sit in crastino in refectorio ad panem et aquam absque
misericordia. Quod si parvipendens hanc justissimam
nostram ordinationem defecerit in illuminatione,
vel continuatione de aliquo luminarium
praedictorum, comedat in refectorio per quindenam
integram sextis feriis in eisdem septimanis pane et
aqua tantum contentus. Quod si tertio contigerit
aliquis defectus luminarium praedictorum, ab officio
amoveatur, et per biennium sequens maneat inhabilis
ad omne officium exsequendum. Quod si de
famulorum negligentia id accidisset, pro qualibet
vice debent amittere corrodia sua per hebdomadam.
Quod si bis vel ter acciderit, severior accedat correptio,
seu duplicetur poenitentia ante dicta. »  Hactenus
<pb n="0498B"/>
Ingulfus, cujus integrum statutum referre libuit,
ut inde pateret omnibus quanti majores nostri
res vel minimas facerent.</p>
<p>Ardere autem candela debet usque mane, id est <hi>quousque de die videri valeat tota domus,</hi> 
 ut exponunt
Bernardus Cass. et Nicolaus de Fractura. Et tamen
Magister in Regula statuit,  « ut postquam se omnes
percollocaverint, <emph>354</emph> a supradictis tutetur, si
forte indigentia olei in monasterio sentiatur. »  At
longe aliter sensit Petrus Venerabilis, cum decrevit <note>(Statut. 49)</note>:
 « Ne quis fratrum nostrorum, in propriis
saltem locis sine lumine noctibus dormiat. Qui si
adeo pauper fuerit ut propriam lucernam in dormitorio
suo providere non possit, illam quae in ecclesia
fuerit accipiat, et in dormitorio transferat. » </p>
<p>Hujus institutionis causas tres affert Richardus de
S. Angelo. Primo,  « ut decanus quando accedit visurus
utrum monachi honeste dormiant sive jaceant,
ut moris est, aperte valeat hoc inspicere. Secundo,
<pb n="0498C"/>
ut monachi libere accedant ad requisita ventris cum
egent. Tertio, ut ostendatur sub isto typo luminis
temporalis illa lux de qua legitur in Joannis cap. I: <hi>Erat lux vera, quae illuminat omnem hominem venientem
in hunc mundum.</hi> 
 » </p>
<p> <hi>Vestiti dormiant.</hi> ] Vestitos olim dormiisse monachos
constat non solum ex Regula S. Benedicti,
sed etiam ex Regula S. Pachomio ab angelo tradita,
ex Regula Magistri c. 2, ex Regula Cujusdam ad
virgines cap. 14, ex Regula Solitar, cap. 50. S. Benedicti
statutum renovarunt Gregorius IX et Benedictus
XII in suis constitutionibus pro monachis Benedictinis.</p>
<p>Sed quaeret fortassis aliquis quibus induti vestibus
dormirent? Non una fuit omnium hac in re consuetudo;
nam in praefata Regula S. Pachomii decernitur,
ut  « induantur noctibus lebitones lineos, praecincti
lumbos, habeantque singuli melotem, id est
caprinam pellem confectam albam, sine qua neque
comedant, neque dormiant. »  S. Paternus primum
<pb n="0498D"/>
monachus, postea episcopus,  « veste tantummodo
qua in die usus est, ea per noctem contentus est. » 
ut scribit Fortunatus episcopus in ejus Vita, n. 9.
Similiter S. Fulgentius in episcopatu vitam monachi
retinens,  « nec deposito saltem cingulo somnum petivit; . . .
et in qua tunica dormiebat, in ipsa sacrificabat;
et in tempore sacrificii mutanda esse potius
corda quam vestimenta dicebat. »  S. Benedictus nihil
hoc capitulo definit; sed ex cap. 55 saltem tunica
et cuculla indutos quiescere debere monachos
Benedictinos colligimus: sufficere enim ait monacho <hi>duas tunicas et duas cucullas habere propter
noctes et propter lavare ipsas res.</hi> 
 Quamvis Turrecremata
illum in locum sic scribat:  « Licet nobis
prima facie ita videatur, nihilominus quia hoc grave
est et durum, antiquae consuetudini ordinis, quae ut
interpres legis habenda est, standum in hac parte
consulimus. »  Verum praeterquam quod istud non
<pb n="0499A"/>
decernit S. Benedictus, nisi quia grave est, certum
est non unam fuisse ordinis consuetudinem. S. Hildegardis
hoc caput exponens:  « Vestiti, inquit,
dormiant, scilicet simplici et sola veste quae proxima
ad cutem hominis est, ne nudi jaceant, quae lanea
fuit, et non duplici veste induti, quia hoc pati non
possent: cincti cingulis aut funibus; ne vestis qua
induti dormiunt, ab eis diffluat, et ne ita nudi appareant. » 
Quae explicatio videtur laxior. Ex lib. Usuum
Cistere. <note>(Cap. 82)</note>  « sine cuculla, tunica, caligis jacere
non debent. »  <emph>355</emph> Bursfeldenses ita decernunt <note>(Caerem.
dist. 3, c. 23)</note>. « Omnia observent quae capitulum
Regulae 22 tradit observanda, dormientes videlicet
vestiti, ita tamen ut pro qualitate loci vel temporis
hujusmodi possit temperari vestitus; locis videlicet et
temporibus frigidis pluribus; calidis vero paucioribus
seu levioribus utendo indumentis. Pro habitu autem
superiori cuculla utantur regulari, clausa sine manicis,
nisi fuerint itinerantes, quibus conceditur scapularibus
uti dormitionis tempore, non minus tamen
<pb n="0499B"/>
omnes quiescentes tunica et caligis vestiantur sub
habitu regulari. »  Cassinenses declarant <note>(Cap. 22)</note> 
 « hoc modo vestitos dormire fratres, cum scapulari
scilicet cum caputio sicut in die super tunicellam
propter munditiam, quod habet quasi formam cucullae
secundum Clementinam. »  Constitutiones Montis Oliveti:
 « Nocturno tempore inspiciat abbas si monachi
cum biretulis laneis induti tunicella, scapulari, cinguloque
cincti dormiant; iisque nocturnum scapulare
conficiendum curet: secus dormientem primum
aqua et pane jejunare praecipiat; secundo arctiori
poena emendare procuret. »  Paulo laxiores sunt
Constitutiones Coelestinorum, quae solum volunt <note>(Cap. 10, § 13)</note> 
 ut  « monachi ipsi nudi non dormiant,
sed vestiti et cingulo accincti, et sine cultello juxta
Regulae dispositionem; et propter evitandam immunditiam,
et in aestate calorem, lanea saltem interula,
et parvo scapulari sint induti; »  et Fuliensium <note>(Cap. 22)</note>,
ut  « nemo sine cuculla et caputio dormiat
<pb n="0499C"/>
(cum ex iis constet vestitus monachi) nec discinctus. » 
Non praetereundi sunt Carthusiani <note>(Part.
II, c. 23, n. 34)</note>, qui  « vestiti cilicio, tunicella, caligis,
cingulo, et parva cuculla, »  hoc est minimo scapulari
dormiunt ex Nova Collectione statutorum. De
pedum indumentis audiendus est Hildemarus <note>(In
cap. 55)</note>:  « Sciendum est quia, si necessitas est caloris,
potest ille monachus sine pedulibus jacere; ita
tamen ut ad nocturnas statim ut surgit debeat illos
induere, et sic cum illis ire debet in ecclesiam . . . . .
Si potest fieri ante debet sine femoralibus jacere,
quam sine pedulibus. »  Hic venit in mentem quod de
S. Hugone episcopo Gratianopolitano scribit Guigo
in ejus Vita, n. 31 <note>(Boll. 1 April.)</note>:  « Dolebat nonnullos
in religioso habitu ad sanctitatis injuriam
tibiis dormire nudatis. » </p>
<p> <hi>Et cincti cingulis aut funibus.</hi> ] Quid sit cingulum,
quid funis, explicat his verbis Hildemarus:  « Funis
est qui de canaba fit vel lino in rotundum; cingulus
autem corrigia est de lana vel lino, sed non in rotundum
<pb n="0499D"/>
sicut funis, sed in latum sicut tricia. »  Et
revera S. Stephanus abbas Obazinensis laneo utebatur
cingulo ex ejus Vitae l. II, n. 34 <note>(Tom. IV Misc.
Baluz.)</note>.</p>
<p> <hi>Et cultellos ad latus suum non habeant dum dormiunt,
ne forte per somnum vulnerentur dormientes.</hi> ]
Ergo cultellos seu gladiolos ad latus olim deferrebant
monachi per diem, quos ad seram antequam
lecto decumberent, deponebant, et mane surgentes
resumebant, ut videre est in antiquis Cluniacensis
monasterii Consuetudinibus <note>(Lib. II, cap. 10)</note>:  « Ad
sonitum qui diluculo fieri solet in dormitorio ad
excitandos fratres, facit (novitius) id ipsum quod ad
signum nocturnorum: quantocius surgit . . . . . cultelli
sui secum portandi cavet oblivisci. »  Et postea:  « Quoties
<pb n="0500A"/>
post vesperas coenatur, <emph>356</emph> coena facta, dormitorium
ascendit, cultellum deponit, diurnalibus calceis
detractis; nocturnales induit, etc. »  Quod de
parvis cultellis ad panem, aliaque comestibilia, aut
aliquid hujusmodi secandum, est intelligendum: nam
 « magnos gladios nobis habere non licet, inquit Boherius,
imo tenentes inter septa monasterii sunt eo
ipso excommunicati, nisi licentiam expressam habuerint
suorum praelatorum, »  ex decretali Clementis
V <hi>Ne in agro dominico.</hi> Porro ad hunc S. Benedicti
locum respicit Magister cum dicit <note>(Cap. 11)</note>:  « Bracile
fratrem in nocte uti ideo prohibemus, ne dum se
regyrat, per somnum exiens per thecam mucro cultelii
carni ejus figatur. » </p>
<p> <hi>Et ut parati sint monachi semper.</hi> ] Ad opus Dei scilicet.
Haec periodus ad superiora verba refertur <hi>Vestiti dormiant, et cincti;</hi> 
 est enim hic verborum
transpositio, quibus rationem reddit quare vestitos
dormire velit monachos, scilicet ut parati sint semper
ad opus Dei festinare. Porro licet unicam hanc
<pb n="0500B"/>
rationem afferat, alio tamen respexisse censent interpretes.
Magister tres adducit <note>(Cap. 11)</note>: 1º « Ideo,
inquit, vestitos et cinctos dormire diximus fratres,
ut cum hora operis Dei advenerit, et oratorii index
sonaverit, noctu mox consurgant . . . 2º Inde ergo vestiti
et cincti debent fratres dormire, quia non licet
fratrem nuda membra sua contegere, nam exinde
immunditiae libidinum in animam ingeruntur, cum
membrorum nuditas tactu contingitur, feminarum
illico cordi desideria titillantur, unde per somnum
coinquinantur membra sorditate. 3º Et maxime ideo
vestiti et cincti debent fratres dormire, ne quaerentes
in obscuro res suas, vel cingula, ab ingredientibus
oratorium sollicitis, vel paratis fratribus, cum adhuc
illi lectos suos per negligentiam in obscuro subvertendo
et dissipando revolvunt, aliquot orationes
perdant aut psalmos. » </p>
<p> <hi>Et facto signo absque mora surgentes.</hi> ] Sicuti praescribit
Regula S. Pachomii <note>(Art. 73)</note>:  « Audito signo
excitantis, aut voce psallentis, omnes surgant, currentes
<pb n="0500C"/>
ad orationem. » </p>
<p> <hi>Festinent invicem se praevenire ad opus Dei, cum
gravitate tamen et modestia.</hi> ] Quae  « notabilem gressum
et incessus levitatem refrenet, »  inquit Bernardus
Cassinensis.</p>
<p> <hi>Adolescentiores fratres juxta se non habeant lectos,
sed permixti cum senioribus.</hi> ] A quibus gravitatem et
honestatem addiscant. Simile aliquid decernit S.
Basilius <note>(Serm. de Abdic. rerum)</note>:  « Quandocunque
capiendi somni causa cubandum, cave ne vestimenta
inter se mutuo sibi vestra propinquent, potiusque
medius inter vos aliquis senex semper adhibeatur. » 
Et recte quidem: nam, ut ait Gerardus Belga monachus
piissimus:  « Sicut carbonis ad carbones, sic
incendii motus inter juvenes; proin misceri oportet
(sed frigidos) senes, non qui sunt ipsi sicut oleum
ad ignes. Illos autem censeo temperate frigidos quos
constat vere exsangues esse, vere mortificatos. » </p>
<p> <hi>Surgentes vero ad opus Dei, invicem se moderate
<pb n="0500D"/>
cohortentur propter somnolentorum excusationes.</hi> ] <emph>357</emph> 
Nullum tamen verbum ore proferentes, quia hoc
prohibetur cap. 42:  « Sed aut sonitu oris, aut pedis
in terra, aut tactu lecti absque eo quod dormiens
tangatur, »  inquit Turrecremata. Apposite autem ad
hunc locum Regula Abbatis Isaiae <note>(Cap. 57)</note>:  « Si
pigritetur corpus tuum dum ad orationem surgendum
est, dicito illi: Visne requiem capere modico hoc
tempore, deinde abire ad longum supplicium? nonne
praestat ut parum hic labores, tum requiescas illic
cum sanctis in aeternum? tunc enim recedit a te
pigritia, et adveniet tibi divinum auxilium. »  Porro
quam benigne excitantes nos ad vigilias excipere
debeamus, docet S. Basilius in Regul. Brev. interrog.
43 et 44.
</p>
      </div>

<div>
        <head>CAPUT XXIII. <hi>De excommunicatione culparum.</hi> </head>

<pb n="0501"/>
<p>
          <pb n="0501A"/>Si quis frater contumax, aut inobediens, aut
superbus, aut murmurans, vel in aliquo contrarius
exsistens sanctae Regulae, et praeceptis seniorum
suorum, contemptor repertus fuerit, hic secundum
Domini nostri praeceptum admoneatur semel, et
<pb n="0502A"/>
secundo secrete a senioribus suis. Si non
emendaverit, objurgetur publice coram omnibus.
Si vero neque sic correxerit, si intelligit qualis poena
sit, excommunicationi subjaceat. Si autem improbus
est, vindictae corporali subdatur.</p>
</div>

<div>
        <head>COMMENTARIUS</head>

<pb n="0501"/>
<p>
          <pb n="0501A"/> <hi>Si quis frater contumax, aut inobediens,</hi> etc.] Sex
aut quinque causas casusve pro diversa lectionum
interpunctione assignat, in quibus excommunicationis
poena inuri debeat. Prima est, si quis frater contumax
sit. Quid vero sit contumax ita exponunt auctores.
Hildemarus:  « Ille, inquit, est contumax qui contemnit
<pb n="0501B"/>
facere in prima fronte quod imperatur: verbi gratia
cum dicitur illi, Fac hoc, et ille contumax dicit,
Non facio. »  Bernardus Cassinensis et Boherius:
 « Contumacia dicitur illa qua quis citatus ut veniat,
non comparet; aut si comparuerit, in judicio non
procedit: hic autem aliter assumitur contumacia,
quando videlicet correptus de aliqua specie mali,
superbe respondet, et resistit in facie corrigenti. » 
Nicolaus de Fractura:  « Sciendum <emph>358</emph> est quod
multiplex est contumacia, et multipliciter quis dicitur
contumax, cum jussus restituere non restituit. Item
si citatus ternis edictis, vel uno peremptorio pro
omnibus, ad judicium non venit; vel si venit, illicentiatus
discessit. Item si jussus respondere, non
respondit; vel quia respondit, si obscure respondit;
quod idem est ac si non responderet. Item si venit
ad judicium, et non comparet, seu latitat post columnas,
habetur ac si non venisset. Hic vero aliter
accipitur contumacia, videlicet cum quis secrete correptus
<pb n="0501C"/>
resistere nititur corrigenti. »  Richardus de
S. Angelo:  « Tribus modis aliquis dicitur contumax:
1º si vocatus non venit; 2º si venit et non velit obedire;
3º si recedit illicentiatus. »  Ita illi secundum
jura. Denique Benedictus Haeftenus <note>(Lib. VIII, tract.
4, disq. 3)</note>:  « Dictum autem volunt contumacem sive
a contemnendo, sive, ut aliis placet, a tumore, hoc
est superbia. Jurisconsultis contumax dicitur, qui
tribus propositis edictis, vel uno pro tribus, quod
vulgo peremptorium appellatur, judicisque litteris
evocatus, praesentiam sui facere contemnit. Apud
monachos autem qui non tantum non comparet, sed
qui non paret. » </p>
<p>Secunda, <hi>aut inobediens.</hi> Quem a contumace distinguit
Hildemarus, in eo quod omnis contumax est
inobediens, sed non e converso omnis inobediens
est contumax; nam etsi jussionem aut praeceptum
non impleat, non tamen superbe respondet aut resistit
in facie. Haec vero inobedientia qua de hic
agit S. Benedictus,  « illa est, inquiunt Bernardus
<pb n="0501D"/>
Cassinensis, Nicolaus de Fractura, et Boherius, qua
quis non vult facere satisfactionem sibi secrete injunctam. » 
Non vero illa, addit Boherius, quae contradictione
opponitur obedientiae professionis, quia per
illam totaliter receditur a Deo. »  Inobedientem ergo
bis secreto admonitum et tertio publice objurgatum
S. Benedictus excommunicari praecipit. Econtra S.
Pachomius <note>(Art. 89)</note>: Si perfectae aetatis sit, decies
admoneri ut a vitiis desistat; post haec audire nolentem
monasterii legibus increpari; S. Basilius <note>(Reg. fus., c. 47)</note>:
inobedientiae rationem nolentem
reddere e fratrum contubernio ejici. Simile aliquid
habetur apud Cassianum <note>(Lib. IV, c. 6)</note>. Et certe <hi>Si
quis non obedit verbo nostro per epistolam,</hi> inquit
Apostolus, <hi>hunc notate, et ne commisceamini cum illo</hi> 
<pb n="0502A"/> <note>(II Thess. III)</note>.
Sed S. Columbanus ( <hi>Poenitentiali</hi> ) solum
decernit, ut  « si quis frater inobediens fuerit, duos
dies unum paximatium et aquam »  tantum accipiat.</p>
<p>Tertia, <hi>aut superbus,</hi> quocunque superbiae genere.</p>
<p>Quarta, <hi>aut murmurans,</hi> hoc est, qui  « non tantum
superbo et praefracto animo tacite inobediens est,
<pb n="0502B"/>
sed per apertum murmur virus suum in alios diffundit,
et eorum animos ad contradictionem excitat, » 
infit Haeftenus. Sed Bernardus Cassinensis et Boherius
S. Benedictum hic intelligunt de levi et quasi
consueto murmurio, non de illo quod alios ad commotionis
peccatum trahit. De murmurio quod S.
Benedictus excommunicatione ferit, et post eum
Regula Magistri c. 12, et Cujusdam ad virgin. c. 18,
diximus ad cap. 4 et 5, ubi varias quibus apud veteres
monachos plecteretur poenas retulimus.</p>
<p> <emph>359</emph> <hi>Vel in aliquo contrarius existens S. Regulae,
et praeceptis seniorum suorum, contemptor repertus
fuerit.</hi> ] Quintum hic sextumque casum reponit Bernardus
Cassinensis, in quibus excommunicationis
medela adhibenda est: scilicet quintum: Si in aliquo
contrarius existat quis S. Regulae; sextum: Si
praeceptis seniorum suorum contemptor repertus
fuerit, sub hac interpunctione Regulae textum scribens:
<pb n="0502C"/> <hi>Vel in aliquo contrarius existens S. Regulae, et
praeceptis seniorum suorum contemptor repertus fuerit.</hi> 
Cui favent nonnulli codices mss. et antiqua versio
Gallica, quae hunc locum ita reddit, <hi>ou qu' il soit
contraire en aucune chose à la sainte rieule, et qu' il
soit trouvè despisant les commendemens de ses enciens.</hi> 
Sed si valeret talis interpunctio, non <hi>praeceptis,</hi> sed <hi>praeceptorum seniorum suorum contemptor</hi> 
 legendum
esset. Similiter Turrecremata quintum casum, si quis
contrarius existat Regulae et praeceptis; sextum in
contemptu seniorum constituit, cum hac interpunctione
Regulae textum scribens: <hi>Vel contrarius existens
S. Regulae et praeceptis, seniorum suorum contemptor
repertus fuerit;</hi> cui concinit versio Gallica
Guidonis Juvenalis. Sed non ita recte. Melius qui
cum Menardo et Haefteno ita legunt: <hi>Vel in aliquo
contrarius existens S. Regulae, et praeceptis seniorum
suorum, contemptor repertus fuerit.</hi> Quibus in verbis
unam et quintam excommunicationis causam constituunt.
Atque ita S. Columbanus in Poenitentiali:
<pb n="0502D"/>
 « Qui vero suum praepositum aut Regulam blasphemaverit,
foras repellendus est, nisi ipse dicat: Poenitet
me quod dixi. Si autem non se humiliaverit, quadraginta
diebus poeniteat, quia superbiae morbo detinetur. » 
Et iterum:  « Si quis contradicit mandatum,
aut Regulam frangit, duos dies unum paximatium. » 
Regula vero S. Pachomii ita habet <note>(Art. 91)</note>:  « Qui
contemnunt praecepta majorum, et regulas monasterii,
quae Dei praecepto constitutae sunt, et parvipendunt
seniorum consilia, corripientur juxta ordinem constitutum
donec corrigantur. »  Idem legitur in Regula
Orientali cap. 19.</p>
<p> <hi>Hic secundum Domini nostri praeceptum admoneatur
semel et secundo secrete a senioribus suis.</hi> ] Si tamen
honesto et intelligibili animo sit; nam duros corde in
<pb n="0503A"/>
ipso initio peccati durius coercere oportet, ut ex
Regulae cap. 2 hic observat Hildemarus.</p>
<p> <hi>Si non emendaverit, objurgetur publice coram omnibus.</hi> ]
A praelato scilicet, qui solus habet potestatem
publice delinquentes corripiendi; aut etiam a senioribus
cum ejus potestate. Regula Cujusdam ad
virgines praescribit <note>(Cap. 18)</note>, ut  « secreto a senioribus
semel vel bis corripiatur. Si non emendaverit,
tunc simul ab omni congregatione objurgetur. » </p>
<p> <hi>Si intelligit qualis poena sit.</hi> ] Sive, ut loquitur
Regula Cujusdam ad virgines: <hi>Si ejus antea intellectus
viguit, excommunicationi subjaceat.</hi> Igitur S.
Benedictus post trinam admonitionem incorrigibilem
excommunicationi subjicit. Eamdem disciplinam instituit
S. Basilius in <emph>360</emph> Regulis brev. interrog. 3,
in Constitut. Monast. c. 30; Regula Orientalis cap. 32,
Regula Magistri c. 12, et Regula Cujusdam ad virgines
cap. 18.</p>
<p>Quid vero excommunicationis nomine hic intelligat
S. Benedictus, ita exponunt commentatores.
<pb n="0503B"/>
Hildemarus:  « Cum dicit excommunicationi, subaudiendum
est simplici tantum; id est illi excommunicationi
subjaceat quae a mensa separat monachum. » 
Similiter Bernardus Cassinensis:  « Haec excommunicatio
non dicitur major, neque separatio a sacramentis,
sed separatio a mensae participatione, de qua dicetur
in sequenti capitulo; quia istae culpae non computantur
inter graviores. »  Et Boherius:  « Nota quod ista
excommunicatio non est anathema, quae a solo fertur
episcopo cum certa solemnitate; nec major excommunicatio,
quae separat a corpore Christi et Ecclesia,
id est communione fidelium; quia illa non debet fieri
pro minoribus culpis, de quibus hic; nec etiam minor
excommunicatio, quae separat a sacramentis Ecclesiae;
sed est ista excommunicatio separatio a mensa
fratrum, et chori ecclesiae communi participatione,
de qua loquitur sequenti capite. »  Econtra Menardus:
 « Haec est propria excommunicatio, quam majorem
vocant theologi; nam ex parte excommunicati praecedit
<pb n="0503C"/>
contumacia, et contemptus, et gravitas culpae;
ex parte excommunicantis trina admonitio. »  Cui
consentit Joannes Craesbeeck. Vetus versio Gallica
ita reddit textum: <hi>Soit excommunié, c' est-à-dire mis
hors de la communauté des autres.</hi> Sed mea quidem
sententia S. Benedictus hoc capite loquitur de excommunicatione
in genere, de eadem in specie dicturus
duobus capitibus consequentibus. An vero pro
gravioribus culpis excommunicatione, quae proprie
sit ecclesiastica censura, fratres suos inuri voluerit,
discutiendum erit ad caput 25. Interim antiquam
excommunicandi formulam ex Regula Magistri accipe <note>(Cap. 13)</note>:
 « Cum suggestum fuerit abbati
meritum inobedientis, jam non dicendus frater, sed
haereticus legis; jam non dicendus filius Dei, sed
operarius daemonis, qui dissipando sanctorum facta,
velut quaedam scabies est procreata in grege. Convocet
eum abbas praesentibus suis praepositis, vel
caetera congregatione circumstante; et interrogati ab
abbate praepositi ejus quid peccaverit, vel quoties
<pb n="0503D"/>
monitus de ipso vitio non emendaverit, respondeant
quid cum accusant. Quo audito vitio, talem abbatis
contra se audiat vocem: O misera anima, quod es
responsum datura Deo, quem per inobedientiam
quotidie irritas, cum accesseris adorare eum? quare
sub dominio Dei servis potius mammonae? quid mentiris
Deo, alter Judas? Ille Judas iniquitatis pretio
justitiam vendidit, tu Christianum nomen laceras
malefactis. Ille Judas per pacem falsam Domino scandalum
generavit, tu sub nomine sancti servitii Deo
magis rebellis existis. Ille Judas falsus tradidit Magistrum
discipulus, tu sub nomine sancto magis diabolum
factis sequeris Christianus. Astare enim
<pb n="0504A"/>
habet nostra monitio, vel tuus spiritus, cui cum
carne per propriam voluntatem repugnas, Deo ante
tribunal tremendi judicii dicens: Domine, noluit intelligere <emph>361</emph> 
 ut bene ageret; iniquitatem meditatus
est, astitit omni viae non bonae, malitiam autem non
audivit, sed magis gloriatus est in ea, potens fuit in
iniquitate. Cum haec accusatus fueris in judicio, post
nostram simul et ipsius tremendi judicis audias vocem
dicentis tibi: Tu es qui odisti disciplinam, et projecisti
sermones meos post te. Si videbas furem, simul currebas
cum eo, et cum adulteris portionem tuam ponebas.
Os tuum abundavit malitia, et lingua tua concinnavit
dolum. Sedens adversus fratrem tuum detrahebas, et
ponebas scandalum. Tota die injustitiam cogitavit
lingua tua: sicut novacula acuta fecisti dolum; dilexisti
malitiam super benignitatem; iniquitatem
magis quam loqui aequitatem. Dilexisti omnia verba
praecipitationis in lingua dolosa. Haec fecisti et tacui:
Existimasti iniquitatem quia eram tibi similis; arguam
te, et statuam illam contra faciem tuam, ut
<pb n="0504B"/>
destruat te Deus in finem: evellet te, et emigrabit
te de tabernaculo tuo, et radicem tuam de terra viventium.
Tunc etiam et omnes justi de sua gloria in
judicio videbunt te, cum ab eis fueris sequestratus ad
sinistram inter haedos, et super te ridebunt ipsi dicentes:
Ecce homo qui non posuit Deum adjutorem
sibi, sed praevaluit in vanitate sua, et non fuit timor
Dei ante oculos ejus; quoniam dolose egit in conspectu
ejus, et dixit ut insipiens in corde suo: Non
requiret Deus, avertit faciem suam ne videat usque
in finem. Et ignoravit quia inimici qui mentiuntur
Domino, erit tempus eorum in poenam aeternam.
Quid ad haec dicturus es Deo? quas afferre ei habes
miser excusationes in peccatis? cum tua te primo
impugnaverint mala, et gehenna exspectaverit ut
incendat. Post hanc increpantis vocem ante congregationem
abbatis, statim exigi jubeatur ab oratorio
et communi mensa; et extraneus deputetur: et cum
inimicus Dei designatur, non debet ex illa hora jam
<pb n="0504C"/>
fratribus esse amicus. » </p>
<p> <hi>Sin autem improbus est.</hi> ] Improbus Bernardo Cassinensi
est  « protervus, aut in malitia perseverans; » 
Boherio,  « improbus dicitur faciens contra legem,
vel importunus, vel in malo perseverans; »  Joanni
Craesbeeck, quem nec opprobria, nec animae pericula
movent. Joannes <hi>de Précis</hi> abbas S. Germani
Parisiensis hunc locum Gallice ita reddit: <hi>S' il ne
l' entend, et est rebelle.</hi> Versio ms. S. Petri Conchensis: <hi>S' il est obstiné.</hi> 
 Versio Guidonis Juvenalis: <hi>S' il
est deshonté ne tenant conte de cela.</hi> Recentiores: <hi>S' il
est endurci.</hi> </p>
<p> <hi>Vindictae corporali subdatur.</hi> ]  « Quod duobus modis
intelligitur: id est jejuniis nimiis, aut certe flagellis, » 
inquiunt Hildemarus, Bernardus Cassinensis
et Boherius. Jejunii autem nomine omnis corporalis
castigatio capienda est ex S. Hildegarde, quae hunc
locum ita exponit:  « Vindictae corporali subdatur, id
est verberibus, aut aliis corporalibus castigationibus
castigetur. »  Et merito quidem; nam, ut ait Joannes
<pb n="0504D"/>
Craesbeeck:  « Improbi quos nec opprobria, nec animae
pericula movent, non excommunicatione, sed verberum
acerbitate ad instar irrationabilium pecorum, quae
nullo rationis judicio ducuntur, sed flagello impelluntur,
cogendi sunt; ut qui <emph>362</emph> malitia sua excaecati
et obdurati nullis rationibus cedunt, illos corporum
afflictio et cruciatus commoveat et ad mentem revocet. » 
Consonat Regula Magistri:  « Excommunicati
vero fratres, si ita superbi exstiterint, ut in superbia
cordis perseverantes, in tertia die hora nona satisfacere
abbati noluerint, custoditi usque ad necem caedantur
virgis; et si placuerit abbati, de monasterio
expellantur, etc. » </p>
</div>

<div>
        <head>CAPUT XXIV. <hi>Qualis debeat esse modus excommunicationis.</hi> </head>

<pb n="0505"/>
<p>
          <pb n="0505A"/>Secundum modum culpae excommunicationis vel
disciplinae mensura debet extendi: qui culparum
modus in abbatis pendeat judicio. Si quis tamen
frater in levioribus culpis invenitur, a mensae participatione
privetur. Privati autem a mensae consortio,
ista erit ratio: ut in oratorio psalmum, aut antiphonam
<pb n="0506A"/>
non imponat neque lectionem, recitet,
usque ad satisfactionem. Refectionem autem cibi,
post fratrum refectionem solus accipiat. Ut si,
verbi gratia, fratres reficiunt sexta hora, ille frater
nona; si fratres nona, ille vespera, usque dum satisfactione
congrua veniam consequatur.</p>
</div>

<div>
        <head>COMMENTARIUS.</head>

<pb n="0505"/>
<p>
          <pb n="0505B"/> <hi>Secundum modum culpae excommunicationis vel
disciplinae mensura debet extendi.</hi> ] De excommunicatione
quasi in genere dixit superiori capite S.  P. Benedictus,
de eadem velut in specie isto et sequenti,
in quibus agit de levioribus et gravioribus culpis;
neque enim unam eamdemque omnium culparum
poenam vult esse, uti contendebant olim Stoici, qui
cum omnia hominum peccata esse aequalia assererent,
aequali etiam vindicta censebant esse perstringenda;
quorum errorem a Joviniano haeretico postea suscitatum
confoderunt S. Hieronymus l. II adversus Jovinianum,
et S. Augustinus epist. 167; quorum etiam
doctrinam secutus S. Benedictus <emph>363</emph> ait: <hi>Secundum
modum culpae,</hi> id est juxta quantitatem aut qualitatem
culpae; a quibus poenae modum repetendum esse
docent Hildemarus, Bernardus Cassinensis, Nicolaus
de Fractura, Richardus de S. Angelo, et Boherius. <hi>Excommunicationis vel disciplinae debet extendi mensura.</hi> 
Id est quantitas vel qualitas poenae; ut tandiu
maneat excommunicatus, quandiu deliquit, idque
<pb n="0505C"/>
majori vel minori excommunicatione pro delicti gravitate.
Et bene S. Pater ait <hi>excommunicationis vel
disciplinae,</hi> quas licet idem esse asserat Richardus,
ab excommunicatione tamen disciplinam distinguunt
Hildemarus, Bernardus Cass. et Boherius: nam disciplinae
nomine virgam intelligit Hildemarus; jejunium
et virgam simul Bernardus et Boherius.</p>
<p> <hi>Qui culparum modus in abbatis pendeat judicio.</hi> ]
Quae verba non sic capienda sunt, quasi ex abbatis
penderet judicio, ut culpa levis sit gravis, aut gravis
levis; tales sunt enim eo ipso quo commissae sunt
independenter ab ejus judicio: sed quod ejus sit
prudentiae et judicii discernere et aestimare an talis
culpa, tali aut tali circumstantia affecta, gravis sit
aut levis. Item non sic capienda quasi ex abbatis
penderet voluntate pro suo libito culpis poenas injungere;
sed quod ejus sit agnoscere et dijudicare
qualis sit culpa, gravis an levis; qua semel cognita,
indictam a S. Benedicto inferat poenam, non aliam.
<pb n="0505D"/>
Atque ita S.  P. Benedictum explicare videtur Hildemarus.
Porro huc referri posset quod statuit etiam
S. Basilius <note>(Serm. 1 de Instit. mon.)</note>:  « Illius qui in
aliquo delicto deprehensus fuerit poena sit secundum
modum peccati: scilicet ut vel non permittatur cum
aliis interesse ad psalmodiam, vel non suscipiatur ad
communionem orationis, vel repellatur a participatione
mensae; qua in re qui erit communis disciplinae
moderator poenam etiam commetietur. » </p>
<p> <hi>Si quis tamen frater in levioribus culpis invenitur, a
mensae participatione privetur.</hi> ] S. Benedictus ne levissimas
culpas inultas reliquit, ne forte neglectae
tandem graves evaderent; noverat enim quod ait S.
Chrysostomus <note>(Serm. 8 in I Cor.)</note>:  « Parum deficiens,
multum in progressu deficiet; etenim si corpus gladio
vulnus accipit, corrumpitur; aedificium si parum
<pb n="0506B"/>
dehiscit, dissolvitur; si radix parum scinditur, inutilis
est; quare hoc parum non est parum, sed prope
totum est. Cum igitur parum deliquerimus vel torpuerimus,
ne spernamus illud parum, quoniam id
quod neglectum est magnum fit: vestimentum frangi
incipiens et neglectum, tandem scinditur; et tectum
cum paucae regulae ceciderunt, neglectum integram
domum pessumdat: haec igitur considerantes nunquam
parva spernamus, ne in magna dilabamur. »  Ut
autem S. Benedicti mentem plenius attingamus, inquirendum
est quaenam leves culpae censeri debeant;
nam graviores sequenti capitulo investigabimus. Itaque
 « levioris culpae reus est, inquit S. Isidorus <note>(Cap.
16)</note>, qui otiosus esse dilexerit, qui ad officium, vel ad
collationem, vel ad mensam tardius venerit; qui in
choro horis riserit fabulisve vacaverit; qui relicto
officio vel opere, extra necessitatis <emph>364</emph> causam foras
discesserit, qui torporem aut somnum amaverit,
qui saepius juraverit, qui multiloquus fuerit, qui ministerium
cujuslibet operis injunctum sibi sine benedictione
<pb n="0506C"/>
susceperit, ac peracto opere benedictionem
minime postulaverit, qui injunctum opus negligenter
et tardius expleverit, qui casu vas aliquod fregerit,
qui damnum rei parvae intulerit, qui codice negligenter
usus fuerit, qui alicubi ad momentum secesserit,
qui occulte litteras ab aliquo vel quodlibet munus
acceperit, vel epistolam suscipiens occultaverit, qui
sine abbatis consensu rescripserit, vel quemlibet
parentum vel saecularium sine jussu senioris aut viderit,
aut cum eo locutus sit; qui seniori inobediens
fuerit, qui contumaciter seniori responderit, qui erga
seniorum linguam non represserit, qui lascivus in
lingua fuerit, qui inhoneste incesserit, qui jocaverit,
qui satis riserit, qui cum excommunicato locutus
fuerit, oraverit, aut comederit; qui illusionem nocturnam
Patri non patefecerit. Haec igitur et similia
triduana excommunicatione emendanda sunt. »  His
fere similia sunt ea quae refert Cassianus l. IV, cap.
16.</p>
<p>
          <pb n="0506D"/>Hildemarus vero et Bernardus Cassin. inter leviores
culpas spiritualia peccata recensent; inter
graviores carnalia. Spiritualia autem peccata vocant
ea quae superiori capite retulit S. Benedictus, contumaciam,
inobedientiam, superbiam, murmurium,
etc.; carnalia, fornicationem, adulterium, et
his similia.</p>
<p>Boherio leviores culpae sunt peccata venialia; Turrecrematae,
 « transgressiones regulae aut constitutionum
quoad ea quae non sunt de essentia religionis,
nec ad actus pertineant virtutum, sed quae ad caeremonias
pertineant, ut est fractio silentii, tarde venire
in chorum et refectorium, et similia; aut sunt de
numero eorum quae de suo genere sunt levia peccata,
sicut est verbum otiosum, vaniloquium, risus immoderatus,
et similia. »  Certe de S. Benedicto Anianensi
<pb n="0507A"/>
abbate referunt <note>(Ardo in ejus Vita, n. 32, saec.
IV, part. I)</note>, quod  « tanta erat ejus sollicitudo, ut si
vel modica grana leguminum, vel exiguae porri comae,
cauliumque folia ab eo neglecta invenirentur, mox
digna excommunicationis animadvertebatur sententia
cujus probaretur esse delictum. »  Qualis autem esset
illa excommunicationis sententia pro levioribus, explicat
S. Pater, scilicet <hi>a mensae participatione privetur,</hi> 
non autem ab oratorio; nam <hi>dum fratres in refectorio
comedunt, ipse sit in ecclesia,</hi> ex statutis Lanfranci
cap. 17. Ejusdem poenae meminerunt S. Basilius
in serm. 1 de Institutione monach.; S. Caesarius in
Regul. ad virg. c. 11; Regula Cujusdam ad virg., c. 19;
et Regula Magistri, cap. 13.</p>
<p> <hi>Privati autem a mensae consortio ista erit ratio.</hi> ] Id
est <hi>rationabiliter isto modo procedetur,</hi> inquit Bernardus
Cassinensis, sive, ut ait Hildemarus, <hi>Rationabilis
causa est.</hi> </p>
<p> <hi>Ut in oratorio psalmum, aut antiphonam non imponat.</hi> ]
Sed neque aliquid simile, ut sunt responsoria,
<pb n="0507B"/>
hymni, etc., quia idem judicium est in ipsis, infit
Boherius.</p>
<p> <emph>365</emph> <hi>Neque lectionem recitet.</hi> ] Neque missam celebret,
si presbyter; neque ad eam offerat, si solum
monachus sit, ut post Hildemarum docent Bernardus
Cassin., Nicolaus de Fractura et Boherius, Quia, inquiunt,
cui minus prohibetur, prohibetur et majus;
quorum sententiam confirmant Statuta Lanfranci his
verbis:  « Ad levis culpae satisfactionem adjudicatus
frater a communi mensa separatur . . . <hi>In ecclesia missam
non celebret,</hi> epistolam, vel lectionem, evangelium
non legat, responsorium non canat, antiphonam
super psalmos non imponat, nec aliquid hujusmodi
nisi cum caeteris agat, ad candelabrum, vel ad thuribulum
non se revestiat, <hi>ad offerendam,</hi> vel ad pacem
non accedat. »  Et Caeremoniale Bursfeldensium <note>(Dist.
1, c. 8)</note>:  « Missus in culpam leviorem ita se habere
debet quemadmodum ipsa sibi regula praescribit. In
quam tamen nullus mittatur, nisi tale quid commiserit,
<pb n="0507C"/>
quod pro sui enormitate videatur districtiori
animadversione puniendum. Itaque existens in poenitentia
hujusmodi, antiphonam aut psalmum non
imponat, lectionem non recitet, neque invitatorii officium
faciat, non osculetur textum Evangelii, <hi>nec
communicet, aut celebret,</hi> vel ministret publice in
conventu, quae tamen in privato facere non prohibetur. » 
Antiquae Consuetudines Cluniacensis monasterii
apud Udalricum l. II, c. 18, et ms. S. Benigni
Divionensis c. 32, solum habent:  « Non offert,
non osculatur textum evangelii, non accedit ad pacem. » 
Sed ab hac poenitentia abstinebant in festis
duodecim lectionum, ex praedictis Lanfranci statutis,
Cons. Cluniac. et S. Benigni, donec privati dies redirent;
in quibus privatis diebus etiam privatim
missas celebrare poterant, ut habet Caerem. Bursfeldensium,
et docet Petrus Boherius in primo commentario.</p>
<p> <hi>Usque ad satisfactionem.</hi> ] Id est donec ab excommunicatione
<pb n="0508A"/>
solvatur; quomodo autem solveretur
dicemus postea ad cap. 44.</p>
<p> <hi>Refectionem autem cibi post fratrum refectionem solus
accipiat.</hi> ] Id est, sine servitore sibi ministrante,
sine consortio fratris secum comedentis, in aliquo
diversorio a communi fratrum refectorio separato,
vel in communi refectorio post fratrum refectionem,
uti exponit Bernardus Cassinensis. Ex antiquis etiam
definitionibus Cisterc. <note>(Dist. 7, c. 5)</note>:  « Extra refectorium
ubi abbati visum fuerit secundum regulam
comedant. Nec post refectionem servitorum cum aliis
eant ad biberes. »  Et tamen Hildemarus asserit quod
S. Benedictus <hi>non tollit illi locum in ordine,</hi> quod non
de refectorio intelligendum puto, sed de choro, in
quo tandiu debet in loco suo stare, inquit Hildemarus,
usque dum fratres genuflectunt ad supplicationem
litaniae: quo tempore in deputatum ab abbate locum
pergens, ibidem prostratus jacet dum completur opus
Dei, ut dicemus infra ad cap. 44, quamvis Lanfranci
Statuta decernant <note>(Cap. 17)</note>, ut  « in monasterio; et
<pb n="0508B"/>
in capitulo, in loco ubi solet esse, sit aut ultimus
omnium, aut inter utrumque secundum quod culpa
fuerit, et abbas praeceperit.</p>
<p>Editi fere omnes addunt: <hi>Mensura, vel hora qua
praeviderit abbas ei</hi> <emph>366</emph> <hi>competere.</hi> Quia si improbus
sit, non solum virgis castigandus, sed nimiis etiam
jejuniis affligendus: alioquin si vere sit delicti poenitens,
eodem cibo et potu, quo alii reficere debet:
neque enim S. Benedictus  « tollit illi locum in ordine,
inquit Hildemarus, vel cibum, aut potum, praeter si
ille jam ex hac excommunicatione non se emendaverit. » 
Unde et Statuta Lanfranci <note>(Cap. 17)</note>:  « Ad
levis culpae satisfactionem adjudicatus frater a communi
mensa separatur, usurus cibo et potu quibus
alii fratres, nisi ei nominatim fuerit interdictum. »  Et
Boherius in primo commentario asserit talem vino
non esse privandum; in secundo vero ita scribit ad
cap. 25:  « In leviori autem culpa ciborum non mutatur
mensura, sed hora retardatur. » </p>
<p>
          <pb n="0508C"/> <hi>Ut si, verbi gratia, fratres reficiunt sexta hora, ille
frater nona; si fratres nona, ille vespera.</hi> ] Similiter
Regula Magistri <note>(Cap. 13)</note>:  « Quod si forte propter
levitatem culpae non ei voluerit abbas duplicare jejunia;
si fratres sexta reficiunt, ille ad nonam horam
de uno pulmento, et panis cibarii sibi fragmentum et
aquae a praeposito suo pro misericordia porrigatur. Si
inculpabiles fratres hora nona reficiunt, illius supradicta
refectio protrahatur in vesperum, ut sentiat
quid ei malorum culpa contulit, quid per negligentiam
bonorum amisit. » </p>
<p> <hi>Usque dum satisfactione congrua veniam consequatur.</hi> ]
Congrua autem satisfactio ex Hildemaro et Smaragdo
tunc erit, quando secundum modum culpae
peracta fuerit poenitentia; qua in re semper attendendum
est qua intentione, aut quomodo deliquerit,
aut quo animo poeniteat; citius absolvendus, si humiliter
ac verecunde satisfacit; tardius, si negligenter
ac tepide.</p>
</div>

<div>
        <head>CAPUT XXV. <hi>De gravioribus culpis.</hi> </head>

<pb n="0507"/>
<p>
          <pb n="0507D"/>Is autem frater qui gravioris culpae noxa tenetur,
suspendatur a mensa simul et ab oratorio. Nullus ei
fratrum in ullo jungatur consortio neque in colloquio.
Solus sit ad opus sibi injunctum, persistens in
poenitentiae luctu, sciens illam terribilem Apostoli
sententiam dicentis, traditum hujusmodi hominem
<pb n="0508D"/>
Satanae in interitum carnis, ut spiritus salvus sit
in die Domini. Cibi autem refectionem solus percipiat
mensura vel hora qua praeviderit <emph>367</emph> abbas
ei competere. Nec a quoquam benedicatur transeunte,
nec cibus qui ei datur.</p>
</div>

<div>
        <head>COMMENTARIUS</head>

<pb n="0509"/>
<p>
          <pb n="0509A"/>De poenis quibus excommunicati pro gravioribus
culpis plecterentur dicturis ante videtur inquirendum
quaenam graviores poenae censeri debeant. Et quidem
eo in numero primum reponi posse eas existimo quas
veteres monachi plagis emendabant, aut expulsione
purgabant, quasque refert Cassianus his verbis <note>(Lib.
IV, cap. 16)</note>:  « Residua vero quae apud nos indifferenter
admissa, a nobis quoque reprehensibilius sustinentur;
id est aperta convicia, manifesti contemptus,
contradictiones tumidae, libera et effrenata processio,
familiaritas apud feminas, irae, rixae, simultates,
et jurgia, operis peculiaris praesumptio; philargyriae
contagio, affectus atque possessio rerum superfluarum,
quae a caeteris fratribus non habentur,
extraordinaria ac furtiva cibi refectio, et his similia,
non illa increpatione quam diximus, spiritali; sed
vel plagis emendantur, vel expulsione purgantur.</p>
<p>Secundo, quas enumerat in Regula S. Isidorus sic
scribens <hi>(Cap 16)</hi>:  « Graviori autem culpae obnoxius
est, si temulentus quisque sit, si discors, si turpiloquus,
<pb n="0509B"/>
si feminarum familiaris, si seminans discordias,
si iracundus, si altae et erectae cervicis, si mente tumidus,
vel jactanti incessu immoderatus, detractor,
susurro, vel invidus, si praesumptor rei peculiaris, si
pecuniae contagio implicatur, si aliquid praeter regularem
dispensationem superfluum possideat; si fraudator
rei acceptae, vel commissae sibi, aut minus commissae.
Inter haec si se de rebus secum allatis extulerit;
vel de iis per inobedientiam murmuraverit, si
rei majoris damnum intulerit, si furatus fuerit, si
perjuraverit, si falsum dixerit, si contentiones et rixas
amaverit, si manifestum convicium fratri intulerit, si
personam innocentis falso crimine maculaverit, si
contumaci animo seniorem despexerit, si rancorem
adversus fratrem tenuerit, si peccanti in se et postea
supplicanti veniam non concesserit, si cum parvulis
jocaverit, si cum altero in uno lecto jacuerit, si extra
communem mensam privatim vel furtim quippiam
sumpserit, si alicubi extra consultum praepositi vel
<pb n="0509C"/>
abbatis discedens medio die vel amplius commoratus
fuerit, si ut otiosus sit falsam infirmitatem
praetenderit. Haec et similia juxta arbitrium Patris
diuturna excommunicatione purganda sunt, ut qui
graviter peccare noscuntur, acriori severitate coerceantur. » </p>
<p>Tertio., si Regulae commentatores consulamus,
Hildemarus in cap. 22 et 24 graviores culpas docet
esse peccata carnalia, ut sunt fornicatio, homicidium,
furtum et similia; et in cap. 25, mortalia delicta,
criminalia peccata. Similiter Smaragdus, Bernardus
Cassinensis, Nicolaus <emph>368</emph> de Fractura, Turrecremata
et Guido Juvenalis per graviores culpas intelligunt
peccata mortalia, quia nullus secundum canones,
nisi peccato mortali obnoxius, majore excommunicatione
feriendus est; nihilque addunt specialius,
nisi quod Bernardus Cassinensis ait:  « Ego tamen
sic teneo quod indistincte hic loquitur Pater de
illis mortalibus peccatis quae per actum et perpetrationem
cognoscunt, et quae judicat abbas non leviores,
<pb n="0509D"/>
sed graviores esse culpas. » </p>
<p>Denique Joanni Craesbeeck,  « graviores culpae sunt
trium votorum monasticorum violatio, et alia graviora
peccata, quae hominem aeternae mortis reum constituunt,
cujusmodi multa recenset Apostolus <note>(Gal. V)</note>:
Manifesta sunt autem, inquit, opera carnis, quae
sunt fornicatio, immunditia, impudicitia, luxuria,
idolorum servitus, etc. » </p>
<p>Tales ergo culpae quomodo emendandae sint, declarat
hoc capitulo S. Pater his verbis:</p>
<p> <hi>Is autem frater qui gravioris culpae noxa tenetur,
suspendatur.</hi> ] Id est excommunicetur.</p>
<p> <hi>A mensa simul et ab oratorio.] Id est Sacramentis
et hominum pariter participatione,</hi> inquit Boherius in
2 comm.: ex cujus mente dicendum foret S.  P. Benedictum
non regulari simpliciter et monastica,
<pb n="0510A"/>
sed vere ecclesiastica excommunicatione percutere
voluisse gravioribus culpis obnoxios: quam quidem
opinionem sequentibus argumentis quis confirmare
posset.</p>
<p>Primo, S. Benedictus eodem prorsus modo quo
Ecclesia adversus excommunicandos procedit; nam
ex parte excommunicandi requirit contumaciam,
contemptum, et gravitatem culpae; ex parte excommunicaturi
trinam monitionem praeviam, ut patet ex
Regulae c. 23; quamvis, ut notant aliqui commentatores,
non semper praecedere debeat trina monitio;
nonnulla enim sunt crimina in quibus lapsus ipso
facto est excommunicatus.</p>
<p>Secundo, S. Benedictus excommunicatum hoc praesertim
capite iisdem omnino privat, quibus ecclesiastica
ligati excommunicatione privantur; qua
forte ratione asseruit Hildemarus sacros canones,
qui hominem ab Ecclesia separant, ex hoc capite
tractos fuisse. Et certe excommunicato negat
communem mensam, oratorii ingressum, fratrum
<pb n="0510B"/>
colloquium, benedictionem transeuntium, alicujus
consortium, sive cohabitationem; a quibus excommunicatione
nodatos prohibet Ecclesia; ut patet
ex duobus hisce versibus, quos refert S. Thomas.
<l>Si pro delictis anathema quis efficiatur,</l>
<l>Os, orare, vale, communio, mensa negetur.</l> 
Et licet communio, quatenus sacramentorum participationem
involvit, minus expresse hoc nominetur
in capitulo, ab ea tamen satis privari intelligitur,
cum ab oratorio in quo solet suscipi suspenditur. Et
plane si pro levioribus culpis excommunicati nec
celebrare nec communicare publice poterant, ut superiori
capite vidimus ex Hildemaro, Statutis Lanfranci,
Bernardo Cassin. etc., a fortiori majori perculsus
excommunicatione <emph>369,</emph> nec publice, nec
privatim, celebrare aut communicare poterit.</p>
<p>Tertio, de excommunicatione tanquam de maxima
omnium poena loqui videtur S. Benedictus cum ait
<pb n="0510C"/> <note>(Cap. 23)</note>:
 <hi>Si intelligit quanta sit poena, excommunicationi
subjaceat.</hi> </p>
<p>Quarto, hujusmodi <hi>traditum Satanae in interitum
carnis</hi> asserit. Quid vero sit tradi Satanae explicat S.
Augustinus his verbis:  « Omnis Christianus qui a sacerdotibus
excommunicatur, Satanae traditur. Quomodo?
Quia extra Ecclesiam diabolus est, sicut in
Ecclesia Christus; ac per hoc quasi Satanae traditur
qui ab ecclesiastica communione removetur; unde
illos quos tunc Apostolus Satanae traditos praedicat,
excommunicatos a se esse demonstrat. » </p>
<p>Quinto, cum excommunicato communicantem similem
cum eo excommunicationis vindictam sortiri
voluit, quod tantum cavendum constat cum majori
excommunicatione devincto.</p>
<p>Sexto, accedit communis commentatorum aliorumque
sententia, qui S. Benedictum hoc praesertim
capite de ecclesiastica excommunicatione locutum
censent. Ita Hildemarus, Bernardus Cassin., Boherius
in utroque comm., Turrecremata, Guido Juvenalis,
<pb n="0510D"/>
Matthias Lambertus in cap. 25, Joannes Craesbeeck
in cap. 23, Alardus Gazaeus in comment. ad
Cassiani lib. II, c. 16; Antonius Perezius, in cap.
25; Theophilus Raynaudus, lib. de Monitoriis eccles.
p. II, c. 1, n. 6; Hugo Menardus ad Concord. Regul.
c. 30, § 1, et c. 32, § 1, et c. 34, § 1; Benedictus
Haeftenus lib. VIII, tract. 4, disq. 1, quibus
addere potuissemus S. Bernardum, serm. 44 in Cant.,
in quorum omnium referendis testimoniis nimius essem:
unus omnium ad instar sufficiet Hildemarus,
ut pote antiquissimus; nec infimus inter Regulae commentatores.
Itaque scribens in hoc caput sic loquitur:
 « Hoc capitulum generavit illam sententiam
Pauli apostoli, in qua dicit: <hi>Tradite hujusmodi hominem
Satanae in interitum carnis;</hi> inde etiam sacri
canones qui hominem ab ecclesia separant tracti
<pb n="0511A"/>
sunt. »  Et iterum:  « Sciendum est quia istud capitulum
de canonica auctoritate tractum est; nam in
Veteri Testamento ita praecipitur, ut si leprosus fuerit,
maneat extra castra; si autem non fuerit, maneat
in castris. Illa lepra significat illa peccata pro quibus
extra Ecclesiam fieri debet. Similiter et pollutio majorum
peccatorum tenet figuram sicut lepra; per
castra autem intelligitur Ecclesia. »  Et ad cap. 27:
 « Magnum studium debet esse abbati de illo excommunicato,
ne contingat ante mori, quam reconcilietur;
quia si ante, quod absit, mortuus fuerit, secundum
canonicam auctoritatem pro eo sacrificium offerri
non debet, etc. »  Quod confirmari posset exemplo
sanctimonialium quas S.  P. Benedictus excommunicavit.</p>
<p>Econtra tamen S. Hildegardis, Columbanus Uranx
in ms. comm., Silvanus Razzi Camaldulensis monachus,
Julianus Parisius in libro de Prima vivendi Ratione
Cisterc. part. II, c. 6, sect. 1; Nicolaus Bravus,
Joannes Bona cardinalis de Divina Psalmod, c. 3,
<pb n="0511B"/>
§ 4, n. 1, censent <emph>370</emph> S. Benedictum non de ecclesiastica,
sed de regulari tantum excommunicatione
locutum fuisse, his praecipue nixi fundamentis.</p>
<p>Primo. S. Benedictus, licet non presbyter, excommunicasse
legitur in lib. II Dialogor. S. Gregorii papae.
Sed hoc non urget, cum simplex abbas etiam
non presbyter nec benedictus, modo sit legitime institutus
et confirmatus, possit excommunicare. Quid
quod simplex monachus Theodosium Juniorem imperatorem
excommunicasse legitur <note>(Cassiod. Histor.
eccles. Tripart. l. X, c. 27)</note>? cujus excommunicationem
certe non contempsit imperator, licet omnino
eam improbet S. Odo abbas Cluniacensis lib. I
Collat.</p>
<p>Secundo. Regula S. Benedicti non fuit ab initio
approbata ab Ecclesia, cujus est hujusmodi excommunicandi
potentiam dare. Huic argumento respondet
Haeftenus tacite approbatam fuisse ab Ecclesia
Regulam S. Benedicti, nec opus fuisse tunc expresso
<pb n="0511C"/>
apostolicae sedis diplomate, quod necdum hoc sibi
reservasset Ecclesia, sed satis fuisse episcopi in cujus
dioecesi monasteria aedificabantur approbationem.
Certe longe alia est hodierna Ecclesiae disciplina a
disciplina illorum temporum.</p>
<p>Tertio. Gravior esset monachorum conditio, si
pro quavis graviori culpa, hoc est pro quovis mortali
peccato excommunicentur. Sed non eo ipso quo quis
in graviorem culpam incidisset, nisi forte ob materiae
gravitatem, excommunicatione feriebatur; nam triplex
ex parte excommunicantis praecedere debet
monitio; et ex parte excommunicandi contumacia
et contemptus. Deinde hoc statuto non praeceptum
abbati dedit S. Pater, sed potestatem, qua ille cum
summa discretione ac prudentia debet uti, nec pro
quolibet peccato mortali statim excommunicare, maxime
cum olim eo ipso quo fuisset quis excommunicatus,
ad sacerdotium inhabilis evaderet. Quapropter
abbatem monet Hildemarus prudenter attendere,
num ille qui deliquit sit presbyter, aut possit tandem
<pb n="0511D"/>
aliquando ad sacerdotium evectus, aliquam Ecclesiae
conferre utilitatem; eo enim casu, nisi forte talis
esset ejus culpa, quae redderet inhabilem ad sacrum
ordinem, abstinere deberet ab excommunicatione,
 « quia, inquit, si in majori culpa excommunicatus
fuerit, si presbyter est, non debet missam cantare;
si autem non est presbyter, nec debet esse. »  Idem
docet in cap. 23.</p>
<p>Quarto. S. Benedictus tam sanctimonialibus quam
monachis Regulam scripsit, quarum tamen abbatissae
non possunt excommunicare. Sed non omnia quae
Regula sancta praescribit sanctimonialibus conveniunt,
ut sunt ea quae de sacerdotibus et de excommunicatione
leguntur, quod tamen non impedit quominus
ea quae suo statui conveniunt, in delinquentes
decernere queant earum abbatissae, ut sunt privare
a mensa, a sororum consortio excludere, et caetera
hujusmodi, quae in Bethleemitico monasterio Paulam
<pb n="0512A"/>
egisse memorat S. Hieronymus his verbis <note>( <hi>Epitaph.
Paulae</hi> )</note>:  « Quam linguosam, garrulam, procacem,
rixisque perspexerat delectari, et saepius commonitam
nolle converti, inter ultimas, et extra conventum
sororum ad fores triclinii orare faciebat, et separatim
cibum sumere, ut quam objurgatio non correxerat,
emendaret <emph>371</emph> pudor. »  In Regula Cujusdam
ad virgines decernitur <note>(Cap. 6)</note>, ut  « hae sorores
quae pro gravibus culpis in poenitentia detinentur, in
ecclesia cum caeteris quae communicant non stent,
sed in alia ecclesia secrete cursum cantent. »  Sed de
his satis. Utriusque sententiae argumenta proponimus,
ut liberum sit unicuique quam voluerit amplecti
sententiam. Ad Regulae textum revertor.</p>
<p> <hi>Nullus ei fratrum in ullo jungatur consortio neque in
colloquio.</hi> ] Nam  « cum inimicus Dei designatur, non
debet ex illa hora jam fratribus esse amicus, »  ut loquitur
Magister <note>(Cap. 13)</note>. Ita etiam S. Aurelianus <note>(Cap. 36)</note>:
 « Nulli liceat loqui cum illo qui fuerit excommunicatus,
praeter eum quem S. abbas custodem
<pb n="0512B"/>
dederit. »  S. Isidorus <note>(Cap. 17)</note>:  « Ad excommunicatum
nulli liceat ingredi citra imperium senioris:
cum excommunicato neque orare, neque loqui cuiquam
licebit. »  S. Fructuosus Bracarensis episcopus
in prima Regula <note>(Cap. 14)</note>:  « Cum excommunicato
nullus loquatur, neque qualibet eum compassione
vel miseratione refoveat. »  Et in secunda <note>(Cap. 14)</note>:
 « Absque ullo solatio vel colloquio fratrum jaceat,
nisi quem abbatis vel praepositi cum eo praeceperit
auctoritas ut loquatur. » </p>
<p> <hi>Solus sit ad opus sibi injunctum.</hi> ] Solus, inquit, et
quidem incarceratus; hanc enim inter alias delinquentium
graviter poenas fuisse, ut peccans carceri
manciparetur, constat ex Justiniani imperatoris novella
133. « Si quis delinquat, hunc quidem si mediocre
delictum sit, et admoneto, et <hi>seorsim includito,</hi> 
tempusque illi poenitentiae assignato; ut meliore
ratione percepta ad se ipsum redeat, neque depensos
jam et exhaustos labores amittat; sin vero major
<pb n="0512C"/>
lapsus fuerit, pro modo peccati adhibetor etiam
emendationis diligentia, et item vehementiorem admonitionem,
et fortiorem poenitentiam expetito; » 
ex S. Joanne Climaco cujusdam monasterii carcerem
ita describente <note>(Grad. 4)</note>:  « Locus erat ab ipso monasterio
uno duntaxat lapide seu milliari sejunctus,
carcer dictus, omni consolatione destitutus: nullus
ibi culinae fumus cernebatur, non vinum, non oleum
in cibum adhibebatur; non aliud quid praeter panem
et minuta oluscula. In hoc qui post religiosam professionem
in peccatum prolapsi erant, ita concludebat
(abbas) ut pedem efferre nunquam possent; nec
plures simul jungebat, sed singulos seorsim, aut ut
plurimum binos, manebantque ibi, donec praeses de
singulis divinitus edoceretur. »  Idem constat ex Regula
S. Caesarii ad monachos <note>(Cap. 23)</note>:  « Qui pro
aliqua culpa excommunicatus fuerit, in una cella recludatur,
et cum uno seniore ibi legat, donec jubeatur
ad veniam venire; »  ex Regula monastica communi
S. Fructuosi episcopi <note>(Cap. 14)</note>:  « Cum excommunicatur
<pb n="0512D"/>
aliquis pro culpa, mittatur solitarius
in cellam obscuram in solo pane et aqua: »  ex Regula
Cujusdam ad virgines <note>(Cap. 19)</note>: Excommunicata
vero soror, quae culpis gravioribus existentibus, aut
cellula recluditur, aut a consortio congregationis
separatur; »  ex concilio Aquisgranensi <note>(Can. 40)</note>, in
quo decernitur ut his qui quolibet modo, tamen graviter
delinquunt,  « domus semota . . . . . habeatur, qua
in hieme <emph>372</emph> ignis possit accendi, et atrium juxta
sit in quo valeant quod eis injungitur operari; »  ex
Statutis Lanfranci <note>(Cap. 17)</note>, quae praescribunt ut
gravioris culpae reus accepta disciplina, deposito
cultello, capite caputio cooperto, ad locum huic negotio
deputatum pergat, praecedente fratre qui clavem
ipsius loci servat; ex Petro Venerabili, de Matthaeo
priore S. Martini de Campis et postea episcopo
Albanensi ita scribente <note>(Lib. II Mirac. c. 9)</note>:  « Delinquentes <hi>Cluniacensi more,</hi> 
 prout justum videbatur,
<pb n="0513A"/>
sanguinolentis verberibus, ferro, compedibus, et diversi
generis vinculis coercebat; <hi>tenebroso plerosque</hi> 
carceri mancipabat, fame valida et siti, carnis ac
spiritus superbiam conterebat; aliquando quoque,
quod semel tantum, quia sic oportuit, fecisse dicitur,
sepultura perpetua cohibebat. Hoc tunc fecit quando
cuidam spiritaliter mortuo <hi>caveam subterraneam velut
sepulcrum paravit,</hi> in quo concludens eum, etc.; »  ex
Bernardo Cassinensi sub finem hujus capitis:  « In
nonnullis monasteriis frater qui sic excommunicatur
pro gravioribus culpis, in aliquo loco includitur, et
nulli eundi ad eum patet accessus, et talem locum
carcerem appellant, excommunicatis taliter deputatum. » 
Idem ex eo scribit Boherius in primo comment.,
additque:  « Apud nos vero non omnes sic
excommunicatos incarceramus, nec omnes non excommunicatos
a carceribus eximimus; sed cum videntur
hujusmodi culpabiles esse incorrigibiles, vel
fugitivi, eos incarceramus aliquando, vel in perpetuum,
vel in longum, vel in breve tempus. » </p>
<p>
          <pb n="0513B"/>Ne tamen interim manerent otiosi, sic inclusis aliquid
operis injungebatur, sicuti statuit concilium
Aquisgran. can. 40, patetque ex S. Joanne Climaco
loco a nobis supra relato, haec addente <note>(Grad. 4)</note>:
 « Praefecit autem eis virum quemdam eximium cui
Isaacus nomen, qui a sibi commissis precum assiduarum
pensum exigebat, et prope nunquam a votis
cessare permittebat. Suppeditabat eis magnam palmarum
copiam, e quibus ad vitandum otium calathos
texebant. »  Et ex Regula Magistri <note>(Cap. 13)</note>:
 « Ab hac excommunicationis hora soli posito et sequestrato
ei aliqua opera propter otiositatem a praeposito
suo consignetur . . . . . Quidquid vero extra opus
assignatum peculiariter vel ultro effecerit, dispergatur,
vel dissipetur. »  Ita Hugo Dervensis monachus
propter fugam ab aliis semotus jussus est <hi>formam
crucis dominicae . . . . formose componere,</hi> ex lib. Mirac.
 S. Bercarii abbatis n. 22. Et hoc est quod S. Benedictus
ait: <hi>solus sit ad opus sibi injunctum.</hi> </p>
<p> <hi>Persistens in poenitentiae luctu.</hi> ] Luctum poenitentiae
<pb n="0513C"/>
jungit S. Pater, ut cognoscatur, inquit Bernardus
Cassinensis, quia illa est poenitentia fructuosa, qua
quis lacrymis et gemitibus lavat peccata.</p>
<p> <hi>Sciens illam terribilem Apostoli sententiam dicentis
traditum hujusmodi hominem Satanae in interitum carnis,
ut spiritus salvus sit in die Domini.</hi> ] Cujus sententiae
tres affert expositiones Hildemarus. Prima est
eorum qui tradi Satanae intelligunt detrudi in carcerem;
eo quod Satanae <emph>373</emph> contrarius interpretetur,
et carcer omnino carni contrarius cognoscatur. Secunda
eorum qui dicunt Apostolus hujusmodi hominem
tradidisse in potestatem diaboli, ut illius
vexandi haberet potentiam. Tertia eorum qui tenent
Paulum hominem illum jussisse occidi. Ex quibus
sola secunda ad mentem Apostoli esse videtur; nam
interitus carnis, hic non mortem, sed afflictionem
ac poenalitatem significat, ut docet Bernardus Cassinensis.</p>
<p> <hi>Cibi autem refectionem solus percipiat, mensura vel
<pb n="0513D"/>
hora qua praeviderit abbas ei competere.</hi> ] Mensura hic
non pro quantitate solum, sed etiam pro qualitate
ciborum accipienda est; solebant enim graviter delinquentibus
<pb n="0514A"/>
et excommunicatis non solum de annona
aliquid subtrahere, sed et alios a communi fratrum
refectione viliores cibos praebere, puta panem et
aquam. Ita S. Pachomius <note>(Art. 84)</note> facilem ad detrahendum,
et secundo monitum, non se corrigentem
septem diebus cum pane et aqua separat a fratrum
conventu. S. Isidorus decernit <note>(Cap. 17)</note> ut  « cujus
biduana vel triduana fuerit illatae excommunicationis
suspensio, sola panis et aquae in vespertinum sit adhibenda
refectio. »  S. Fructuosus in prima Regula <note>(Cap. 16)</note>:
 « Trium mensium spatio excommunicationis
vindictam suscipiens, sub poenitentiae districtione
solus recludatur in cella, de vespere in vesperi
ex hordeacei panis sex unciis, et aquae mensura
parvula sustentandus. »  Et in secunda Regula <note>(Cap.
14)</note>:  « Cum excommunicatur aliquis pro culpa, mittatur
solitarius in cellam obscuram in solo pane et
aqua, ut in vespera post coenam fratrum medium
accipiat paximatium, et non ad satietatem aquam. » 
Regula Magistri <note>(Cap. 13)</note>:  « Quod si forte propter
<pb n="0514B"/>
levitatem culpae non ei voluerit abbas duplicare jejunia,
si fratres sexta reficiunt, ille ad nonam de uno
pulmento, et panis cibarii sibi fragmentum et aqua
a praeposito suo pro misericordia porrigatur. »  Concilium
Tarraconense I <note>(Can. 1)</note>:  « Si vero religiosus
vel monachus in cella monasterii inclusus poenitentiae
lamentis incumbat, ubi singulari afflictione panis et
aquae victum et abbatis ordinatione percipiat. »  Ex
quibus omnibus colligitur consuetam excommunicatorum
refectionem fuisse in solo pane et aqua; solo,
inquam, pane, ex quidem vili, cibario, hordeaceo,
aqua vero permodice, idque ad vesperam solum.</p>
<p> <hi>Nec a quoquam benedicatur transeunte.</hi> ] Similiter
Regula Magistri <note>(Cap. 13)</note>:  « Tacito omnium pertranseatur
aspectu, petenti benedictionem nullus
respondeat: <hi>Deus.</hi> » </p>
<p> <hi>Nec cibus qui ei datur.</hi> ] Ita etiam Magister <hi>(Ibidem)</hi>:
 « Quidquid ei porrigitur a nullo signetur. »  Et S.
Fructuosus in Regula monastica communi <note>(Cap. 14)</note>:
 « Medium accipiat paximatium, et non ad satietatem
<pb n="0514C"/>
aquam, et hoc ab abbate exsufflatum, non sanctificatum. » </p>
<p>Hae sunt poenae praecipuae quas in delinquentes
S. Benedictus infligi voluit. Fuere in usu et aliae
apud monachos quam plurimae, ut sunt flagellatio,
et e monasterio ejectio, de quibus postea; abrasio
coronae seu capitis decalvatio, conspurcatio sputamenti
in facie, ut in Regula <emph>374</emph> S. Fructuosi Bracarensis
episcopi cap. 16. Imo notat Mabillonius
noster <note>(Praef. in saec. IV Bened., part. I, n. 139)</note> 
quosdam exstitisse abbates qui cum eorum judicio
Regula culparum remedia credat ac poenas, errata
monachorum suorum orbatione oculorum ac membrorum
mutilatione punirent; unde Carolus Magnus
in capitulari anni 789 pro monachis edito, cap. 16,
praecepit,  « ut disciplina monachis regularis imponatur,
non saecularis; id est non orbentur, non mancationes
alias habeant, nisi ex auctoritate regulae. » 
Et concilium Francofurtense anno 794, cap. 18:
 « Abbates qualibet culpa a monachis commissa, nequaquam
<pb n="0514D"/>
permittimus caecare, aut membrorum debilitatem
ingerere, nisi regulari disciplinae subjaceant. » </p>
</div>

<div>
        <head>CAPUT XXVI. <hi>De iis qui sine jussione abbatis junguntur excommunicatis.</hi> </head>

<pb n="0513"/>
<p>
          <pb n="0513D"/>Si quis frater praesumpserit sine jussione abbatis
fratri excommunicato quolibet modo se jungere, aut
<pb n="0514D"/>
loqui cum eo, vel mandatum ei dirigere, similem
sortiatur excommunicationis vindictam.</p>
</div>

<div>
        <head>COMMENTARIUS.</head>

<pb n="0515"/>
<p>
          <pb n="0515A"/>Inter alias quas superiori capite descripserat excommunicatorum
poenas, S. Benedictus dixerat, ne
quis ei fratrum in ullo jungeretur consortio, neque
in colloquio. Igitur ne quis falsa pietate, aut commiseratione
indiscreta motus contra aliquid praesumeret,
sapienter subjunxit:</p>
<p> <hi>Si quis frater praesumpserit sine jussione abbatis
fratri excommunicato quolibet modo se jungere, aut
loqui cum eo, vel mandatum ei dirigere, similem sortiatur
excommunicationis vindictam.</hi> ] Quod ex antiqua
veterum monachorum disciplina desumpsit. apud quos,
 « si quis, ut ait Cassianus <note>(Lib. II, cap. 16)</note>, pro admisso
quolibet delicto fuerit ab oratione suspensus,
nullus cum eo prorsus orandi habet licentiam, antequam
submissa in terram poenitentia reconciliatio
ejus, et admissi venia coram fratribus cunctis publice
fuerit ab abbate concessa; ob hoc namque tali observantia
semetipsos ab orationis ejus consortio segregant
atque secernunt, quod credunt eum qui ab oratione
suspenditur, secundum Apostoli sententiam
<pb n="0515B"/>
tradi Satanae; et si quis orationi ejus antequam recipiatur
a seniore inconsiderata pietate permotus
communicare <emph>375</emph> praesumpserit, complicem se
damnationis ejus efficiat, tradens scilicet semetipsum
voluntarie Satanae, cui ille pro sui reatus emendatione
fuerat deputatus, in eo vel maxime gravius
crimen incurrens, quod cum illo se vel confabulationis,
vel orationis communione miscendo, majorem
illi generet insolentiae fomitem, et contumaciam delinquentis
in pejus enutriat. »  Idem etiam postea
statuit Magister in Regul. c. 13, eamdemque Ecclesia
servavit severitatem adversus communicantes
cum excommunicatis, ut patet ex can. apostolorum,
ex Callixti papae epist. 2 ad Episcopos Galliae, ex
concilio Antioch. an. 341, can. 2; ex conc. Carthag.
IV, can. 74; ex conc. Later. sub Innocentio II, can. 3. <hi>Vide</hi> 
 Grat. II, q. 8.</p>
<p>Notat vero Hildemarus quinque modis fieri posse
ut aliquis cum excommunicato communicet: 1º ignorans
<pb n="0515C"/>
eum esse excommunicatum; 2º ignorans legem
prohibentem communionem cum excommunicato;
3º ei participans animo provocandi eum ad humilitatis
satisfactionem; 4º communicans cum eo, ut
eum in malitia confirmet; 5º ut det illi fugiendi consilium,
et medium exsequendae fugae subministret.
Ex quibus casibus qui primo et secundo modo participant,
 ut immunes a culpa, ita etiam immunes esse
debent a poena; sic tamen ut novitiorum magister,
qui probationis tempore legem non edocuit discipulos,
indictam hic pro illis subeat poenam. Qui vero
tertio modo cum excommunicato participavit, si
presbyter est aut esse potest, in minori culpa judicari
debet (si enim majorem subiret excommunicationem,
inhabilis esset ad suscipiendos aut exercendos
sacros ordines). Sin minus eamdem excommunicationis
vindictam sortiri debet; sed ita ut paucis
diebus, verbi gratia, duobus vel tribus maneat excommunicatus.
Qui vero quarto et quinto modo
communicant, eamdem omnino excommunicationis
<pb n="0515D"/>
vindictam sustineant; hoc est tandiu excommunicentur,
quandiu ille, quocum communicaverunt, fuit
<pb n="0516A"/>
et debet esse excommunicatus, ita ut illo excommunicationis
vinculo soluto, ipse remaneat ligatus.
Ita Hildemarus temporis sui disciplinam repraesentans.
Similiter Bernardus Cassinensis et Boherius
observant tribus modis aliquem participare cum
excommunicato: 1º Simpliciter cum eo loquendo,
bibendo, comedendo, consedendo, operando; 2º ut
communicet ei cooperatione et consilio; 3º ut communicet
ei auctoritate vel defensione. Quibus duobus
postremis modis qui participant excommunicato,
eamdem sortiuntur excommunicationis vindictam;
qui vero primo tantum modo, minorem dumtaxat
incurrit excommunicationem. Sed in hoc illi loquuntur
secundum recentiora jura; nam tempore S.  P. Benedicti
nulla nisi major agnoscebatur excommunicatio,
a qua posteris saeculis nonnihil relaxavit
Ecclesia, praedicto casu minorem tantum inferens
excommunicationem, quae nec a suffragiis, nec a
consortio fidelium, nec a conferendis alteri sacramentis
excludit, sed a sola sacramentorum participatione.
<pb n="0516B"/>
Imo alia etiam accessit ex concilio Constantiensi
moderatio, ut excommunicationi etiam
minori non sit locus ex participatione cum excommunicato,
nisi ille fuerit publice et nominatim
denuntiatus.</p>
<p> <emph>376</emph> Nec mirum videri debet Ecclesiam aut monachos
tantam in communicantes excommunicatis
adhibuisse severitatem; hoc enim exigebat rectus
ordo disciplinae, sive ad incutiendum aliis excommunicationis
timorem, sive ad excommunicatos rubore
suffundendos, atque hac confusione ad humilitatis
satisfactionem provocandos. Alioquin si aliorum
perfrui possent consortio, magis ac magis indurati
excommunicationis poenam spernerent, imo alios
sibi communicantes pervertere possent. « Perniciosum
namque solatium tribuens, inquit Cassianus <note>(Lib. II, cap. 16)</note>,
cor ejus magis ac magis faciet
indurari, nec humiliari eum sinet, ob quod fuerat
segregatus: et per hoc vel increpationem senioris
<pb n="0516C"/>
non magni pendere, vel dissimulanter de satisfactione
et venia cogitare. » </p>
<p>Notat tamen in secundo comment. Boherius hanc
legem a S. Benedicto non sic latam fuisse, quasi
vellet ut jungens se excommunicato excommunicationis
poenam ipso facto incurreret,  « sed, inquit,
ostendit textus qua poena reus dignus sit, et plecti
merito possit. »  Similiter Richardus de S. Angelo.
 « Non credo, ait, quod ipso facto incurrat ipsam dictam
vindictam excommunicationis, cum istud verbum <hi>sortiatur</hi> 
 tempus futurum designet; propter quod dico
quod debet excommunicari per abbatem. »  Addit
tamen:  « Vel dicas quod ipso facto incurrat ipsam
vindictam, ut magis timeantur quae hic dicuntur. » </p>
<p>Sunt etiam nonnulli casus in quibus licite quis
potest participare cum excommunicato, qui hoc comprehenduntur
versiculo:
<l>Utile, lex, humile, res ignorata, necesse.</l> 

<pb n="0516D"/>
Cujus explicationem videre est apud auctores qui
ea de re tractaverunt.
</p>
      </div>

<div>
        <head>CAPUT XXVII. <hi>Qualiter debeat abbas sollicitus esse circa excommunicatos.</hi> </head>

<pb n="0515"/>
<p>
          <pb n="0515D"/>Omni sollicitudine curam gerat abbas circa delinquentes
fratres; quia <hi>non est opus sanis medicus, sed
male habentibus <note>(Matth. IX)</note>
          </hi>. Et ideo uti debet omni
<pb n="0516D"/>
modo, ut sapiens medicus, immittere quasi occultos
consolatores sympectas, id est seniores sapientes
fratres, qui quasi secrete consolentur fratrem fluctuantem,
<pb n="0517A"/>
et provocent eum ad humilitatis satisfactionem.
Et consolentur eum, ne abundantiori <emph>377</emph> 
 tristitia absorbeatur: sed, sicut ait idem apostolus, <hi>confirmetur in eo charitas, et oretur pro eo ab
omnibus 
 <note>(II Cor. II)</note>
          </hi>.</p>
<p>Magnopere enim debet sollicitudinem gerere abbas,
et omni sagacitate et industria curare ne aliquam
de ovibus sibi creditis perdat. Noverit enim
se infirmarum curam suscepisse animarum, non super
<pb n="0518A"/>
sanas tyrannidem: et metuat prophetae comminationem
per quem dicit Deus: <hi>Quod crassum videbatis
assumebatis, et quod debile erat projiciebatis <note>(Ezech.
XXXIV)</note>
          </hi>. Et Pastoris boni pium imitetur exemplum
qui relictis nonaginta novem ovibus in montibus,
abiit unam ovem quae erraverat quaerere <note>(Luc. XIX)</note>:
cujus infirmitati in tantum compassus est, ut eam
in sacris humeris suis dignaretur imponere, et sic
reportare ad gregem.
</p>
      </div>

<div>
        <head>COMMENTARIUS.</head>

<pb n="0517"/>
<p>
          <pb n="0517B"/> <hi>Omni sollicitudine curam gerat abbas circa delinquentes
fratres.</hi> ] Propter delictum excommunicatos,
ut apposite supplet Richardus de S. Angelo. Attendant
hic abbates quanta sollicitudine S.  P. Benedictus
velit eos fratris excommunicati salutem curare, circa
quam non simpliciter curam aut sollicitudinem habere
praecipit, sed, uti post Hildemarum et Bernardum
Cassinensem observat Boherius, omnem omnino
sollicitudinem exhibere, idque  « per se, per alios,
verbis, exemplis, monitionibus, terroribus, blandimentis,
afflictionibus, consolationibus, remissionibus
spiritualibus et temporalibus, ne nimis remisse tractatus
similia vel pejora iterum committendi materiam
habeat, aut nimis crudeliter afflictus de misericordia
desperare contingat, »  inquit Bernardus
Cassinensis.</p>
<p> <hi>Quia non est opus sanis medicus, sed male habentibus.</hi> ]
Hic ostendit S.  P. Benedictus abbates aliosque
praelatos non tam propter bonos quam propter perversos
<pb n="0517C"/>
imperfectosque monachos, imo fere unice
propter tales esse superiores; et in hoc praecipuum
eorum onus esse, quod talibus praefecti sint, uti egregie
docet S. Bernardus ad Rainaldum abbatem de
praelationis munere nimis anxium scribens in haec
verba <note>(Epist. 73)</note>:  « Hoc autem onus animarum est
et infirmarum; nam quae sanae sunt portari non indigent,
ac per hoc nec onus sunt. Quoscunque igitur
de tuis inveneris tristes, pusillanimes, murmurosos,
ipsorum te patrem, ipsorum te noveris esse abbatem.
Consolando, exhortando, increpando agis opus tuum,
portas onus <emph>378</emph> tuum, et portando sanas quos sanando
portas. Si quis vero ita sanus est, ut magis
juvet te quam juvetur a te, hujus te non patrem, sed
parem; comitem, non abbatem cognoscas. Quid igitur
causaris te aliquorum qui tecum sunt magis gravari
consortio quam frui solatio, cum solus omnium
datus sis solatium tanquam omnibus sanior, omnibus
fortior, qui omnibus sufficias per Dei gratiam solatiari,
et a nemine omnium indigeas confortari. Denique
<pb n="0517D"/>
in quantum gravaris, in tantum lucraris; in
quantum juvaris, in tantum tua tibi praemia minuis,
etc. » </p>
<p> <hi>Et ideo uti debet omni modo ut sapiens medicus.</hi> ]
Eamdem comparationem instituit S. Basilius in Regulis
brev., interrog. 23. Sapiens vero medicus, inquit
Boherius, ille reputatur,  « si morbos noverit
praevidere, et qui propter multiplicata recidiva in
desperationem patientem hujusmodi non inducit; et
qui secundum diversitatem personarum et temporum
diversam medicinam novit propinare, quia novis
morbis nova convenit antidota proparari. » </p>
<p> <hi>Immittere quasi occultos consolatores sympectas.</hi> ]
Sympecta vox obscura et explicatu difficilis, qua in
in exponenda variant commentatores. Nonnulli enim
vulgatam lectionem retinentes, <hi>senipetas</hi> intelligunt
senium petentes, sicuti Romam proficiscentes <hi>Romipetas</hi> 
vocat Callixtus papa q. 24, c. 3; et daemones
<pb n="0518B"/>
noctipetae dicuntur in Vita S. Posthumii. Quam expositionem
confirmare videtur S. Pater cum subjicit: <hi>Id est seniores sapientes fratres.</hi> 
 Verum cum huic
lectioni refragentur omnes codices mss. antiqui, qui
non <hi>senipetas,</hi> sed <hi>senpectas, sempectas, simpectas</hi> 
legunt, et celebriores Regulae commentatores, Smaragdus,
Bernardus Cassin., Boherius in utroque
comment., qui vocem hanc non Latinam, sed Graecam
esse asserunt: manifestum est in recentioribus
editis corruptum esse Regulae textum, idque inscitia
aut incuria amanuensium, qui cum ignorarent quid
sit <hi>sympaecta,</hi> sive, ut legitur in mss., <hi>sempecta,</hi> existimaverunt
ex duabus litteris <hi>ni</hi> unicam a scriptoribus <hi>m</hi> 
 factam fuisse, quod facile credi potuit ex nonnullis
mss. in quibus <hi>m</hi> vix distinguitur a <hi>ni;</hi> cumque
nescirent quid sibi vellet senipectas, additam fuisse
litteram <hi>c</hi> existimaverunt, legeruntque <hi>senipetas.</hi> Verum <hi>senipeta</hi> 
 non est verbum Graecum, sed <hi>sympaecta.</hi> </p>
<p>Quid vero per sympaectas intelligit S. Benedictus,
<pb n="0518C"/>
 « nec alibi quoque positum aut expositum valui reperire, » 
inquit Boherius. Attamen <foreign xml:lang="greek">συμπάικτης</foreign> vox
Graeca interpretatur <hi>collusor,</hi> cujus mentio est apud
Palladium in Vita Serapionis Sindonitae:  « Narrant
vero Patres quod assumens quemdam sympaectem
monachum <foreign xml:lang="greek">συμπαίτην ἀσκητῆν,</foreign> vendidit se in quadam
civitate mimis gentilibus. »  Ex quo loco Benedictus
Haeftenus infert <note>(Lib. VIII, tract. 4, disq. 5)</note> S. P.
Benedictum voluisse  « submitti aliquos socios et familiares,
cum quibus olim forsitan colludere fuerat
solitus (frater excommunicatus), et qui actionum ejus
fuerint consortes, ut ita grati et amici efficaciorem ei
exhibeant consolationem. »  Sed haec parum concinere
videntur sequenti S. Patris expositioni, <hi>id est seniores
sapientes</hi> <emph>379</emph> <hi>fratres.</hi> Rectius forsan per sympaectem
aliquis intelligeret seniorem aliquem fratrem
qui cum abbate conspiraret ad excommunicatum
colludendum, dolo bono capiendum, et ad debitum
officium reducendum: atque ita intelligit Paulus Augustinus
a Janua. Porro ex Ingulfi Historia <hi>quinquagenarius
<pb n="0518D"/>
in ordine sempecta vocandus est.</hi> </p>
<p> <hi>Id est seniores sapientes fratres.</hi> ] Ita nimirum vocem
illam S. Pater interpretatur, personae potius
quam vocis rationem habens; quia, inquit Menardus,
hoc nomen quocunque modo legatur, non potest haec
tria nomina significare. Immittat ergo seniores sapientes
fratres, ut maturitas sit in sene, amor in
fratre, cautela debita sive discretio in sapiente, ut
aiunt Bern. Cass. et Boherius.</p>
<p> <hi>Qui quasi secrete consolentur fluctuantem fratrem.</hi> ]
Julianus Paris in lib. de Prima vivendi Ratione Cisterc. <note>(Part. II, c. 6, sect. 3)</note> 
 eam tradit fuisse consuetudinem,
ut cum aliquis poena culpae gravioris
plecteretur, abbas omnibus indiceret faciendam pro
eo orationem, designaretque unum aut alterum qui
eum visitarent, consolarentur, et ad humilitatis satisfactionem
provocarent. Verum huic consuetudini,
quae fuit Cisterciensium, repugnant antiqui Regulae
<pb n="0519A"/>
commentatores, Hildemarus, Bernardus Cassin., Boherius,
qui haec verba <hi>quasi secrete</hi> exponunt <hi>tanquam
ab abbate non missi:</hi>  « Quasi non ab abbate, sed a se
ipsis venisse illi fratri excommunicato loquantur, » 
inquit Hildemarus. Et Bernardus Cassinensis:  « Istud
secrete hic importat quod non videantur ab ipso missi
specialiter abbate, ne forte nimis de misericordia
praesumens in sua duritia perseveret. »  Idem fere
iisdem verbis habet Boherius. Verum cum haud lateat
excommunicatum neminem nisi ex abbatis licentia
secum loqui posse, ne de abbatis clementia praesumat,
hujusmodi sympaectae erit discretionis pie ac
sapienter decipere incautum. « Potest autem, inquit
Bernardus Cass., dicere sic: Frater, ego multum
compatior tibi, et multum desiderarem salutem animae
tuae, et diligo te in Christo Jesu; et ideo compatiendo
tibi ego obtinui a domno abbate quod liceat
me loqui tibi. Haec autem quae dicturus sum dico ex
me, et rogo te quod si tu aliquando loquaris abbati
reconciliatus, sibi non dicas quod tibi dixerim verba
<pb n="0519B"/>
ista; et tunc incipiat suas consolationes et alia verba
ad animam lucrandam apta. »  Hanc autem sollicitudinem
cellerario, si prudens sit, committi posse
asserit Hildemarus, in cujus monasterio illius erat
excommunicatis cibum ministrare.</p>
<p> <hi>Et consolentur eum, ne forte abundantiori tristitia
absorbeatur.</hi> ] Ne sic desperans in aeternum pereat.</p>
<p> <hi>Sed, sicut ait Apostolus, confirmetur in eo charitas.</hi> ]
Quod Bernardus Cassinensis exponit <hi>eum charitate
firmare.</hi> Similiter Haeftenus <note>(Lib. VIII, tract. 4, disq.
5)</note>:  « Ita, inquit, in charitate confirmetur, ut non
vacillet circa statum suum immutandum, aut a bono
proposito deficiat, et praefracte rebellis efficiatur:
quae ex consolationis defectu suboriri possunt. « Sed
haec expositio supponit excommunicatum esse in
charitate, <emph>380</emph> quod esset probandum. Rectius Hildemarus:
 « Confirmetur in eo charitas, »  inquit, id
est habeatur et teneatur erga illum charitas, ne frangatur;
sive, ut ait Richardus de S. Angelo, confirmetur
<pb n="0519C"/>
in eo charitas  « diligendo fratrem, et non
ipsius vitia; »  et Boherius in secundo comm.:  « Confirmetur
in eo charitas, scilicet fraternitatis, ut dignus
sit aliorum consortio. »  Hanc charitatem erga
illum nos habere demonstrabimus, si quod sequitur
exsequamur.</p>
<p>
          <pb n="0520A"/> <hi>Et oretur pro eo ab omnibus.</hi> ] Ut convertatur ad
Dominum, quam orationem distinctam ab illa de qua
sequenti capite S.  P. Benedictus, asserunt Hildemarus,
Bernardus Cass., Boherius. Ita etiam Haeftenus <note>(Lib. VIII, tract. 4, disq. 5)</note>:
 « Id non de publica
oratione, sed de privata intelligendum, aut vult ut
omnes pro excommunicato apud praelatum intercedant,
ut ab excommunicatione absolvatur. » </p>
<p>Porro sicut immittebantur ad consolandum excommunicatum
seniores fratres, ita etiam aliquando
ad increpandum, et probandum si vera esset ejus
poenitentia, ut patet ex Regula S. Fructuosi episcopi,
cap. 14.</p>
<p> <hi>Magnopere enim debet sollicitudinem gerere abbas
circa delinquentes fratres.</hi> ] Ut cognoscant abbates
quanti redemptas pretioso Christi sanguine facere
debeant animas, repetit quod hujus capitis initio
dixerat: Omni sollicitudine curam gerat abbas circa
delinquentes fratres.</p>
<p> <hi>Et omni sagacitate et industria curare, ne aliquam
<pb n="0520B"/>
de ovibus sibi creditis perdat.</hi> ] Ac proinde si de alicujus
fuga timeat, eam in carcerem mittat, catenis,
compedibus aut vinculis stringat, ut ex hoc loco infert
Hildemarus. Notat autem Bernardus Cass. quosdam
codices non <hi>curare,</hi> sed <hi>currere</hi> scribere; et
revera ita legunt codex Anglicanus, Smaragdus Floriacensis,
Hildemarus et Boherius, et quidem recte:
nam proprium pastoris est post ovem errantem currere;
debet autem  « non corpore, sed mentis et
intelligentiae gressibus currere, ne aliquam de ovibus
suis perdat per suam negligentiam, tarditatem, vel
segnitiem, »  ut loquitur Smaragdus.</p>
<p> <hi>Noverit enim se infirmarum curam suscepisse anirum,
non super sanas tyrannidem.</hi> ] Ita etiam de praelatis
Ecclesiae S. Augustinus <note>(De Mor. Eccl. cathol.,
c. 32)</note>:  « Non enim sanatis magis quam sanandis
hominibus praesunt. »  Additque:  « Perpetienda sunt
vitia multitudinis ut curentur, et prius toleranda
quam sedanda pestilentia. »  Et S. Bernardus bonos
<pb n="0520C"/>
describens praelatos <note>(Serm. 25 in Cant)</note>:  « Medicos
se, non dominos agnoscentes, parant confestim adversus
phrenesim animae non vindictam, sed medelam. » </p>
<p> <hi>Et metuat prophetae comminationem,</hi> etc.] Haec non
indigent expositione.</p>
</div>

<div>
        <head>CAPUT XXVIII. <hi>De vis qui saepius correpti non emendaverint</hi> .</head>

<pb n="0519"/>
<p>
          <pb n="0519C"/> <emph>381</emph> Si quis frater frequenter correptus pro qualibet
culpa, si etiam excommunicatus, non emendaverit,
acrior ei accedat correptio, id est, ut verberum
vindicta in eum procedat. Quod si nec ita correxerit,
aut forte (quod absit) in superbiam elatus
<pb n="0519D"/>
etiam defendere voluerit opera sua, tunc abbas
faciat quod sapiens medicus.</p>
<p>Si exhibuit fomenta, si unguenta adhortationum,
si medicamina Scripturarum divinarum, si ad
ultimum ustionem excommunicationis, vel plagas
<pb n="0520C"/>
virgarum, etiam si viderit nihil suam praevalere
industriam: adhibeat etiam (quod majus est) suam
et omnium fratrum pro eo orationem: ut Dominus,
qui omnia potest, operetur salutem circa infirmum
fratrem. Quod si nec isto modo sanatus fuerit, tunc
<pb n="0520D"/>
jam utatur abbas ferro abcissionis, ut ait Apostolus: <hi>Auferte malum ex vobis 
 <note>(I Cor. V)</note>
          </hi>. Et iterum: <hi>Infidelis
si discedit, discedat: ne una ovis morbida omnem
gregem contaminet <note>(I Cor. VII)</note>
          </hi>.
</p>
      </div>

<div>
        <head>COMMENTARIUS.</head>

<pb n="0519"/>
<p>
          <pb n="0519D"/> <hi>Si quis frater frequenter correptus.</hi> ] Hoc est bis secrete
monitus, et tertio publice objurgatus, ut exponunt
Hildemarus, Bernardus Cass. et Boherius. Licet
<pb n="0520D"/>
ex Nicolao de Fractura, <hi>frequentia in duabus vicibus
consistere videtur.</hi> </p>
<p> <hi>Pro qualibet culpa.</hi> ] Minori scilicet vel majori, ut
<pb n="0521A"/>
loquuntur Bern. Cass., Richardus de S. Angelo, et
Boherius. Levis enim culpa, ut ait Bernardus, per
contemptum gravis efficitur</p>
<p> <hi>Si etiam excommunicatus.</hi> ] Minori aut majori sententia,
inquit Boherius in 4 comment., et indicare
videntur ista verba, <hi>pro qualibet culpa.</hi> </p>
<p> <hi>Acrior ei accedat correptio.</hi> ] Ubi quaerunt interpretes, <emph>382</emph> 
 quomodo excommunicato acrior accedere
possit correptio, cum maxima omnium poena sit excommunicatio.
Quam difficultatem duobus modis solvere
possumus. 1º Dicendo verberum vindictam una
cum excommunicatione acriorem esse poenam, quam
solam excommunicationem: et hoc voluerit Bernardus
Cassinensis, cum ait:  « Quidquid additur acrius,
judicatur; non quod sic periculosius, vel majus, sed
quia magis timentur diversae poenae quam una. » 
2º Quia  « verberum vindicta est acrior, et sensibilior
corpori, »  inquit Boherius; sive, ut ait Richardus de
S. Angelo,  « dicas quod S. Benedictus vertit se ad
conditiones delinquentium, qui magis dolent si percutiuntur
<pb n="0521B"/>
externis, id est in corpore, quam si percussi
sunt internis, id est anima per excommunicationem. » </p>
<p> <hi>Id est ut verborum vindicta in eum procedat.</hi> ] De
verberibus, sive, ut nunc loquuntur, de disciplina
diximus in lib. II de Antiq. monach. Ritib., c. 11.</p>
<p> <hi>Quod si nec ita se correxerit,</hi> etc., <hi>tunc abbas faciat
quod sapiens medicus.</hi> ] Hic observat Hildemarus sapientis
prudentisque esse medici non statim mutare
aut multiplicare temere remedia; sed iisdem semper
uti donec inutilia reddantur, atque ad alia transeundi
cogat necessitas. Ex quo infert abbati tanquam sapienti
animarum medico non ita propere transeundum
ab uno gradu ad alium, nec verbi gratia statim
ut aliquem privatim monuit, hunc publice objurgare
debere; aut ut publice objurgavit, statim excommunicare;
sed aliquandiu exspectare, si forte sua patientia
delinquentem ad poenitentiam adducat.</p>
<p> <hi>Si exhibuit fomenta, si unguenta exhortationum,</hi> etc.]
<pb n="0521C"/>
Quosdam hic veluti gradus describit per quos ad ferri
praecisionem, hoc est ad ejectionem e monasterio medicus
spiritalis tandem ascendere debeat. Sex praecipue
numerant Hildemarus, Bern. Cass. et Boherius <note>(Vide Cons. Bened. tom. IV Anal.)</note>,
scilicet 1º binam
admonitionem secretam, 2º publicam objurgationem,
3º excommunicationem, 4º jejunium, 5º verberum
vindictam, 6º orationem: quos omnes hic assignatos
esse asserunt. Primum gradum his aiunt verbis contineri, <hi>Si exhibuit fomenta, si unguenta exhortationum;</hi> 
nam fomenta levia sunt medicamenta, quae saepe cum
oleo fiunt; similiter et unguenta, quae odorem reddunt,
unde hic pro monitionibus secretis, quae nihil asperi,
nihil duri, nihil nisi leve continent, ponuntur:  « Castigationes
cum pietate et mansuetudine recte fomenta
vocantur; exhortationes vero cum dulcedinis lenitate
unguenta dicuntur, »  inquit Smaragdus. Sed tamen
Richardus de S. Angelo per fomenta medelam, quam
pro gravioribus culpis c. 25 praescribit sanctus Benedictus,
per unguenta exhortationum consolationes
<pb n="0521D"/>
per immissos sympaectas, qui provocent ad humilitatis
satisfactionem, intelligit, hoc est lenitatem cum asperitate.</p>
<p> <hi>Si medicamina Scripturarum divinarum.</hi> ] Haec quia
terrent non incongrue objurgationem publicam significant,
secundumque gradum repraesentant.</p>
<p> <emph>383</emph> <hi>Si ad ultimum ustionem excommunicationis.</hi> ]
En tertius gradus, quem sanctus Pater <hi>ustionem excommunicationis</hi> 
appellat, qui revera urit animam;
 « sed ustio ista a peccati rubigine humilem purgat
animam, superbam vero in plumbi convertit naturam, » 
inquit Smaragdus. De triplici hoc gradu ita discurrit
sanctus Bernardus <note>(Serm. 44, in Cant.)</note>:  « Necessarium
habet spiritalis medicus etiam vinum fervidi
zeli cum oleo mansuetudinis, cui sane convenit
non modo consolari pusillanimes, sed etiam corrigere
inquietos: si enim viderit illum qui vulneratus est,
id est qui peccavit, blandis ac lenibus hortamentis,
<pb n="0522A"/>
quae in eum praerogata sunt, minime emendatum,
magis autem abutentem sua mansuetudine, et patientia
negligentiorem fieri, et in peccato suo etiam securius
obdormire; frustrato tam suavium oleo monitionum,
oportebit sane mordacioribus uti medicamentis,
et vinum compunctionis infundere, duris
videlicet cum eo increpationibus agere; et si causa
requirit, et duritia tanta est, etiam censurae ecclesiasticae
baculo percellere contemptorem. » </p>
<p>In tertio autem gradu quartum scilicet jejunium
contineri docent, et certe una cum excommunicatione
solet jungi; nam S.  P. Benedictus excommunicatos
cibi refectionem mensura vel hora qua praeviderit
abbas eis competere sumere praecipit.</p>
<p> <hi>Vel plagas virgarum.</hi> ] En quintus gradus, de quo in
lib. II de Antiquis monachorum Ritibus.</p>
<p> <hi>Adhibeat etiam quod majus est suam, et omnium
fratrum pro eo orationem.</hi> ] Sextum gradum tanquam
efficacissimum omnium remedium praescribit orationem
omnium fratrum, quia, ut ait S. Leo <hi>(Serm. 3 de
<pb n="0522B"/>
Jejun. sept. mensis)</hi>,  « Plenissima peccatorum obtinetur
abolitio, quando totius Ecclesiae una est oratio et
una confessio: si enim duorum vel trium sanctorum
pio consensu omnia quae poposcerint Dominus
praestanda promittit, quid negabitur multorum millium
plebi unam observantiam pariter exsequenti, et per
unum Spiritum concorditer supplicanti? » </p>
<p>Eosdem fere gradus correctionis offendes in Regula
Cujusdam ad virgines cap. 20. <hi>Vide</hi> Regulam Orientalem
cap. 32 et sequentibus.</p>
<p> <hi>Quod si nec isto modo sanatus fuerit, tunc jam utatur
abbas ferro abscissionis.</hi> ] Ita etiam sanctus Basilius <note>(Regul.
fus. c. 28)</note>:  « Qui ad obediendum mandatis Dei
segniter est affectus, principio tanquam infirmo membro
condolendum est ab omnibus, et a praeposito tentandum
an suis ipsum laudibus ab ea infirmitate restituere
valeat; perdurantem vero in ea inobedientia
emendationemque respuentem severius coram omnibus
fratribus arguere oportet, et cum omni adhortatione
<pb n="0522C"/>
ut medelam suscipiat inducere. Quod si post
multam correptionem nec pudorem induerit, nec
seipsum curaverit, tanquam (ut in proverbio est) sui
ipsius corruptorem, et veluti corruptum, ac prorsus
inutile membrum multis cum lacrymis ac lamentis ad
exemplum medicorum a communi corpore amputetur;
etenim illi si <emph>384</emph> quod membrum incurabili
morbo corruptum invenerint, ne ad ulteriora malum
illius proserpat, propter vicinitatem proxima quaeque
corrumpens, incisionibus illud et ustionibus auferre
solent; quod et nobis erga eos necessario faciendum
est, qui inimico animo praediti, ut impedimento sint
mandatis Domini, juxta mandatum Domini dicentis:
Si oculus dexter tibi obstaculo fuerit, erue cum et
projice abs te. » </p>
<p> <hi>Ut ait Apostolus; Auferte malum ex vobis.</hi> ] Apostolico
confirmat testimonio quod hic statuit, ejusque
verba suo proposito adaptat: Auferte malum ex
vobis, ejiciendo scilicet extra monasterium: ita enim
placuerat antiquis illis vitae monasticae Patribus, eos
<pb n="0522D"/>
qui nulla arte emendari poterant, expellere e monasterio,
ut patet ex loco sancti Basilii modo relato, et ex
Regul. brev. interrog. 44, et ex Cassian. l. IV, c. 16.
Ita etiam Regula Orientalis decernit <note>(Cap. 35)</note>, ut  « Si
quis fuerit tam durus, tam alienus a timore, ut tot
castigationibus et tot remissionibus non emendet,
projiciatur de monasterio. »  Regula sancti Fructuosi <note>(Cap. 8)</note>:
 « Si se corripere non permiserint, foras
projiciantur. »  Et iterum <note>(Cap. 14)</note>:  « Quod si in malo
perseverans perduraverit, et propria voluntate poenitentiam
agere noluerit, et saepe ac saepe contumax,
et murmurator patule contra seniorem vel fratres in
facie perstiterit, et cum propinquis se vindicare
maluerit, in collationem deductus exuatur monasterii
vestibus, et induatur quas olim adduxerat saecularibus,
et cum confusionis nota a monasterio expellatur. » 
Et item <note>(Cap. 15)</note>:  « Verberatus denuo carceri
mancipetur, aut si poenitere noluerit, foras projiciatur. » 
<pb n="0523A"/>
Regula tertia S. Augustino attributa <note>(Cap.
23)</note>:  « Convictus debet emendatoriam sustinere
vindictam; quam si ferre recusaverit, etiamsi ipse
non abcesserit, de vestra societate projiciatur; non
enim hoc fit crudeliter, sed misericorditer, ne contagione
pestifera plurimos perdat. »  Ita etiam Justinianus
imperator <note>(Novell. 133)</note>:  « Si delictum atrocius
sit quam quod medela reparari possit, tunc prorsus
e monasterio ipsum expellito. »  Denique Gregorius
papa IV in epist. ad episcopos Galliae, etc., <hi>De privilegiis
Floriacensis monasterii <note>(Misc. Baluz. tom. II)</note>
          </hi>:
 « Permittimus etiam ut, si alicujus de ipsis fratribus
onerosa conversatio fuerit, ipse potius cum suo detrimento
discedat quam alios inquinet. »  Hujusce
rei praxim videre est in Vita S. Sabae n. 41 et 44,
tom. III Monum. Eccles. Graec.; in Vita sancti Aigulfi
abbatis et martyris, n. 13, saec. II Bened., et
alibi passim apud auctores. Imo, juxta sextam synodum
cap. 12, abbas vitiosus e monasterio ejici poterat.</p>
<p>
          <pb n="0523B"/>Porro circa ejusmodi ejectionem duo veniunt
observanda. Primum non eam semper fuisse perpetuam,
sed aliquando solum ad tempus, ut notat Menardus
noster ad Concord. Regul. c. 31, § 5. Secundum
ejectum ejusmodi monachum sub episcopi cura
remansisse, uti praescribitur in concilio Meldensi
can. 59:  « Monachus de monasterio sine consultu et
praescientia episcopi aut vicarii ejus ad hoc regulariter
deductus non ejiciatur; cujus dispositione et auctoritate
de caetero vita et conversatio <emph>385</emph> ejecti,
ne perditus perpetuo fiat, si aliquo modo salvari potest,
ordinari debet atque decerni. » </p>
<p>Nunc vero alia viget in monasteriis consuetudo,
scilicet non ejiciendi rebelles incorrigibilesque monachos,
sed solum incarcerandi; id quod olim praescripserat
sanctus Isidorus his verbis <note>(Cap. 15)</note>:
 « Quamvis frequentium gravissimorumque vitiorum
voragine sit quisquam immersus, non tamen a monasterio
projiciendus; sed juxta qualitatem delicti
<pb n="0523C"/>
coercendus est; ne forte qui poterat per diuturnam
<pb n="0524A"/>
poenitudinem emendari, dum projicitur, ore diaboli
devoretur. »  Et Regula Cujusdam ad virgines <note>(Cap.
20)</note>:  « Quod si nec sic corrigi voluerit, intra septa
monasterii sub poenitentiae tenore ab omnibus praeter
custodibus segregata, tandiu castigetur diversis correctionibus, 
usque dum ejus humilitas omnibus vera
credulitate patefiat, quoniam et invitis saepe salus
praestatur. »  Idem approbasse videtur S. Gregorius,
seu quivis alius in libros Regum <note>(Lib. IV, cap. 9)</note>, ita
scribens:  « Quo sunt in monasteriis tepidi, medendi
sunt quasi aegri, non sunt ejiciendi ut mortui. » 
Accedunt nova statuta Cartus anorum <note>(Parth. II, cap.
9, n. 5)</note>:  « Nullus pro quocunque crimine de ordine
expellatur, sed pro modo criminis et delicti, carceri
perpetuo vel ad tempus intrudatur. »  Atque ita Paulus
saeculo XI abbas S. Albani in Anglia,  « contumacibus
carcerem tetrum et fortem constituit praeparari, » 
ut scribit Matth. Paris. in lib. de Vit.
viginti trium abbatum S. Albani. Eadem lex fuit
sanctimonialibus posita, quarum cum una ex monasterio
<pb n="0524B"/>
Metensi S. Petri, detracto velo, ejecta esset,
recipi jussa est, et intra monasterium in ergastulo
poni decreto synodi Metensis anni 888, can. 9.
Possunt tamen etiam nunc incorrigibiles, servatis
servandis, ex bulla Urbani VIII expelli ex monasteriis.</p>
<p> <hi>Et iterum infidelis, si discedit, discedat.</hi> ] Haec dicit
Apostolus de infideli cum conjuge fideli matrimonio
conjuncto, quam si propter fidem relinquat, discedere
permittit. Ejus verba suo proposito S. Benedictus
adaptat: Infidelis si discedit, ut sponte de
monasterio egrediens, aut invite projectus, uti exponit
Hildemarus, discedat.</p>
<p> <hi>Ne una ovis morbida totum gregem contaminet.</hi> ]
Sive, ut loquitur Justinianus imperator <note>(Novel. 133)</note>:
 « Ut cum seipsum a melioribus ad deteriora contulerit,
ipse solus improbitatis suae fructum capiat,
neque vitiorum suorum aliquid caeteris contagione
affricet, quemadmodum peste laborantia et incurabiliter
<pb n="0524C"/>
aegrotantia solent pecora. » </p>
</div>

<div>
        <head>CAPUT XXIX. <hi>Si debeant iterum recipi fratres exeuntes de monasterio.</hi> </head>

<pb n="0523"/>
<p>
          <pb n="0523C"/> <emph>386</emph> Frater qui proprio vitio egreditur aut projicitur
de monasterio, si reverti voluerit, spondeat
prius omnem emendationem vitii pro quo egressus
est; et sic in ultimo gradu recipiatur, ut ex hoc ejus
<pb n="0523C"/>
humilitas comprobetur. Quod si denuo exierit, usque
tertio ita recipiatur. Jam postea sciens omnem sibi
reversionis aditum denegari.</p>
</div>

<div>
        <head>COMMENTARIUS.</head>

<pb n="0523"/>
<p> <hi>
<pb n="0523C"/>Frater qui proprio vitio egreditur aut projicitur de
monasterio.</hi> ] Cum nullus sit adeo scelestus, aut tam
grandis peccator, quem victrix tandem gratia ad
meliorem frugem revocare non possit, quemque vere
revertentem ad Deum omnino abjicere, non modo
durum, sed et impium foret: cum superiori capite
<pb n="0523D"/>
S.  P. Benedictus incorrigibiles expelli e monasterio
praescripsisset, statim docet, an, quoties et quomodo
recipi debeant qui proprio vitio egrediuntur aut
projiciuntur de monasterio. Proprio autem vitio
egredi, Richardo de S. Angelo idem est ac <hi>propria
voluntate;</hi> Boherio in secundo comm.: <hi>Sua quidem
vitiosa voluntate occasione proprietatis in ejus forsan
pectore bullientis;</hi> minus quidem, uti videtur, proprie:
melius et rectius in primo comment.:  « Scias,
inquit, quod ideo dicit proprio vitio, ut excludatur
egressus virtuosus, qui fit quando petita licentia, licet
non obtenta, quando spiritu Dei ducitur frater ad
arctiorem religionem intrandam; et ut excludatur
transitus a monasterio in eremum: sed loquitur
quando frater timore disciplinae, vel animi inconstantia,
vel levitate, vel propter mundanas voluptates
<pb n="0524C"/>
egreditur sine licentia de monasterio ad saeculum
redeundo, ut se celet abbati, et talis dicitur fugitivus. » 
Aliter Hildemarus proprium vitium exponit,
quod ita fugitivo aut projecto est proprium, ut nulli
sit alteri commune:  « Proprium, inquit, vitium est
illud, ubi cum perpetratur, alius non intermiscetur,
<pb n="0524D"/>
sed solus unus illud malum peragit. »  Si enim vel
alterum secum vitii conscium habeat, jam non erit
proprium, sed commune: atque ideo a Bernardo
Cassinensi <hi>contagiosum</hi> appellatum, de quo ex eodem
Bernardo et Hildemaro tacet hoc capite sanctus
Benedictus. Hic nimirum quinque distinguit causas,
pro quibus aliquis egredi de monasterio potest. 1º
Quidam propter relaxatam in proprio coenobio <emph>387</emph> 
vitae regularis disciplinam exeunt, ad aliud observantiae
strictioris transituri. 2º Alii, studio majoris perfectionis
aut contemplationis, eremum appetunt.
3º Alii levitate et inconstantia, aut timore disciplinae
egrediuntur. 4º Alii propter superbiam, contumaciam
aut aliud vitium projiciuntur, aut propria
temeritate exeunt. 5º Denique propter vitium contagiosum,
hoc est commune, pro quo cum alto expelluntur.
<pb n="0525A"/>
Et primi quidem et secundi non solum, si
revertuntur, suscipiendi, sed etiam cum honore et
amore amplectendi, ut eorum exemplo alii aedificentur.
Tertii et quarti eo modo recipiendi, quem hic
describit S. Benedictus. De contagiosis omnino silere
S. Benedictum docent Hildemarus et Bernardus
Cassinensis: de quibus idem ferendum judicium, etsi
id non scribat sanctus Pater, ac de tertio egressis,
aut projectis: hoc est, ut etiam post primam egressionem
aut ejectionem revertentes non recipiantur;
aut si motus abbas misericordia suscipiendos censuerit,
recipiat quidem, sed habitaturos in tali loco,
hoc est in monte, aut locis ubi haud queant alios ad
peccatum trahere et maculare, et  « si ita voluerint
agere, inquit, ut supra diximus, recipiantur tandiu,
donec possit illos cognoscere abbas, et eis credere
sine difficultate:  « alioquin, si ita noluerint, nec
recipiantur. Fatetur tamen idem Hildemarus maximam
monasteriorum Franciae partem hunc locum
aliter intellexisse, nec inter proprium aut commune
<pb n="0525B"/>
vitium distinxisse, sed simpliciter pro qualicunque
vitio egressos usque tertio recepisse, nec eos quos
post secundam aut tertiam fugam reciperent, in ea
qua ante fugam digni erant, poenitentia detinuisse.
 « Sed tamen, addit, illi faciunt melius, qui secundum
priorem sensum faciunt; eo quod sapientiores et
acutiores sunt qui ita intelligunt; nam et ego ita
facio in nostro monasterio, et ita hortor ut caeteri
faciant, sicuti sapientiores intelligunt et faciunt. » </p>
<p>Porro crimina capitalia propter quae meretur monachus,
si non emendaverit, e monasterio ejici, ex
Nicolao de Fractura sunt,  « sacrilegium, homicidium,
adulterium, fornicatio, falsum testimonium,
rapina, furtum, superbia, avaritia, concupiscentia;
et si longo tempore tenetur iracundia; et ebrietas,
si assidua sit, in eorum numero computantur. » 
Carthusienses in antiquis statutis  « confessum coram
testibus vel convictum de incontinentia, de manu
violenta, de furto, de proprietate, rebellione, inobedientia,
<pb n="0525C"/>
infamatione criminis, quod quis objicit
alteri, nec probare potest, de magisterio conspirationis,
nec non de frequenti seminatione discordiae, » 
etiam professum a toto ordine faciunt alienum.</p>
<p> <hi>Spondeat quidem omnem emendationem vitii pro
quo egressus est.</hi> ] Isthaec autem  « omnis emendatio
comprehenditur specialiter in duobus, ut debita fiat
satisfactio, et vitii non sit iteratio, »  inquit Bernardus
Cassinensis. Idem habet Hildemarus. Vult ergo
S. Benedictus non simplicem in redeunte vitae in melius
de caetero in tituendae sponsionem, sed etiam
sinceram pro culpis ante <emph>388</emph> et post fugam aut
ejectionem commissis satisfaciendi voluntatem: unde
Hildemarus hunc locum exponens: <hi>Spondeat omnem
emendationem vitii pro quo egressus est,</hi> idem esse
asserit  « ac si diceret, in ipsa poenitentia suscipiatur,
quam dignus erat habere quando projectus est, vel
egressus est, »  etc. Imo etiam majori propter fugam
et delicta quae eam comitari solent.</p>
<p> <hi>Et sic in ultimo gradu recipiatur, ut ex hoc ejus
<pb n="0525D"/>
humilitas comprobetur.</hi> ] Ita etiam Regula S. Pachomii <note>(Art. 79)</note>:
 « Qui absque commonitione fratrum
recesserit, ac postea poenitentia venerit, non erit in
ordine suo absque majoris imperio. »  Regula sancti
Fructuosi <note>(Cap. 20)</note>:  « Si certe ipsi apostatae ab
omnibus fuerint expulsi, et huc illucque vagantes,
diversis locis instabiles atque vacillantes, suo monasterio
reverti se petierint necessitate compulsi,
in fornace probentur; et cum probati fuerint, suo
monasterio reformentur; et non prima, sed ultima
cathedra recipiantur. »  Regula Cujusdam ad virgines <note>(Cap. 21)</note>:
 « In extremo loco inter poenitentes recepta
tandiu examinetur, usque dum probabilis ejus
vita inveniatur. »  Statuta Guigonis <note>(Cap. 77)</note>:  « Si
quis habitatorum loci hujus vel aufugerit, vel pulsus
fuerit, et ductus poenitentia redierit, promittens suarum
<pb n="0526A"/>
emendationem perversitatum, et ejus proprie
vitii propter quod pulsus fuerat vel aufugerat, tractabit
prior causam ejus communi consilio, et sicut
vel fratrum numerus, vel domus utilitas, vel etiam
salus ipsius postulare videbitur, faciet ei: et si consilium
recipiendi placuerit, ad probationem humilitatis
in ultimo constituetur loco. »  Antiqua statuta
Carthusianorum <note>(Part. II, c. 32, n. 26)</note>:  « Omnes
autem criminosi clerici vel laici postquam reconciliati
fuerint, omnium quos invenerint semper ultimi
erunt, sine spe restitutionis in primum gradum. » 
Paulo indulgentiores in Nova Collectione statutorum <note>(Part. II, c. 25, n. 31)</note>:
 « Qui cum semel reconciliati
fuerint, inquiunt, amittent quantum ad locum
annos quos extra ordinem nostrum expenderunt;
illique tantum anni quos in ordine fecerunt, reddentur
eis. Si autem bis reconciliati fuerint, omnium
quos invenerint ultimi semper erunt. »  Instituta
capit. general. ord. Cisterc. <note>(Cap. 64)</note>:  « Fugitivus,
si infra undecim dies redierit, restituti potest in
<pb n="0526B"/>
ordine quem prius habuerat; si vero ultra undecim
dies redierit, recipi quidem potest, ita tamen quod
in eo gradu in quo ultimus recipitur, semper permanebit. » 
Hanc multam nonnihil augent Institutiones
cap. gener. ejusdem ord., in quibus haec
lego <note>(Dist. 10, cap. 5)</note>:  « Omnes fugitivi qui modo
extra ordinem sunt vel a modo exierint, nisi infra
septem dies post egressum redierint, omnium quos
invenerint ultimi semper erunt; et monachi qui bis
exierint, nunquam promoveantur in abbates. Fugitivi
vero qui infra septem dies redierint, ultimi erunt
ad minus per annum. » </p>
<p>Quia vero hic agitur de receptione fugitivorum
sponte revertentium, haud erit fortassis ingratum
lectoribus antiquum ordinem eos in monasterio
recipiendi hic referre, quem tam ex mss. libris quam
ex editis depromemus.</p>
<p>
          <emph> <hi>Ex mss. Consuetudinibus Romani S. Pauli et Farfensis
monasterii.</hi> </emph>
        </p>
<p>
          <pb n="0526C"/> <emph>389</emph> Frater fugiens de monasterio, dum reverti
voluerit, nudus et discalciatus veniat in capitulum,
in brachia tenens cucullam, et manu virgam ferens;
acceptoque judicio, eat foras in aliquo loco, et vestiat
se, et calciet, revertensque in capitulum, petat
veniam ante abbatem, et ipso jubente, eat sedere
sicut regula praecipit. Si abbas deest, ipsi reservetur
judicium. Cum autem ventus fuerit, ipse frater subducat
se a conspectu ejus donec tali in loco veniat
ubi petat veniam suam satisfaciendo, et quod ei praeceperit,
id faciat: una nocte jaceat in hospitale antequam
recipiatur. Si fugerit de aliqua cella, et ibi
reversus fuerit, recipiatur ut est supradictum; et
quando venerit ad caput monasterii, similiter id faciat.
Si fugerit de aliqua cella, et ibi non reversus
fuerit, et venerit ad caput monasterii, recipiatur ut
est superius praenotatum, donec vocetur prior de
cella, et audiantur querelae amborum, et ubicunque
fuerit culpa inventa, emendetur; post haec, si priori
<pb n="0526D"/>
videtur, revertatur ipse frater ad ipsam cellam.</p>
<p>
          <emph> <hi>Ex mss. Consuetudinibus S. Benigni Divionensis,
cap.</hi> 32.</emph>
        </p>
<p>Fugitivi vero monasterii cum redierint, hoc modo
debent satisfacere: si veniunt post capitulum, debet
eleemosynarius eos suscipere donec in crastino fratres
fuerint in capitulo: quibus congregatis, postquam
aliquantulum de ordine suo locuti fuerint, mittitur
eleemosynarius, ut eos adducat. Illi autem in
auditorio nudati et discalciati, cuculla plicata in sinistra,
acceptoque manipulo virgarium in dextera,
sic debent venire in medium capituli, positisque cucullis
ad sinistram, et virgis ad dexteram, coram
domno abbate vel priore humiliter venias petant in
medio eorum. Deinde, dicto eis ut surgant, sedent
ad terram resumptis cucullis tantum super genua;
<pb n="0527A"/>
tunc si domnus abbas adfuerit, quale illi judicium
placuerit dabitur eis; si vero non adest, non dabitur
eis judicium, sed dicet eis, qui tenet capitulum: Istud
judicium domni abbatis est, ille exspectandus est:
ite, et circumdate vobis vestimenta vestra, ac redite.
Quo facto, petunt iterum venias suas, et praecipitur
eis ut eant sessum ultimi omnium; et sic semper sunt
et in choro, et in capitulo, et in omnibus locis, extremi
videlicet omnium, etiam novitiorum, quousque
domnus abbas faciat eis misericordiam. Qui autem
habitum abjecerunt, eodem quidem modo suscipiuntur,
excepto quod habitum secum in capitulo non
deferunt, sed ponitur ante pedes ejus qui tenet capitulum;
et postquam, ut dictum est, nudi satisfecerint,
dicitur eis a praesidente, ut si volunt habitum,
quem voluntate propria reliquerunt, sponte sua accipiant.
Quando autem domnus abbas venerit, si, ut
dictum est, eo absente suscepti sunt, tam illi quam
isti non debent <emph>390</emph> venire in praesentia illius, donec
ipse praecipiat; sed vel in infirmaria, vel in alio
<pb n="0527B"/>
loco manere, donec ipse pro eis mittat; et tunc non
nudantur, neque discalceantur, sed staminias ( <hi>Sic</hi> ) suas
praeparant, ut si domno abbati placuerit, nudi suscipere
judicia parati inveniantur. Cum autem capitulum
ingrediuntur, non ad sedes suas, sed recto tramite
ante domnum abbatem gradiuntur, et venias
petere non morantur.</p>
<p>Eadem fere leguntur in mss. Consuet. Cluniac.</p>
<p>
          <emph> <hi>Ex ms. libro Usuum Beccensium.</hi> </emph>
        </p>
<p>Quando frater qui proprio vitio egressus fuerat,
vel de monasterio projectus, poenitens revertitur; si
abbas et conventus eum suscipere voluerint, quandiu
foris erit, in eleemosynae hospitio erit, de cellerario
victum habebit. Si pannos non habet, camerarius
inveniet. Cum vero recipi debuerit, in capitulum veniet
nudus et discalceatus, succinctus staminia, ferens
cucullam plicatam super sinistrum brachium, et
virgas in manibus. Et accipiens veniam prostratus,
<pb n="0527C"/>
ponet ex una parte virgas, ex altera cucullam: jussus
ab abbate surgat, statimque redibit ad suscipiendam
disciplinam, et trahet cucullam super genua sua.
Post judicium vestiet staminiam suam et cucullam;
et reducetur ubi induatur caeteris vestimentis suis:
postea revestitus revertetur in capitulum ad locum
ubi fuit prius, et accipiet plures venias prostratus
toto corpore per singulas dicens: <hi>Mea culpa,</hi> donec
abbas dicat, Sufficit. Tunc suscipiet sententiam gravis
culpae, et exibit capite operto capitio. Et frater
sibi deputabitur, qui eum ducet ad locum ad hoc destinatum,
ubi erit quandiu abbas secundum modum
culpae judicaverit: quando vero vocatus in capitulum
venerit, nihil cuiquam dicet, nec quisquam sibi; sed
accipiet veniam, et surget injussus; et mox praeparabit
se ad suscipiendum judicium, et sic reducetur
in priorem locum. Die quo in capitulum veniet, habebit
omnes cibos quos conventus habuerit; si non
venerit, non habebit praeter panem et aquam, nisi
abbas jusserit. Ad omnes horas nocte et die sedebit
<pb n="0527D"/>
foris ad ostium oratorii, et in fine horae jacebit in
terra, sicut S. Benedictus jubet, operto capite, pronus
omnium pedibus exeuntium. Similiter faciet ad
prandium et ad coenam, quando conventus venerit
de refectorio, et quando post versum exirit de oratorio;
et cum omnes exierint, revertetur in locum
suum. Ad capitulum et ad collationem non satisfaciet,
nec ad introitum, nec ad exitum; sed erit in
loco suo usque in sequentem horam. Cum vero abbas
de tam gravi poena dimiserit, veniens in capitulum,
accipiet veniam, et quaeret judicium. Post haec cum
abbas dixerit quod dimittet eum de gravi culpa, accedens
frater discooperiet caput, et corruet ad pedes
ejus; et absolutus sedebit ultimus in capitulo et choro;
et erit in levi culpa: antiphonam non imponet,
responsorium non cantabit, lectionem non leget, nec
manducabit cum fratribus; ad omnes canonicas <emph>391</emph> 
horas prostrabit se in choro ante gradus, ubi benedictio
<pb n="0528A"/>
accipitur, dum incipitur <hi>Kyrie eleison,</hi> et surget
sacerdote dicente in fine collectae <hi>Per Dominum.</hi> 
Festis duodecim lectionum, si concedat abbas, non
faciet satisfactionem istam. Quando vero domnus
abbas eum de levi culpa in capitulo dimiserit, prosternet
se ad pedes ejus, et denuo absolutus sedebit
ubi abbas jusserit. Si ultimus fuerit inter benedictos
fratres, et eos si qi sunt qui nondum sunt professi,
sedebit quandiu abbas jusserit. Hoc totum de utraque
culpa fiet de fratre qui in monasterio vel extra fecerit
quod talibus poenis debet emendari. Si autem
abbas tam longe abfuerit a provincia, ut ejus reditus
ad praesens non expectetur, et aliquis frater hujusmodi
redierit, prior consilio fratrum poterit eum
suscipere eo ordine quo dictum est. Nam aliter non
debet absque notitia et jussu abbatis praesumere cuiquam
gravis vel levis culpae poenam imponere. Nullus
alius hoc ullo modo attentare audeat, nec fratrem
quilibet verberari a duobus jubere debet, nisi solus
abbas, et hoc in praesentia sua.</p>
<p>
          <emph> <hi>Ex Statutis Lanfranci, cap.</hi> 17.</emph>

<pb n="0528B"/>
        </p>
<p>Fugitivus de monasterio monachus, si reversum
ad monasterium suscipiendum eum esse abbas judicaverit,
hoc modo suscipiatur. In hospitali domo aliquantis
diebus primum maneat; ad claustrum, vel
ad officinas claustri, vel ad monasterium nisi jussus
nullatenus accedat, ut interim poenitudinis suae, et
humilitatis, et patientiae aliquod documentum ostendat.
Nullus frater secum conversetur, nullus ei in
aliquo consortio vel colloquio conjungatur, nisi ei
ab abbate, vel a priore, vel ab eo qui servat ordinem,
jubeatur. Ea vero die qua in capitulum intraturus
est, in locutorio vestimentis suis se exuat; staminia,
si habitum non reliquit, circumposito cingulo
se circumcingat, sinistro brachio cucullam plicatam,
et in dextera manu virgas sumat; et sic nudis pedibus,
nudo desuper corpore, ducente eum fratre cui
injunctum fuerit, in capitulum veniat. Quo ingressus
<pb n="0528C"/>
in loco ubi prosterni solet, statim se prosternat. Interrogatus
more solito, culpam dicat; dehinc sedens
corporalem disciplinam ad imperium abbatis suscipiat:
qua suscepta, cuculla tantum ibi induta, sicut
venit, sed non ferens virgas, in locutorium redeat,
ibi se calceet, et regulariter induat, et in capitulum
rediens, tandiu se prosternat donec ab abbate dicatur
ei: Sufficiat. Injungatur ei satisfactio gravis culpae,
et in ipsa satisfactione habeat se, sicut superius dictum
est, cum de gravi culpa ageretur. Si abjectis
monachi vestimentis in saeculari habitu ad monasterium
redit, servatis circa eum caeteris, quae superius
dicta sunt, saeculari veste, in qua reversus est, circumcinctus,
sicut supra de staminia dictum est, et
non portans cucullam, capitulum ingrediatur, et post
susceptam disciplinam, cuculla a camerario ante
ipsum posita ab eo suscipiatur, et ibi statim induatur.</p>
<p>
          <emph> <hi>Ex Constitutione Benedicti papae XII, cap.</hi> 24.</emph>
        </p>
<p>
          <pb n="0528D"/> <emph>392</emph> Ad ecclesias etiam, vel monasteria, seu loca
hujusmodi redeuntes, ad communionem aliorum monachorum
seu fratrum donec satisfactionem hujusmodi
fecerint, nullatenus admittantur; quae subjicitur
esse talis, videlicet quod a porta regulari, parlatorio,
seu alio loco consueto per claustrum cum magistro
novitiorum, vel alio ad hoc deputato, ad capitulum
veniat in staminia, vel nudus, secundum quarumdam
ecclesiarum, monasteriorum, et locorum religiosorum
morem, femoralia et caligas sine pedalibus
tantum habens; cucullam, seu scapulare vel flocum
in brachiis, ac ferulam in manibus suis ferens, cum
quibus, ibi prius venia recepta, et sua recognita
culpa, coram omnibus publice verberetur. Demum
vero per abbatem vel alium praelatum principalem,
si sit ibi, aut priorem, vel alium post abbatem, seu
per principalem praelatum hujusmodi poenitentia seu
poena levis aut gravis culpae sibi qualitate demeriti
<pb n="0529A"/>
imponatur secundum morem cujuslibet ecclesiae,
monasterii, seu loci laudabiliter observatum. Proviso
attentius, quod modum peccati modus correctionis
nequaquam excedat.</p>
<p>
          <emph> <hi>Ex antiquis Carthusiensium Statutis, part.</hi> II, <hi>cap. 31,
num.</hi> 30.</emph>
        </p>
<p>In reconciliatione fugitivorum qui non sunt criminosi,
talis forma servetur: Redeuntes in primis clament
culpam suam praesente conventu misericordiam
postulantes, et emendationem promittentes, et tam
monachi quam conversi, si infra quinque dies redierint,
statim reconcilientur ordini et conventui, et
quindecim in capitulo recipiant disciplinas, et quindecim
diebus comedant ad terram in refectorio super
asserem nudum, cum exceptionibus supradictis, et
sint novitii: prior tamen suus cum consilio conventus
possit eos restituere, quando sibi videbitur, in pristinum
gradum. Si vero ultra quinque dies redire
distulerint, ad minus per hebdomadam sustententur
<pb n="0529B"/>
extra cellam et extra conventum: qua completa,
prior cum consilio conventus poterit eos, quando sibi
placuerit, conventui plenarie reconciliare. Porro isti
a prima die sustentationis per quadraginta dies sustineant
in victualibus <emph>393</emph> disciplinas; postquam
vero conventui sociati fuerint, per viginti dies disciplinentur:
monachi scilicet post vesperas, laici diebus
ferialibus post matutinas, et festivis post vesperas,
ut dictum est de criminosis, et per viginti dies
comedant ad terram in refectorio, sicut criminosi, et
per annum sustineant praedictam generalem ordinis
disciplinam, nec habeant obedientiam, nec vocem in
conventu, nec contra aliquem, ut supra dictum est
de criminosis, donec per capitulum generale concedatur.
Qui cum semel reconciliati fuerint, amittent
quantum ad locum annos, quos extra ordinem nostrum
expenderunt, illique tantum anni, quos in
ordine fecerant, reddentur eis. Si autem bis reconciliati
fuerint, omnium, quos invenerint, semper
ultimi erunt. Post tertiam reconciliationem, sciant
<pb n="0529C"/>
omnes tam clerici quam laici, omnem sibi reconciliationis
aditum secundum B. Benedicti dicta denegari.</p>
<p>
          <emph> <hi>Ex mss. Statutis S. Stephani Grandimontensis, aliorumque
ejus successorum pastorum a Guillelmo Pellicerii
primo abbate Grandimontensi collectis, cap.</hi> 11.</emph>
        </p>
<p>Quicunque frater ordinis nostri ultra dies tres exiverit
de ordine, nunquam recipiatur ulterius in ordine,
nisi per capitulum generale. Et novitii, qui infra
annum suae probationis a nostro ordine exiverint,
ulterius in nostro ordine minime admittantur, nisi de
consensu capituli generalis. Fugitivi ab ordine per
annum verberentur in capitulo omnibus diebus dominicis,
et in omni sexta feria sint in pane et aqua, et
sedeant in solio [ <hi>f.</hi> solo] refectorii refectionis tempore,
et in ecclesia ad horas, et in capitulo dum capitulum
tenebitur, in inferioribus sedibus stent per
annum.</p>
<p>
          <emph> <hi>Ex ms. Constitutione Clementis V papae pro ordine
Grandimontensi.</hi> </emph>

<pb n="0529D"/>
        </p>
<p>Fugitivi autem de dicto ordine, si ad ordinem
ipsum reversi fuerint, per triennium ad aliquam administrationem
vel officium in eodem ordine habere
non possint, nec prior vel definitores secum super
hoc durante dicto triennio valeant dispensare.</p>
<p>
          <emph> <hi>Ex Constitutionibus Fuliensium cap.</hi> 29.</emph>

<pb n="0530A"/>
        </p>
<p>Quod si redire voluerint, sic accipiantur: carcere
conclusi per quantum tempus superiori congregationis
visum fuerit, triduum singulis hebdomadis in
pane et aqua jejunent, et semel quaque hebdomada
virgis caedantur. Egressi vero de carcere ad infimum
locum abjiciantur; si clerici sunt, clericorum; si
conversi, conversorum, omni praecisa spe restitutionis
in pristinum locum, et simul jure suffragii <emph>394</emph> 
quinquennium priventur. Quas poenas superior congregationis
pro ratione circumstantiarum et personae
possit augere vel mitigare, etc.</p>
<p>Ex dictis hactenus de ordine suscipiendorum ejectorum
aut fugitivorum, constat: 1º aliquod ante
tempus in eleemosynaria aut hospitio exegisse, quam
in monasterium admitterentur, 2º admissos in capitulo
nudos virgarum plagas excepisse, 3º gravioris
culpae poenas postea sustinuisse, ac proinde aut in
carcere, aut in cella saltem a communi fratrum consortio
semota permansisse; cujus rei praxim videre
<pb n="0530B"/>
est in Vita S. Sabae, qui Jacobo cuidam, quem ut
homicidam sui, eo quod sibi tentationis superandae
gratia testiculos amputasset, laura ejecerat, postea
tamen poenitenti  « in mandatis dedit, ut in propria
cellula quietem silentiumque teneret, nunquam prodiret,
neque neminem reciperet, cum nemine congrederetur,
nisi cum uno illo qui ei ministraturus
esset; »  in lib. Mirac. S. Bercharii, abbatis Dervensis,
in quo Hugonem monachum, monasterio fuga elapsum
et reversum abbas cum fratribus  « in remoto
diversorio cum sibi necessariis manere constituerunt,
ubi ad votum cuncta ei, etiam superflua, quod dictu
grave est, ministrantes, formam crucis dominicae
jubent, ut noverant eum posse, formose componere; » 
et ex lib. I Mir. S. Bertini, cap. 3, ubi de quodam
monacho Benjamin dicto refertur <note>(Saec. II. Bened.)</note>,
quod post fugam, poenitentia ductus, ad portam ecclesiae
humiliter accedebat quotidie;  « at Pater monasterii,
videns ejus humilitatem, a Domino cor ejus
<pb n="0530C"/>
intellexit visitatum, et ad portam eum collocavit, praebendo
victum quotidianum. »  Postea vero, probata
ejus poenitentia sinceraque virtute ex miraculo sancti
Bertini, fratres  « statim sine mora eum in priorem
revocavere locum.</p>
<p>Porro licet habitu monastico statim ut redierant
revestitos fuisse appareat, aliquibus tamen saltem in
locis eis denegabatur, ut patet ex praefato lib. Mir.
 S. Bercharii, ubi praedictus Hugo, Dervensis monachus,
tandem morbo correptus,  « auxilium fratrum
statim revocare coepit, ut eum quam citissime habitu
monastico renovarent. »  Antiqua etiam Cartusiensium
statuta decernunt <note>(Part. II, cap. 31, n. 41)</note>, ut
 « omnibus expulsis et fugitivis, si fieri potest commode,
habitus auferatur, vel ad minus detruncetur,
exceptis fugitivis, qui ad alium ordinem litteras accipiunt
de non repetendo: clericus ergo cucullam,
laicus caputium deponat et barbam. »  Sed ex tertia
statutorum compilatione <note>(Cap. 10, n. 6)</note>  « apostatae
ante omnia ad reassumendum habitum ordinis compellantur. » 
<pb n="0530D"/>
In synodicis etiam canonibus Nicephori
PC. decimus quartus ita habetur <note>(Tom. III Mon. Eccl.
Graec.)</note>:  « Monachum, qui habitum dimisit, et postea
convertus est, oportet iterum vestimento monachali,
quod exuit, induere absque precibus constitutis. » </p>
<p>Quaeret aliquis quid de rebus ab hujusmodi in saeculo
acquisitis faciendum esset? Rem definit Justinianus
<pb n="0531A"/>
ad monasterium pertinere; sed Petri abbatis
Cavensis exemplum proponere malumus. Hic, ut
scribit Venusinus abbas in ejus Vita, n. 24, monachum
apostatam revertentem <emph>395</emph> cum magno gaudio
recepit; ea vero omnia, quae attulit, contempsit;
ingentem foveam fieri jussit, in qua delata omnia
igne concremavit. »  Sed de his satis: ad Regulae
textum revertor.</p>
<p> <hi>Quod si denuo exierit, usque tertio recipiatur; jam
vero postea sciat sibi omnem reversionis aditum denegari.</hi> Idem habetur in Regula Cujusdam ad virgines,
cap. 21. Haec lex fugitivum quidem constringit, non
abbatem; ita ut ille quartam receptionem exigere non
possit, licet illam ei misericorditer concedere iste
queat. Atque ita docent explicantque sanctum Benedictum
Hildemarus, Bernardus Cass., Boherius in
secundo comm., Turrecremata, Theobaldus Artaldus,
Matthias Lambertus, Joannes Craesbeeck, Nicolaus
Bravus, quibus accensendus est Petrus Venerabilis,
qui ad sanctum Bernardum scribens idem argumentum
<pb n="0531B"/>
fuse et eleganter prosequitur, ac tandem relato
Regulae textu, <hi>Sciat sibi omnem reversionis aditum
denegari</hi>, ita concludit <note>(Lib. I, epist. 28)</note>:  « Non, inquit,
denegatur: sed sciat sibi denegari. In qua sententia
cum nihil praecepti inveniatur, non obicem
misericordiae posuisse, sed terrorem temerariis in
tentasse cognoscitur. Ergo desinite talia loqui, et non
Scripturas vestro sensui, sed sensum vestrum Scripturis
applicate, et converti veraciter cupientes absque
ulla retractatione etiam millies suscipite, alioquin
Deo contrarii, et Regulae adversarii inveniemini. » 
Sed haec subtiliora existimat Menardus, simpliciorem
que S. Benedicti sensum esse, ut ei qui tertio de
monasterio exiverit, revertenti omnino negetur ingressus;
id quod confirmat ex Regula Magistri, qui
S. Benedicti mentem explicans ait:  « Frater, si
exierit frequenter de monasterio, usque ad tertium
reversus resuscipiatur: amplius non jam, quia talis
apud Dominum ejus agnoscitur divini servitii fides,
<pb n="0531C"/>
qualis apud homines pedum instabilitas constitit:
et utquid in monasterio jam opus sit, quem Deus
non possidet? Ideoque post tertiam correptionem
juste monasterio sit ut ethnicus et publicanus. »  Et
ex Petro Blesensi, qui epist. 88 asserit S. Benedictum
misericordiam ad ternarium numerum coarctasse.
Eamdem sententiam sequitur Benedictus Haeftenus
l. VIII, tract. 4, disq. 8. Id quod observant etiam nunc
Carthusienses, quorum in Statutis ita legitur <note>(Nova
Collect. Stat., part. II, cap. 25, n. 28)</note>:  « Decernimus
et declaramus, apostatas criminosos post tertiam
apostasium non esse amplius requirendos, sed nec
in ordine recipiendos. »  Eremitae sancti Augustini
ex eorum Constitut. p. 6, c. 14, Carmelitae discalceati
ex eorum item Constitut. part. III, c. 35, n. 9.
Nec misericordiae janua hujusmodi revertenti omnino
praecluditur, cum abbas possit post trinam remissionem
ejecto fratri charitatis officia extra monasterium
exhibere, inquit Menardus, maneatque ejectus sub
cura episcopi, qui salutem illius curare debeat. Cistercienses
<pb n="0531D"/>
tamen recipiebant quidem, sed non ad
habitum:  « Fugitivi, inquiunt institutiones Capit.
gener. ord. Cisterc. <note>(Dist. 10, c. 4)</note>, qui juxta Regulam
usque tertio recipiuntur, si plus quam ter exierint,
nullatenus ad habitum monachi vel conversi admittantur
in ordine. Abbas transgressor hujus sententiae <emph>396</emph> 
 omni sexta feria sit in pane et aqua usque ad
capitulum generale, et inde veniam perat. »  Et antiquae
Definitiones ejusdem ordinis <note>(Dist. 11, c. 3)</note>:  « Fugitivi,
qui juxta Regulam usque tertio recipiuntur, si
plus quam ter apostataverint, et poenitentes redire
voluerint, et satisfacere pro delicto, omnino recipiantur
vel in domibus propriis, vel in locis aliquibus
earum, si aliud canonicum non obsistat, semel tantum
ad victum, et non ad habitum regularem; sed
ad alium sicut abbati visum fuerit expedire, quem
quidem habitum si recipere noluerint aut portare,
eisdem temporalia denegentur. Si vero suscepto illo
<pb n="0532A"/>
habitu, iterum ad saeculum regressi fuerint, vel aliquid
tale commiserint, pro quo monachus teneatur
emitti, nullus eis de ordine teneatur ulterius providere.
Eis autem in habitu sibi constituto vel tradito
existentibus, horis vigiliarum venire teneantur ad
ecclesiam extra chorum, et jejunia conventus prosequantur.
Conversi vero in familiarum habitum redacti
teneantur ad observantias conversorum. »  Atque
ita etiam recipiendos esse asserit Boherius:  « Intellige,
inquit, quod hic dicitur de non recipiendo fugitivum
ultra tertiam vicem, scilicet in communi consortio
fratrum, sed bene in ergastulo. » </p>
<p>Hactenus de fugitivis aut ejectis monachis sponte
redeuntibus: quid vero de obstinatis, in peccato
perseverantibus, et reditum ne quidem cogitantibus?
De his nullum hic protulit verbum S.  P. Benedictus:
unde apparet hanc in illos servari legem voluisse,
quam superiori capite sancivit: <hi>Infidelis si discedit,
discedat.</hi> Et certe si putridae carnes abscissionis
ferro sunt resecandae, multo minus repetendae videntur.</p>
<p>
          <pb n="0532B"/>Constat nihilominus jam olim ab ipso fere S. Benedicti
tempore, ne dicam antea, requisitos et ad
proprium monasterium reductos fuisse:  « Fugitivum
monachum, inquit sanctus Ferreolus <note>(Regul. c. 20)</note>,
deserentem disciplinam et perdentem se, velut contemptorem
placuit revocare. « Et S. Fructuosus <note>(Regul. c. 20)</note>:
»  Cum aliquis per vitium elapsus
fuerit a monasterio, in aliud non recipiatur coenobium,
neque in humanitatis charitatem, neque in pacis
osculum; sed continuo vinctis post tergum manibus
reducatur proprio. »  Ita quoque Justinianus imperator <note>(Novel. 123)</note>:
 « Si quis monachus monasterium
reliquerit, et ad saecularem vitam transierit, hic
militia primum et honore, si quem habet, denudatus,
per locorum episcopum, et provinciae praesidem in
monasterium remittitor, et res quas postea habere
monstratus fuerit, ad monasterium in quod immittitur,
pertinento. Si denuo quoque monasterium relinquat,
<pb n="0532C"/>
tunc praeses eum provinciae in qua inventus
fuerit, detineto, et subjectae sibi cohorti connumerato. » 
Idem decernunt concilia, Aurelianense II  « Ipsi
autem monachi, qui fuerint pervagati, ubi inventi
fuerint, cum auxilio episcopi tanquam fugaces sub custodia
revocentur; et reum se ille abbati futurum esse
cognoscat, qui hujusmodi personas non regulari adversione
distrinxerit, vel etiam qui monachum susceperit
alienum; »  Toletanum VII:  « Quicunque ex sacerdotibus <emph>397</emph> 
 vel ministris vagantes monachos repererit, aut
si fas est, in propriis locis coenobio suis rectoribus
eos reformet, aut si difficile est, pro sola honestate
vigore suae potestatis erudiendos inclinet. »  Constantinopolitanum
II:  « Si quis qui praeest monasterio,
eos qui ei subjecti sunt monachos cum multa diligentia
non requirat, vel inveniens non recipiat statuit
synodus eum segregationi subjici. »  Quem canonem
de fugitivis intelligit Balsamon. <hi>Vide</hi> concilium Lambethense
an. 1281, apud Spelmannum. His adde Gregorii
papae IX constitutionem pro monachis Benedictinis:
<pb n="0532D"/>
 « Statuimus ut praesidentes capitulis celebrandis
secundum statutum concilii generalis, seu
Patres abbates, seu priores fugitivos et abjectos de
ordine suo requirant sollicite annuatim. Qui si in
monasterio suo recipi possunt, secundum ordinem
regularem abbates seu priores eorum, monitione
praemissa, ecclesiatica censura compellantur ad receptionem
eorum, salva ordinis disciplina. Quod si
hoc regularis ordo non patitur, auctoritate nostra
provideatur ut apud idem monasterium in locis competentibus,
si absque gravi scandalo fieri poterit;
alioquin ex aliis religiosis domibus ejusdem ordinis
ad agendam ibi poenitentiam talibus vitae necessaria
ministrentur. Si vero hujusmodi fugitivos inobendientes
invenerint, eos excommunicent, et tandiu
faciant ecclesiarum praelatis excommunicatos publice
denuntiari, donec ad mandatum ipsorum humiliter
revertantur. »  Denique Constitutiones Richardi episcopi
<pb n="0533A"/>
Sarum anno 1217 editae <note>(Apud Spelm. tom. II
Conc. Angl.)</note>:  « Cum quidam apostatae salutis suae immemores,
abjecto timore Dei, de ordine suo egredi
sine licentia suorum praelatorum, et in saeculo saeculariter
conversari, abjecto religionis habitu, non verentur;
praecipimus archidiaconis, decanis etiam,
monitione praemissa competenti, ut tales ad claustrum
per ecclesiasticam censuram redire compellant: quod
si nec sic ad reassumendam religionem induci possint,
jubemus eos comprehendi, et ad poenitentiam
<pb n="0534A"/>
in carcerem retineri. »  Tandem canones Synodici
Nicephori P. C. n. 25 <note>(Tom. III Monum. Eccles
Graec.)</note>:  « Si monachus, habitu sancto deposito, carnem
comederit, uxorem duxerit, oportet eum converti,
nolentem anathemati submitti, et invitum monasticis
vestibus indui, atque in monasterio concludi. » 
Caeterum antiquam hujus rei praxim videre
est apud Joannem Diaconum in lib. I de Vita sancti
Gregorii papae, cap. 14, et apud Ardonem in Vita
S. Benedicti Anianensis n. 24.
</p>
      </div>

<div>
        <head>CAPUT XXX. <hi>De pueris minori aetate, qualiter corripiantur.</hi> </head>

<pb n="0533"/>
<p>
          <pb n="0533A"/>Omnis aetas vel intellectus proprias debet habere
mensuras. Ideoque quotiens pueri, vel adolescentiores
aetate, aut qui minus intelligere possunt quanta poena
<pb n="0534A"/>
sit <emph>398</emph> excommunicationis; hi tales dum delinquunt,
aut jejuniis nimiis affligantur, aut acribus
verberibus coerceantur, ut sanentur.</p>
</div>

<div>
        <head>COMMENTARIUS.</head>

<pb n="0533"/>
<p>
          <pb n="0533B"/> <hi>Omnis aetas vel intellectus.</hi> ] Hic notat Menardus
aetatem ab intellectu seu capacitate intelligendi distingui:
nam etsi pueris mens sit immaturior, sunt
tamen nonnulli grandiores, aut durae cervicis, aut
imbecillioris intellectus, quos virga agere solet, non
ratio, nec excommunicationis vis.</p>
<p> <hi>Proprias debet habere mensuras.</hi> ]  « Id est judicii
disciplina non uniformiter est omnibus exhibenda,
sed secundum uniuscujusque aetatem vel intellectum
cum magno est moderamine inferenda. Aliter enim
parvuli, aliter adolescentes et juvenes, aliter senes,
aliter vero in decrepita positi debent judicari aetate, » 
inquit Smaragdus.</p>
<p> <hi>Ideoque quotiens pueri.</hi> ] Pueritia a septimo anno
incipit, et decimo quarto completo desinit.</p>
<p> <hi>Vel adolescentiores aetate.</hi> ] Adolescentia ab anno
decimo quarto ad vigesimum octavum peragitur.
Porro acute notat hic Bernardus Cassinensis S.  P. Benedictum
duas hic aetates comprehendisse, integram
unam, scilicet pueritiam, inceptam alteram, nempe
<pb n="0533C"/>
adolescentiam; nec simpliciter dixisse <hi>adolescentes,</hi> 
sed <hi>adolescentiores,</hi> quia aetas pueritiae proxima de
pueritiae levitate magis retiret.</p>
<p> <hi>Aut qui minus intelligere possunt quanta poena sit
excommunicationis.</hi> ]  « Ille, inquit Hildemarus, non
intelligit qui non verecundatur, nec turpitudinem
habet pro excommunicatione. »  Ubi S. Pater  « omnem
comprehendit aetatem, uti observat Bern. Cass.,
et istos in capite 23 supra improbos appellavit, quos
vindictae corporali subjacere decrevit. » </p>
<p> <hi>Hi tales dum delinquunt.</hi> ] Et delictum exigit.</p>
<p> <hi>Aut jejuniis nimiis affligantur.</hi> ] Quod ex Hildemaro
duobus modis fieri potest: aut aliquid de cibo et potu
subtrahendo eadem qua caeteri hora reficientibus, aut
eamdem quam alii sumunt refectionem in vesperam,
<pb n="0534B"/>
aut alterum diem differendo. Additque quosdam esse
qui nimium jejunium  « intelligunt mediam libram
ponis solummodo, et unum staupponem aquae in hieme,
in aestivo tempore duos; alios vero quartam partem
librae panis et aquam sicut super ores. Sed isti, inquit,
qui quartam partem librae panis dicunt, non bene
discernunt. »  Verum istud <hi>nimiis</hi> non stricte pro excessu
in jejuniis <emph>399</emph> accipiendum reor; sed late,
quasi diceret <hi>duris jejuniis,</hi> servata tamen discretione.</p>
<p> <hi>Aut acribus verberibus coerceantur.</hi> ] Ita etiam sanctus
Pachomius <note>(Art. 97)</note>:  « Omnes pueri qui non
timent confundi pro peccato, et correpti verbo non
emendaverint, verberentur quandiu disciplinam accipiant,
et timorem. »  S. Isidorus <note>(Cap. 17)</note>:  « In
minori aetate non sunt coercendi sententia excommunicationis,
sed pro qualitate negligentiae congruis
emendandi sunt plagis, ut quos aetatis infirmitas ea
culpa non revocat, flagelli disciplina compescat. » 
Magister <note>(Cap. 14)</note>:  « Infantulus usque ad quindecim
annos non excommunicari, sed praecipimus vapulati
<pb n="0534C"/>
pro culpis. « S. Fructuosus <note>(Cap. 6)</note>:  « Quod si in
aliquo, quae diximus deprehensi fuerint, continuo ab
ipso suo decano virga emendentur. »  Sed S. Basilius
pueros ita puniri praescribit <note>(Regul. fus., cap. 15)</note>:
 « Cibum, inquit, usurpavit intempestive? majore
diei portione jejunus maneat. Immodeste et turpiter
comedit? tempore refectionis cibo prohibitus, cogatur
alios scite vescentes contueri, ut et abstinentia
puniatur, et gravitatem discat. Otiose quid locutus
est? Convicium dixit proximo suo? mentitus est? aut
aliorum quid eorum dixit quae prohibita sunt? et jejunio
et silentio castigetur. » </p>
<p> <hi>Ut sanentur.</hi> ] Nam, ut ait Scriptura, <hi>Stultitia colligata
est in corde pueri, et virga disciplinae effugabit
eam <note>(Prov. XXII)</note>
          </hi>.</p>
</div>

<div>
        <head>CAPUT XXXI. <hi>De cellerario monasterii qualis sit</hi> .</head>

<pb n="0533"/>
<p>
          <pb n="0533D"/>Cellerarius monasterii eligatur de congregatione
sapiens, maturis moribus, sobrius, non multum
edax, non elatus, non turbulentus, non injuriosus,
non tardus, non prodigus, sed timens Deum,
<pb n="0534D"/>
qui omni congregationi sit sicut pater. Curam gerat
de omnibus, sine jussione abbatis nihil faciat. Quae
jubentur custodiat: fratres non contristet. Si quis
frater ab eo forte aliqua irrationabiliter postulat,
<pb n="0535A"/>
non spernendo eum contristet, sed rationabiliter cum
humilitate male petenti deneget.</p>
<p>Animam suam custodiat, memor semper illud
apostolicum, quia <hi>qui bene ministraverit, gradum bonum
sibi acquirit <note>(I Tim. IV)</note>
          </hi>. Infirmorum, infantium,
hospitum pauperumque cum omni sollicitudine curam
gerat, sciens sine dubio quia pro his <emph>400</emph> omnibus
in die judicii rationem redditurus est. Omnia
vasa monasterii cunctamque substantiam, ac si altaris
vasa sacrata conspiciat. Nihil ducat negligendum;
neque avaritiae studeat, neque prodigus sit, aut exstirpator
 substantiae monasterii: sed omnia mensurate
faciat, et secundum jussionem abbatis.</p>
<p>Humilitatem ante omnia habeat: et cui substantia
<pb n="0536A"/>
 non est quae tribuatur, sermo responsionis porrigatur
 bonus, ut scriptum est: <hi>Sermo bonus super
datum optimum <note>(Eccli. XVIII)</note>
          </hi>. Omnia quae ei injunxerit
abbas, ipsa habeat sub cura sua; a quibus prohibuerit,
non praesumat. Fratribus constitutam annonam
sine aliquo typo vel mora offerat, ut non
scandalizentur, memor divini eloquii, quid mereatur <hi>qui scandalizaverit unum de pusillis 
 <note>(Matth. XVIII)</note>
          </hi>.
Si congregatio major fuerit, solatia ei dentur, a quibus
adjutus et ipse aequo animo impleat officium
sibi commissum. Horis competentibus dentur quae
danda sunt, et petantur quae petenda sunt; ut nemo
perturbetur neque contristetur in domo Dei.</p>
</div>

<div>
        <head>COMMENTARIUS.</head>

<pb n="0535"/>
<p>
          <pb n="0535B"/> <hi>Cellerarius monasterii.</hi> ] Ita nimirum S. Pater vocat
eum cui curam et administrationem rerum temporalium
committit, a cella, seu cellario, in quo reservantur
ac celantur ea quae ad vitae sustentationem
pertinent. Nonnulli cellarium custodem cellarii appellant,
alii oeconomum, quidam provisorem, aliqui
procuratorem nominant, cujus vocis fit mentio in
Tripartito libro Mir. S. Roberti abbatis Casae Dei,
auctore Bertrando, dist. 1, n. 3.</p>
<p>
          <pb n="0535C"/> <hi>Eligatur.</hi> ] Non ait: ponatur ad libitum abbatis;
sed eligatur, id est constituatur, qui melior ex omnibus
repertus fuerit; alias personarum esset acceptio,
non electio:  « Quid est enim electio, inquit
Hildemarus, nisi separatio optimi a meliore, vel melioris
a bono, aut boni a malos » </p>
<p> <hi>De congregatione.</hi> ] Quia, ut ait idem Hildemarus,
non aliunde debet eligi: »  Ubi  « laicos excludit, et
illos qui mores et <emph>401</emph> actus religionis et fratrum
ignorant, »  inquit Bernardus Cassinensis, atque, ut
addit Nicolaus de Fractura,  « clericis ac religiosis oppido
sunt infesti. »  Nihil tamen vetat aliquando piis
laicis ac Deum timentibus uti ad exsequenda servorum
Dei extra monasterium negotia, ut non sit necesse
cellerariis toties progredi foras, et cum saecularibus
conversari, quia non omnino expedit animabus
eorum. <hi>Vide</hi> Vitam S. Joannis abbatis Gorziensis,
n. 85 et 86, saec.  V. </p>
<p>Sed quaeret aliquis a quo fieri debeat hujusmodi
cellerarii electio, quando, et quomodo? Respondet
<pb n="0535D"/>
Boherius:  « Per abbatem pariter et conventum, cum
hujus officium sit de praecipuis causis. »  Atque ita
Regula S. Fructuosi <note>(Cap. 6)</note>:  « Eligatur cellerarius
bonae patientiae probatus, quem communis elegerit
collatio. »  Sed Bernardus Cassinensis hanc electionem
asserit fieri non debere  « secundum ordinem
juris, sed secundum discretionem abbatis, convocato
aliquo concilio seniorum aliquorum. »  Eodem modo
Nicolaus de Fractura, Turrecremata, Matthias Lambert,
Joannes Craesbeeck maturo dicunt judicio ab
abbate eligendum <hi>cum consilio saltem seniorum.</hi> Sicque
observant Cassinenses, ad verbum <hi>eligatur</hi> ita
declarantes <note>(Declar. Cass., c. 31)</note>:  « A praelato scilicet
de consilio seniorum Patribus proponendus; sit
autem decanus, et omnino moribus gravis. »  Sed
Constitutiones Montis Oliveti praescribunt <note>(Part. II,
cap. 31)</note>, ut cellerarii monasteriorum eligantur in
banchetto per vota secreta, de consensu majoris partis
<pb n="0536B"/>
ipsius. Generalis vero abbas pro quolibet monasterio
ad hoc munus duos idoneos nominabit, ex
quibus electus censeatur qui plura vota habuerit. » </p>
<p>Isthaec autem electio singulis olim annis apud nostros
celebrabatur, ut docet nos Mabillonius his verbis <note>(Praef. ad saec. IV Ben., part. I, n. 126)</note>:
 « Officium
istud ( <hi>obedientiam</hi> vocabant veteres) in annum
committi antiquus mos est in ordine nostro usitatus. » 
Cujus sententiam confirmat anonymus in Vita S.
<pb n="0536C"/>
Salabergae <note>(Saec. II Ben.)</note>:  « Famulaque Christi, cui
obedientiae causa eodem anno juxta tenorem Regulae
ad cellarium custodiendum sororibusque ministrandum
ordo evenerat. »  Idem colligitur ex Vita S.
Joannis Gorziensis n. 73. Auctor est tamen Hildemarus,
decanos et cellerarios plures in annos continuari
debere:  « Cellerarius, inquit <note>(In cap. 32)</note>, et
decanus non dicit ut per vicem sibi succedant, sed
usque dum non potest meliorem invenire, semper ille
debet esse in decania sua, aut ille in cellario suo,
etiamsi per decem annos meliorem non potest invenire,
ille solus agat illud ministerium. »  Bernardus
etiam Cassinensis et Boherius docent cellerarios,
decanos praepositosque non sibi succedere per vices.
Sed ex Constitutionibus Cong. Montis Oliveti cellerarius
 « per quadriennium tantum duret, quo elapso,
per alios quatuor annos idem munus in eodem monasterio
exercere non possit. »  De aliis obedientiis
dicemus sequenti capite.</p>
<p>Electionis modus erat omnino solemnis: eadem
<pb n="0536D"/>
enim benedictione qua prior ordinabatur absolvebaturque
cellerarius, ut patet ex Udalrico, l. III, c. 18,
et ex mss. Consuet. S. Benigni, c. 38.</p>
<p> <emph>402</emph> <hi>Sapiens.</hi> ] Ut domus Dei a sapientibus sapienter
administretur, ubi sapiens ex Bernardo
Cassinensi,  « et prudentiam, et scientiam, et intelligentiam
importat, nec solummodo debet esse sapiens
in rebus ordinandis humanis, sed et maxime philosophus,
id est amator sapientiae in divinis. »  Quid
vero sit esse philosophum in divinis, ita explicat
Hildemarus:  « Philosophia coelestis est discernere
inter vitia et virtutes; deinde amare virtutes, et odire
vitia, ac deinceps ipsas virtutes, quas cognovit, operibus
exercere studeat, eo quod nihil valet sapere,
et cognoscere bonum, et illud non diligere, atque
amando non operari: talis enim est qui sapit bonum
et illud non diligendo operatur, qualis est ille qui
portat panem et vinum, et exinde nec manducat, nec
<pb n="0537A"/>
bibit. »  Et tamen Richardus de S. Angelo ait:  « Non
credo quod requiratur in isto scientia divinarum
Scripturarum, sed scientia solummodo naturalis, ut
sit maturus moribus, et sobrius, prout hic sequitur. » </p>
<p> <hi>Maturus moribus.</hi> ] Moribus, inquit, non aetate;
quia, ut hic notant Bernardus Cassinensis et Nicolaus
de Fractura, cum cellerarius per monasterium frequenter
discurrere debeat, et singulas ejus officinas
perlustrare, aegre injunctum sibi officium impleret,
si multa foret gravatus aetate. Ex Constitutionibus
vero Montis Oliveti <note>(Part. II, cap. 31)</note> debet esse
 « saltem viginti octo annorum, et decem ante annos
in religione professus. » </p>
<p> <hi>Sobrius.</hi> ] Sobrius Smaragdo  « intelligitur cautus,
vel consideratus, in cibo et potu frugalis et parcus,
verbo et opere temperatus; »  a Boherio  « temperatus
in victu et in aliis; »  a Menardo  « non temulentus. » 
Aliter Hildemaro:  « Ille dicitur sobrius, qui
temperatus est, id est nec plus nec minus quam
<pb n="0537B"/>
oportet agit. »  Eodem modo S. Benedictum interpretantur
Bernardus Cassinensis et Nicolaus de Fractura.
Et certe quod parcitatem in cibo et potu S. P.
non hic intelligat ex sequentibus verbis, <hi>non multum
edax,</hi> colligitur. Sit ergo cellerarius sapiens, maturus
moribus, et sobrius,  « ut per sapientiam cuncta
disponat, per maturitatem morum levitatem indebitam
fugiat, et per sobrietatem seipsum temperet in
actibus et in verbis, »  inquit Bernardus Cassinensis.</p>
<p> <hi>Non multum edax.</hi> ] Et hoc potissimum vitium in
cellerario vitari volebant veteres monachi; unde
Regula SS. Serapionis, Macarii, Paphnutii et alterius
Macrii: Abbas, inquit <note>(Cap. 12)</note>,  « decernere
debet quomodo debeat esse qui cellarium fratrum
contineat; debet talis tantummodo eligi, qui possit
in omnibus gulae suae suggestionibus dominari, et
evangelico ordine fratribus suis victum gubernare. » 
Et Regula Magistri <note>(Cap. 16)</note>:  « Cellerarius vero
<pb n="0537C"/>
ipse frater ordinatur, qui probatus fuerit ab abbate
fidelis et abstinens esse, quem numquam vicit aliquando
aliqua desideriorum gula, vel qui non multum
amat manducare aut bibere. »  Id tamen maxime
vitare debet, cum extra monasterium cum saecularibus
manducat: qua de re vide Joannis Gorziensis
exemplum.</p>
<p> <emph>403</emph> <hi>Non elatus.</hi> ] Elatus dicitur in superbia elevatus,
audax, jactans et arrogans, »  inquit Smaragdus.
In hoc tamen superbiam ab elatione distinguit
Hildemarus, quod elatio in spiritalibus, superbia in
spiritalibus simul et temporalibus fiat.</p>
<p> <hi>Non turbulentus.</hi> ] Turbulentus ex Hildemaro,  « dicitur
obscurus, non sincerus, non hilaris, furibundus;
veluti aer dicitur turbulentus cum non est serenus,
id est lucidus. Sive aqua dicitur turbulenta cum
non est limpida et lucida; ita homo dicitur turbu entus
cujus vultus obscurus est, id est non hilaris aut
suavis. »  Eodem fere modo Bernardus Cassin., »  Nicolaus
<pb n="0537D"/>
de Fractura et Turrecremata.</p>
<p> <hi>Non injuriosus.</hi> ] Ad injurias inferendas contumeliasque
irrogandas promptus.</p>
<p> <hi>Non tardus.</hi> ]  « In obediendo scilicet mandato superioris,
nec in constitutam annonam fratribus etiam
tribuendo, »  inquit Boherius.</p>
<p> <hi>Non prodigus.</hi> ] Id est, nimis largus, aut profusus,
consumptor et dilapidator bonorum monasterii, ne
forte ex ejus profusione totius monasterii ruina manaret.
Ita autem se gerere debet, ut annui sumptus
monasterii non excedant reditum; quin imo nec totum
expendat, ut semper supersit aliquid pauperibus
erogandum, fortuitisque casibus opportune possit
occurri.</p>
<p> <hi>Sed timens Deum.</hi> ] Quod est veluti antedictorum
corollarium, ad quod illa omnia referri debent. Qui
enim Deum timuerit, praedicta omnia facili negotio
observabit.</p>
<p>
          <pb n="0538A"/> <hi>Qui omni congregationi sit sicut pater.</hi> ] Ut cum
charitate cuncta administret, omnes fratres tanquam
filios diligat, eisque necessaria affatim subministret,
nullum negligens, nullum spernens; et quia patris
est omnium quae familiam spectant curam suscipere,
apposite subjungit:</p>
<p> <hi>Curam gerat de omnibus, sine jussione abbatis nihil
faciat.</hi> ] Quae duo, licet inter se pugnare videantur
(nam curam gerere de omnibus haud potest, cui nihil
sine jussione facere permittitur), facile tamen
conciliantur ex consequentibus.</p>
<p> <hi>Quae jubentur custodiat.</hi> ]  « Quod idem est, inquit
Smaragdus, ac si diceret: Quod superius dixi de
omnibus illum curam agere; de his, quae custodire
jussus fuerit, curam gerat; de caeteris vero rebus
sine jussione abbatis nihil faciat. »  Eodem modo
ratiocinatur Boherius in secundo comm. Quaenam
vero sint illa quorum curam abbas cellerario committere
debet, colligi potest ex Regula S. Isidori, in
<pb n="0538B"/>
qua haec scribuntur <note>(Cap. 19)</note>:  « Ad eum qui cellario
praeponitur pertinebit sollicitudo eorum quae in
promptuari sunt. Iste praebebit hebdomadariis quidquid
necessarium est victui monachorum, hospitum
et infirmorum. Isto praesente dispensantur ea quae
mensis deferenda sunt. Is etiam quidquid residuum
sumptui fuerit pro pauperum usibus reservabit. Huic
quoque hebdomadarius, expleta hebdomada, vasa
sibi tradita exhibebit, ad perspiciendum utique si
negligenter habita non <emph>404</emph> sunt; ac denuo succedenti
hebdomadario coram isto tradantur. Ad hunc
quoque pertinent horrea, greges ovium et pecorum,
lana et linum, aviaria; sollicitudo cibaria administrandi
pistoribus, jumentis, bobus et avibus; industria
quoque calceamentorum, cura pastorum seu
piscatorum. »  Et ex Regula Orientali quae decernit <note>(Cap. 25)</note>,
ut cellerarius  « omnia utensilia, quae in
monasterio sunt, id est vestem, vas, ferramentum,
et quidquid usibus quotidianis necessarium est, custodiat,
et unamquamque rem proferens cum fuerit
<pb n="0538C"/>
necessarium, ab eo iterum ad reponendum cui utendo
consignaverit recepturus. Ad victum vero fratrum
proferat et tradat septimanariis, ad condiendos cibos
det necessaria secundum quotidianae expensae consuetudinem,
neque profuse, neque avare; ne vitio
ipsius vel monasterii substantia gravetur, et fratres
patiantur injuriam. Sed et necessitatem infirmorum
fratrum ac laborem considerans, nihil aegrotantium
desideriis neget ex his quae habuerit, quantum illis
necesse fuerit: advenientibus diversis fratribus escas
parabit. Haec erit cura custodis cellarii, recurrens
semper ad seniorum consilium, et requirens de omnibus,
et praecipue de his quae proprio intellectu non
potuit adimplere. »  Quae postrema verba hunc sanctae
Regulae locum illustrant, ut scilicet in his
quae dubia sunt, nec proprio potest adimplere
intellectu, sive, ut loquitur Lanfrancus <note>(Stat, c.
9)</note>, <hi>in majoribus causis,</hi> sine abbatis jussione nihil
faciat. Optimum quoque erit quod ait Bernardus
<pb n="0538D"/>
Cassinensis, si scripturam ei tradat, in qua distincte
contineantur ea quorum ei curam committit,
sive, ut loquitur Hildemarus, quae curare habet,  « debet
illi abbas constituere isto modo, v. g.: Sub cura
tua sint infantes, hospites, infirmi, pauperes; servi
etiam, qui ad usum horti, vel coquinae sunt deputati,
fleostomati, et illa generalitas monachorum. Deinde
debet illi constituere hospitum curam isto modo,
v. g.: Si venerint episcopi, aut abbates, aut comites,
tali modo illis servire stude: si autem venerint clerici,
canonici, tali modo servitium eis exhibe. Si
certe venerint monachi, tali modo illos recollige. Et
postremo debet illi dicere: Si in his tibi dubietas
venerit, me interroga, etc. »  Additque, si talis sit
cellerarius, qualem hic describit S. Benedictus, posse
abbatem cuncta ejus arbitrio committere.</p>
<p>Ut autem possit abbas agnoscere an quae jubentur
fideliter custodiat cellerarius, debet ab eo certis
<pb n="0539A"/>
temporibus rerum gestarum et administratae substantiae
rationem repetere; id quod singulis mensibus
faciendum praescribit sanctus Fructuosus:  « Quod
per singulos menses expensum fuerit, per omnium
capita mensium rationem suo abbati faciat (praepositus,
qui substantiam monasterii dispensandam accipiebat),
et hoc cum tremore, et simplicitate, et
vera cordis humilitate tanquam redditurus Domino
rationem. »  Et instituta Capitul. gener. ord. Cisterciensis <note>(Cap. 78)</note>:
 « Major cellerarius semel in
mense, vel saepius, si abbas voluerit, de omnibus,
quae accipit, abbati, vel quibus jusserit, computet. » 
Sed Institutiones eorum indefinite tantum decernunt, <emph>405</emph> 
 ut  « major cellerarius, quando abbas voluerit,
de omnibus quae accipit et expondit, abbati vel quibus
jusserit computet. »  Cassinenses vero volunt ut
quilibet cellerarius computa, rationes, debita, et
credita monasterii quater in anno, hoc est per singulos
quosque tres menses ostendat praelato et superioribus,
qui omnes eadem manu sua subscribant.
<pb n="0539B"/>
Idque juxta Gregorii papae IX constitutionem, in
qua haec lego:  « Ut domorum status certior habeatur,
singulis tribus mensibus coram abbate seu priore, si
ibi non est abbas, et senioribus reddant officia es de
suis officiis rationabilem computationem de omnibus
expensis, et fideliter facientes abbates et priores bis
in anno, scilicet in calendis Octobris, collectis annuis
fructibus; et in calendis Aprilis, statum domus suae
in capitulo, vel coram senioribus, et etiam coram
visitatoribus cum venerint plenarie manifestent.
Abbas autem, vel prior, sive praepositus, qui in
praedictis ratiociniis gravia debita suppresserit fraudulenter,
ab administratione quam obtinet penitus
repellatur. »  Ex constitutione etiam Benedicti papae
XII, cap. 3, abbates, priores, seu administratores
singulis annis in capitulo generali rationem debeat
reddere; cellerarii vero et alii officiales ter in anno
coram abbate et conventu. Simile aliquid habetur in
Statutis Nigrorum Monachorum anno 1238 Londini
editis. <hi>Vide</hi> Ottobonis legati in Anglia Constitutiones
<pb n="0539C"/>
apud Spelmannum ad annum 1248. Ad Regulae textum
revertor.</p>
<p> <hi>Fratres non contristet.</hi> ] Quod ita exponit Hildemarus:
 « Nulli debet acrius responsum dare, sed eis
bonum sermonem in omnibus tribuere; »  sive, ut
ait Bernardus,  « Nihil faciat vel dicat per quod possint
rationabiliter contristari: »  verbi gratia,  « In denegando
quae debet dare, vel in dando tardius quam
debeat, »  ut loquitur Boherius.</p>
<p> <hi>Si quis autem frater ab eo forte aliquid irrationabiliter
postulet, non spernendo eum contristet,</hi> etc.] Ita
S. Benedictus, in monasterio S. Sequani cellerarius,
et postea abba Anianensis <note>(In ejus Vita, n. 9, saec.
IV)</note>,  « juxta praeceptum Regulae totis viribus sese
componere, ac licita petentibus sine mora studebat
largiri; male petentibus denegare, impossibilia exquirentibus
blande excusare. »  Et ante eum sanctus
Leobinus factus cellerarius <note>(Saec. I Bened.)</note>,  « ita se
reddidit providum, ut nec superpetenti daret aliquid
<pb n="0539D"/>
superfluum, nec indigenti congruum subtraheret
alimentum. »  Quid autem sive petendo, sive distribuendo
observari deceat, docent sequentes versiculi
ex Boherii in primo comm.:
<l>In poscente novem, sex in donante notanda,</l>
<l>Causa, fides, modus, locus, et penuria, tempus,</l>
<l>Aetas, nobilitas, cum conditione petentis,</l>
<l>Mens hilaris, festina manus, adsitque facultas</l>
<l>Dulcior affatus, discretio dantis, et ordo.</l>
        </p>
<p> <hi>Animam suam custodiat.</hi> ] Quae verba ita exponit
Smaragdus:  « Non offendat in his quae non sunt
danda dando, aut quae respondenda <emph>406</emph> non sunt
respondendo. »  Cui concinere videtur Bernardus
Cassinensis his verbis:  « Hoc attinet ad fidelitatem
specialiter, ut videlicet sit fidelis conservator et dator;
alias enim animam suam male custodiret. » 
Additque:  « Praeterea animam suam bene custodit,
<pb n="0540A"/>
quando nec ipse in officio sibi commisso peccat, nec
alios peccare permittit. Hoc autem verbum ad omnia
illa quae contra Deum sunt vitanda, et cum Deo sunt
facienda, large potest extendi. »  Unde etiam Cassinenses
in suis declarationibus ad haec verba:  « Cellerarii,
inquiunt, non sic se immergant temporalibus,
quin vacent spiritualibus; sed sic transeant per bona
temporalia, ut non amittant aeterna. »  Et Bursfeldenses <note>(Dist. 2, cap. 5)</note>:
 « Cellerarius quamvis exemplo
Marthae, cujus suscepit officium, circa multa sollicitari
et turbari necesse habeat, non tamen se prorsus
a conventualibus alienare, aut silentium et quietem
cellae penitus abjicere et abhorrere; sed potius quantum
sinit opportunitas, necessariis expeditis ad opus
Dei et conventum, sed et ad cellam quasi ad quietissimum
et tutissimum portus sinum recurrat, ut legendo,
orando, meditando, turbulentos animi sui
motus ex cura et dispositione exteriorum surgentes
sedare possit, et spiritualibus consolationibus refrigerari. » 
Similiter Constitutiones Fuliensium <note>(Cap. 31)</note>:
<pb n="0540B"/>
 « Ne cura temporalium rerum sic obrui se sinat
cellerarius, ut in spiritualibus langueat; cum illae
his tanquam administrae ancillari debeant. Quare det
operam ut quam rarissime absit a choro et officio
divino, a meditatione et aliis exercitiis regularibus,
quae quidem illius officium non impediant. »  Eadem
ratione Regula Magistri praescribit <note>(Cap. 16)</note>, ut
 « quotidie cellerarius cum septimanariis coram abbate
in oratorio cum congregatione communicet, » 
ne forte praetextu rerum gerendarum a coelesti pane
sumendo abstineret; quo magis omnibus indiget, ut
in fortitudine cibi illius ambulet feliciter per invia et
inaquosa rerum temporalium, neve contabesceret
cor illius intra se, si oblivisceretur comedere panem
suum.</p>
<p> <hi>Memor illius apostolici, quia qui bene ministraverit
gradum bonum sibi acquirit</hi> ] Ita etiam Regula SS. Serapionis,
Macarii, Paphnutii et alterius Macarii:
 « Studere debet qui huic officio deputatur, ut audiat,
<pb n="0540C"/>
quia qui bene ministraverit, bonum gradum sibi
acquirit, et animae suae lucrum facit. » </p>
<p> <hi>Infirmorum, infantium, hospitum pauperumque cum
sollicitudine curam gerat.</hi> ] Quatuor hic potissimum
curae ac sollicitudini cellerarii S.  P. Benedictus committit.
Primo infirmos, quorum curam ante omnia
et super omnia adhiberi voluit, ut sicut revera Christo,
ita eis serviatur; praecipitque abbatem attendere
ne a cellerariis aut servitoribus negligantur. Eadem
mente Orientalis Regula praescribit <note>(Cap. 25)</note> ut cellerarius
 « nihil aegrotantium desideriis neget, ex his
quae habuerit, quantum necesse fuerit. »  Et antiquae
Cluniacensis monasterii consuetudines apud Udalricum <note>(Lib. III, c. 18)</note>:
 « Si quis fratrum adeo est infirmus
ut de lecto surgere non possit, ad hunc <emph>407</emph> 
quotidie summo diluculo simul cum infirmario venit
cellerarius, et de omnibus quae habere potest sciscitatur
ab eo, quid sit, quod sibi videatur, ut praeparet ad ejus
recreationem. »  Et iterum <note>(Lib. III, c. 11)</note>:  « Si quis
dederit nobis decem solidos, aut pauciores, hi semper
<pb n="0540D"/>
cellerario sunt deputati ad hoc tantum ut fratribus
infirmioribus vel aliquantulum delicatis, absque
hoc quod generaliter omnibus datur, aliquam possit
impendere charitatem. »  Mirum prorsus est quanta
sollicitudine hanc regulae partem observaret B. Raingardis
in Marcinianensi monasterio olim sanctimonialis
et celleraria, quae, ut scribit venerabilis ejus
filius Petrus abbas Cluniacensis <note>(Lib. II, ep. 17)</note>,
 « Scripserat in mente sua quo unaquaeque corporali
incommodo laboraret, et morbos earum vel qualitatem
sollicita adnotaverat, ut posset unicuique absque
errore subvenire, cum nihil eam talium contingeret
ignorare. Noverat eas ut nobiles et delicatas, ut
fragiles et infirmas, pro sexu, pro loco, pro usu
multis egere; et ideo mentem, ne quid eis deesset,
multo sollicitabat angore. Occupabat eam servilium
cura officiorum, et ancillarum Dei se famulam esse
gavisa, vilia quaeque ministeria procurabat. Variabat
<pb n="0541A"/>
in corde suo diversos apparatus ciborum, et talium
inexperta coquinae disciplinam addiscere cogebatur.
Huic assa, illi elixa, salsa isti, insulsa alteri providere,
sollicita circa frequens ministerium satagebat;
praeparabat ipsa, coquebat ipsa, inferebat ipsa; et
ut nihil sibi de mercede periret, nihil sibi de labore
imminui patiebatur. Collegerat uno suo in corde
animos singularum, et quod unaquaeque magis affectaret
agnoscens, effectu operis omnium affectibus
consonabat. » </p>
<p>Secundo, infantes,  « ut considerans in eis aetatis
fragilitatem, et corporis teneritudinem, quae necessaria
sunt paterno ministret affectu, »  uti loquitur
Smaragdus.</p>
<p>Tertio, hospites, quibus advenientibus <hi>escas parabit</hi> 
ex Regula Orientali cap. 25. Sive, ut praescribit
S. Isidorus <note>(Cap. 19)</note>,  « ipse praebebit hebdomadariis
quidquid necessarium est victui monachorum hospitum
et infirmorum. »  Observat etiam hic Hildemarus
moris fuisse apud veteres monachos ut cellerarius
<pb n="0541B"/>
hospitum curam gereret; successu vero temporis
propter nimiam eorum multitudinem, alios ad id
muneris constitutos fuisse, illudque, quod Regula
S. Benedicti cellerario injungit de cura hospitum,
intelligendum esse quando dicuntur in refectorio
manducaturi. Cujus sententiam confirmare videntur
Statuta S. Adelardi lib. II, cap. 3.</p>
<p>Quarto, pauperes, quibus ex Regula S. Isidori <hi>quidquid residuum fuerit</hi> 
 reservabit. Sed et juxta Regulam
Magistri <note>(Cap. 19)</note>,  « Cellerarius eleemosynam
faciat cum jussu abbatis in praesentia ejus. In absentia
vero liceat ei petenti pauperi eleemosynam exhibere,
propter praeceptum Domini, quod dicit: <hi>Omni
petenti te tribue;</hi> et item: <hi>Da, ne cui non dederis,
ipse sit Christus.</hi> » </p>
<p>Utrorumque autem et hospitum et pauperum omni
prorsus admiratione dignam sollicitudinem gerebat
B. Raingardis <note>(Petr. Vener. lib. II, ep. 17)</note>,  « Hos
honorifice <emph>408</emph> suscipiens, istis sollicite providens;
<pb n="0541C"/>
ut nec illis congrua, nec istis deessent necessaria.
Cura tamen propensior circa pauperes erat, quorum
egestas in corde mulieris sanctae praeponderabat, ut
quos major premebat indigentia, major illis adhiberetur
prae aliis diligentia. Ea de causa si quid de
commissa obedientia superesse poterat, in usus
eorum devote expendebat. Erogabantur frequentes
eleemosynae, vestes pro posse parabantur, aut emebantur
novae, aut veteres sororibus subreptae dabantur,
omnibus secundum Evangelium petentibus
absque quaestione quidquid cibi vel indumenti undequaque
corrodere poterat, tribuebat: quosdam
vero, quos filios ludens vocabat, quotidiano victu et
sumptibus reficiebat: pausabat in eis mens dedita
Deo, et velut ab antiquis mundi laboribus requiescebat,
nunc tandem reputans invenisse se locum Domino,
tabernaculum Deo Jacob; quidquid enim in
pauperes dispergebat, sibi totum congregari gaudebat,
sciens proprium lucrum esse, quod ab aliis
credebatur substantiae detrimentum. »  Egregium
<pb n="0541D"/>
plane charitatis in pauperes sanctae mulieris exemplum
quod utinam bene imitentur cellerarii.</p>
<p> <hi>Omnia vasa monasterii cunctamque substantiam, ac
si altaris vasa sacrata conspiciat.</hi> ] Haec verba non
secundum omnimodam similitudinem accipienda esse
docent antiqui Regulae commentatores, Hildemarus,
Bernardus Cassinensis, et Boherius, <hi>sed respective,
ut sic tractentur secundum sui valorem, sicut sacra
vasa secundum sui dignitatem.</hi> Verum, ut mihi videtur,
non ita recte ad mentem S.  P. Benedicti veterumque
monachorum, qui res monasterii habebant
non tanquam indifferentes, sed ut sanctificatas ac
Deo vere sacratas, sicuti patet ex Regula SS. Patrum
Serapionis, Macarii, Paphnutii et alterius
Macarii:  « Nosse debent etiam fratres, quia quidquid
in monasterio tractatur, sive in vasis, sive in ferramentis,
vel caetera omnia esse sanctificata. Si quis
de fratribus aliquid negligenter tractaverit, partem
<pb n="0542A"/>
se habere noverit cum illo rege qui in vasis domus
Dei sanctificatis cum suis bibebat concubinis, et qualem
meruit vindictam. »  Ita etiam S. Basilius ad
interrogationem <note>(Regul. brev. interr. 143)</note>,  « Quomodo
qui opus faciunt, curam gerere debent instrumentorum
sibi commissorum? »  respondet:  « Ut eorum
quae dedicata et consecrata sunt Deo. »  Et ad interrogationem <note>(Ibid., interr. 144)</note>.
 « Si quid ex incuria
amiserit aliquis, aut ex contemptu abusus fuerit? » 
respondet:  « Prorsus qui ab sus fuerit tanquam
sacrilegus: qui vero amiserit, tanquam sacrilegii
auctor judicetur, cum omnia Domino sint dedicata,
et Deo consecrata. »  Eadem omnino meus erat aliorum
Aegyptiorum monachorum, qui, referente Cassiano <note>(Lib. IV, c. 20)</note>,
 « non solum seipsos non esse
suos; sed et omnia quae sua sunt, credunt Domino
consecrata; propter quod si quid fuerit monasterio
semel illatum, ut sacrosanctum cum omni decernunt
reverentia debere tractari: »  et item utensilia ac
vasa coquinae  « tanta sollicitudine curaque suscipientes
<pb n="0542B"/>
custodiunt, ne quid ex eis imminuatur et pereat,
ut credant pro minimis quibusque vasis tanquam pro
sacrosanctis rationem non solum dispensatori praesenti <emph>409,</emph> 
 sed etiam Domino reddituros, si forte
aliquid eorum negligentia fuerit imminutum. »  Haec
omnia confirmat concilium Aureliane se can. 7 <note>(Apud Burchard. l. III, c. 129)</note>:
 « Omnia quae Deo
offeruntur consecrata habentur in vineis, terris, silvis,
utensilibus, vestimentis, peroribus et reliquis possessionibus;
et quae ecclesiis, sine dubio Christo, qui
sponsus earum est, offeruntur. »  Ex hac porro doctrina
recte infertur quod sequitur.</p>
<p> <hi>Nihil ducat negligendum.</hi> ] Ex vasis substantiaque
monasterii tanquam parvum nulliusve momenti. Certe
vix cogitari potest quam religiosi fuerint in rebus
minimis prisci monachi, quod vel uno exemplo a
Cassiano relato stupebit aliquis. Narrat siquidem <note>(Lib. IV, cap. 20)</note> 
 quod cum quidam frater coquinae
ministerio deputatus, tria lenticulae grana ad terram
<pb n="0542C"/>
decidere sivisset, ad abbatem delatus ab oeconomo,  « velut inversor neglectorque sacri peculii judicatus,
ab oratione suspensus sit. »  Nec minus profecto movet
quod de Benedicto Anianensi abba e scribit Ardo
ejus discipulus <note>(In ejus Vita n. 32, saec. IV Bened.)</note>:
 « Tanta erat ejus sollicitudo, ut si vel modica grana
leguminum, vel exiguum porri comae, cauliumque
folia ab eo neglecta invenirentur, mox digna excommunicationis
animadvertebatur sententia, cujus probaretur
esse delictum. Sin autem quis ei aquam ad
lavandum porrigeret, et ut solet largius quam decet
effunderet, peccatum incurrere fatebatur, eo quod
discretionis non incederet calle. »  Simile aliquid legimus
de sancto Stephano abbate Obazinensi in ejus
Vita lib. II, n. 53 <note>(Tom. IV Misc. Baluz.)</note>:  « Si vero
per porticum ambulans, vel in quocunque loco olera
sive legumina per incuriam elapsa, terraeque sparsa
conspiceret, mox ea incurvus granatim, quantumque
modica colligebat, vocatisque quorum culpa deciderunt,
pro sua eos negligentia durius arguebat. » </p>
<p>
          <pb n="0542D"/> <hi>Neque avaritiae studeat.</hi> ] Huc spectat quod in concilio
Francofordiendi sub Carolo Magno decernitur <note>(Can. 4)</note>:
 « Ut cellerarii in monasteriis avari non eligantur,
sed tales electi sint quales Regula S. Benedicti
docet. »  Huc etiam referri potest quod praescribit
Regula SS. Serapionis, Macarii, Paphnutii, et
alterius Macarii:  « Cellerarius debet talis eligi, qui
possit in omnibus gulae suae suggestionibus dominari,
et evangelico ordine fratribus suis victum gubernare,
qui timeat Judae sententiam, qui ab initio fuit
fur. » </p>
<p> <hi>Neque prodigus sit aut exstirpator substantiae monasterii.</hi> ]
Dando quae dare non debet.</p>
<p> <hi>Sed omnia mensurate faciat.</hi> ] Media incedens via
avaritiam inter et prodigalitatem, ut etiam praescribit
Regula Orientalis <note>(Cap. 25)</note>:  « Ad victum vero fratrum
proferat ac tradat septimanariis ad condiendos
cibos, det necessaria secundum quotidinae expensae
<pb n="0543A"/>
consuetudinem, neque profuse, neque avare, ne vitio
illius vel monasterii substantia gravetur, vel fratres
patiantur injuriam. »  Regula Cujusdam ad virgines <note>(Cap. 4)</note>:
 « Avaritiae et cupiditatis pestem omnino
fugiat. Similiter sicut non avara, sic non sit prodiga,
id est sicut dono omnipotentis Dei sub avaritiae vitio
occultando subtrahere non debet; sic nec sine justa <emph>410</emph> 
 dispensatione nimis fenerando communem substantiam
non debet diripere, sed omnia per discretionem
temperando pessare. »  Denique Petrus Damiani <note>(Opusc. 13, c. 19)</note>:
 « Cellerarius debet officium
sibi commissum tanta dispensationis arte peragere,
ut manum et aperiendo substringat, et
stringendo discretus aperiat: quatenus in eo et parca
sit largitas, et parci as larga. Summopere cavendum
est ne parvitatem tenacitas, largitatem effusio mentiatur;
saepe enim vitium virtutis se specie palliat;
quantoque quasi bonum esse quod malum est cernitur,
tanto difficilius emendatur. Bonus autem administrator
sic dispensat necessaria corporum, ut saluti
<pb n="0543B"/>
etiam consulat animarum, quia et parcendo sobrietatem
nutrit, et largiendo murmurationis vitium ne
oriatur obsistit. » </p>
<p> <hi>Humilitatem ante omnia habeat.</hi> ] Cujus ut exemplum
aliquod omnibus demonstraret, antiqua fuit ordinis
nostri consuetudo, ut cum in capitulo hoc regulae
caput legeretur, cellerarius pronus coram omnibus
veniam peteret de omnibus excessibus in commissa
sibi obedientia perpetratis:  « Lecta vero in capitulo
et exposita praedicta sententia, inquit Lanfrancus <note>(In Stat. c. 9)</note>,
cum dictum fuerit a priore, loquamur
de ordine nostro, statim prostratus in loco ubi mos
est dicat: Istam obedientiam quae mihi injuncta est,
mea culpa negligenter et tepide, et multa aliter quam
oportet tracto, et in ea in multis offendo Dominum et
nostros seniores, mea culpa, et requiro inde absolutionem
vestram et seniorum. Quo dicto absolvat eam
qui capitulum tenet de his offensis quas ibi enumeravit,
et de omnibus reliquis quae in eo sunt, ad cujus
<pb n="0543C"/>
absolutionis finem responso ab omnibus cum omni
devotionis affectu, ut mos est, <hi>amen,</hi> vadat ad pedem
ejus, et deinde jubeatur ire sessum, etc. »  Idem sed
in sequenti capitulo praestabant Cluniacenses, ut patet
ex Udalrico:  « In sequente rursus capitulo veniam
petit, seque reum de multis negligentiis per occasionem
obedientiae confitetur. Absolvit eum prior, et
imporat ut psalmum quinquagesimum cum collecta
pro eo ad sanctam Mariam communiter ab omnibus
cantetur. »  Eodem fere modo loquuntur mss. Consuetudines
S. Benigni Divionensis c. 38.</p>
<p> <hi>Et cui substantia non est quae tribuatur, sermo responsionis
porrigatur bonus.</hi> ] Idem praescribit Regula
Cujusdam ad virgines, cap. 4, et sanctus Dorotheus
in doctrina 4, n. 46; et merito quidem,  « quia sermo
superbus et malus etiam bonos viros convertit ad
malum, sermo vero humilis et bonus etiam malos
mutat in melius, »  ut dicebat abbas Macarius <note>(Apud
Rufin. l. III de Vit. Pat., n. 127)</note>. Debet ergo cellerarius
mansuetus esse et lenis, ut libera sit omnibus ad
<pb n="0543D"/>
eum accedendi facultas; multi enim maxime juniores
sunt timidi, qui ad morosum et iracundum vix auderent
accedere, ac proinde multam rerum necessariarum
penuriam ferre cogerentur. Egregium hujusce
lenitatis exemplum praebuit B. Raingardis <note>(Petrus
Vener. lib. II, epist. 17)</note>: nam  « cum saepe paupertas
charitatis ejus divitiis non responderet, tristabatur,
dolebat; et quia satisfacere universis pro voto non
poterat, magno tormentorum supplicio torquebatur: <emph>411</emph> 
 et cum a non habente multa exigerentur, secundum
Regulam patientiam servabat in corde, mansuetudinem
referebat in sermone; nec inanis ab ea
recedere poterat, quam mentis hilaritate ac verborum
jucunditate replebat. In qua virtute ita praecelluit, ut
sorores omnes ea defuncta attestarentur, nunquam
per viginti fere annos, quibus inter eas conversata
est, verbum aliquod durum ab ejus ore vel leviter se
audisse. Sic semper hilaris, semper jucunda, non
<pb n="0544A"/>
solum nihil nubilum praeferebat; sed et si quas tristitiae
nebulas in perturbatis mentibus aliquando offendisset,
sereno verborum lumine exturbabat. »  <hi>Vide</hi> 
Vitam S. Antonini abbatis Surrentini n. 8, saec. IV.
Porro in Regula Cujusdam ad virgines praescribitur <note>(Cap. 4)</note>,
ut  « quamvis quod petitur non sit unde
tribuatur, nullatenus respondeat se non habere, sed
dicat fideli voce: <hi>Dominus dabit.</hi> » </p>
<p> <hi>Sermo bonus super datum optimum.</hi> ] Quod cum
mala voluntate, aut cum tristitia, vel iracundia tribuitur.</p>
<p> <hi>Fratribus constitutam annonam.</hi> ] Quid hic sit annona
explicat Smaragdus his verbis:  « Annonam dicit alimoniam
ciborum, et omnem victum monachorum:
hora enim nona veteres comedere solebant, et ideo a
tempore ipso horae nonae, quo illi cibos sumebant,
omnis victus hominis non incongrue nomen accepit
annona; ab actu enim et tempore multa derivantur
nomina. »  Eodem fere modo loquuntur Hildemarus,
Bernardus Cassin., Petrus Diaconus, citatus ab Augustino
<pb n="0544B"/>
a Janua; Richardus et alii.</p>
<p> <hi>Sine aliquo typo et mora offerat.</hi> ] Typus, sive, ut
legit Hildemarus,  « typhus dicitur lanugo, id est
herba viridis, aquae quae supernatat, quae neque in
radicibus, neque in cremento aliquid habet, sed
tantummodo aspectum habere dignoscitur, vel ostenditur; » 
et quae, ut ait Smaragdus,  « se ab aqua
inflat, unde etiam ambitiosorum et sibi placentium
tumor typus vocatur. »  Typus etiam, si vim nominis
attendamus, idem est ac figura:  « <foreign xml:lang="greek">τύπος</foreign> enim Graecus
est sermo quem nos figuram dicimus, seu formam, » 
inquit Smaragdus. Et Hildemarus:  « Interpretatur
tumor vel figura. »  Ex quibus Bernardus
Cassinensis ita infert:  « Considerari possunt tria,
videlicet quod non debet cum tumore seu inflatione
superbiae; et quod non debet sub aliqua indecenti
figura verborum; et quod moram noxiam, vel notibilem,
vel scandalizantem in dando evitet. Hoc
enim est sine typo et mora dare. »  In Regula etiam
<pb n="0544C"/>
SS. Pauli et Stephani statuitur, ut  « hi quibus in singulis
rebus custodia commissa est, convenienti devotione
et charissima humilitate quae necessaria sunt
sine mora et fastidio jubente seniore ministrent;
nec per superbam inflationem differendo occasiones
faciant querelarum, per quas murmuratio contra eorum
laborem, qui nobis in assignatis rebus charitate
deserviunt, non debet excitari. »  Typi etiam dicuntur
febres frigidae; eoque forte respexit versio Gallica
quae Constitutionibus sanctimonialium Vallis Gratiae
praemittitur, hunc locum ita reddens, <hi>sans agir avec
fro deur chagrine et</hi> <emph>412</emph> <hi>dédaigneuse;</hi> Guido Juvenalis
vertit, <hi>sans fascherie;</hi> altera versio, <hi>sans chagrin;</hi> 
alia vero, <hi>sans arrogance.</hi> Non desunt etiam qui
typum hic pro excusatione interpretantur; alii qui
typum et moram idem esse existimant.</p>
<p> <hi>Memor divini eloquii, quid mereatur, qui scandalizaverit
unum de pusillis.</hi> ] Nimirum expedit ei ut suspendatur
in collo ejus mola asinaria, et demergatur in
profundum maris. Terribile prorsus judicium! quamvis
<pb n="0544D"/>
haud minus terrere debeat quod respondet sanctus
Basilius <note>( <hi>Regul. brev.</hi> )</note> ad interrogationem  « Quid
si ex negligentia res necessarias fratri non tribuerit? » 
Scilicet  « Perspicuum est hoc judicium ex verbis
Domini cum dixit: <hi>Discedite a me, maledicti, in
ignem aeternum, qui praeparatus est diabolo et angelis
ejus: esurivi enim, et non dedistis mihi manducare;
sitivi, et non dedistis mihi potum,</hi> et quae sequuntur,
et quoniam maledictus qui facit opus Dei negligenter. » </p>
<p> <hi>Si congregatio major fuerit, solatia ei dentur.</hi> ] Ita
etiam Regula Tarnatensis: <hi>Ubi utilitas poposcerit,
solatium non denegetur.</hi> Solatium hic vocat adjutores
fratres, unum aut plures, a quibus nonnihil levaminis
accipiat cellerarius. Hic in statutis S. Adalardi l. II,
c. 3, cellerarius junior appellatur. Apud Cluniacenses
cellerarius tres quatuorve habebat suffraganeos, ut
patet ex Udalrico:  « Hi sunt quos cellerarius suffraganeos
<pb n="0545A"/>
habet. Primus, qui per omnia vices agit
ejus absentis, et de omnibus respondet, de quibus
solet et ipse respondere. Secundus est qui annonam
recipit quem et granatarium vocamus. »  Et cap.
sequenti:  « Tertius est suffraganeus ejusdem cellerarii,
qui vinum recipit et custodit. »  Et sequenti capite:
 « Et hortulanus debet cellerario esse subjectus. » 
Eodem fere modo loquuntur mss. Consuetudines
S. Benigni Divionensis <note>(Cap. 38)</note>, scilicet:  « Hi
autem sunt quod habet suffraganeos: granetarius,
custos panis et vini, et hortulanus. Est quoque primus
horum quidam frater, qui ad solatium ei datus
est, et per omnia vicem agit ipsius absentis; et de
omnibus respondet, de quibus et ipse solet respondere.
Frater etiam, qui pisces comparat, sub eo est.
Hic potest post vesperas de monasterio exire, et ad
obedientiam illam ire, quae huic negotio deputata est.
Hi omnes nequaquam debent obsistere praecepto et
voluntati cellerarii, nisi tale quid praecipiat, quod sit
damnum ecclesiae. »  Horum omnium officia descripta
<pb n="0545B"/>
habes tum in praedictis Consuetudinibus, tum apud
Udalricum.</p>
<p> <hi>Horis competentibus,</hi> etc.] Horae competentes Smaragdo
sunt  « horae convenientes, et congruentes,
quando utrumque licet utrisque, id est, et petenti
petere, et dare donanti. Nam quando vel lectioni, vel
orationi debent vacare, silentiumque tenere (inquit)
nisi causa necessitatis nec petere uni, nec donare
licebit alteri. »  Simili fere modo Bernardus Cassinensis
horas competentes vocat,  « quando fratres non
sunt in aliis valde necessarius occupati; non enim
sunt <emph>413</emph> horae competentes ad petenda necessaria
de nocte; vel quando fratres psalmodiae vel lectioni
vacant; unde illis horis, nisi necessitas urgeat, non
debet cellerarius aut alii officiales inquietari. »  Additque:
 « Dicunt antiqui Patres nostri quod cellerarius
debet habere certam sedem, et ibi debent eum invenire
subofficiales sui, ut non quaeratur per monasterium. » 
Ubi respicere videtur ad illa verba Hildemari:
<pb n="0545C"/>
 « Ferunt quia apud antiquos mos fuerit, quia
cellerarius in cathedra in loco suo noto sedebat, et
<pb n="0546A"/>
habebat discipulos, quos dirigebat ad singulis aliquid
dandum. Ideo enim in uno loco sedebat, ut omnes
qui necesse habebant aliquid ab illo petere, semper
praesentem invenirent. »  Apud Cluniacenses illae dicebantur
competentes horae quibus animi relaxandi
gratia mutuis sese colloquiis fratres recreare debebant.
Ita discimus ex Udalrico, cujus haec verba <note>(Lib. III, c. 11)</note>:
 « Quoties loquuntur in claustro, camerarius,
vel ejus junior, qui clavem camerae portat,
nunquam debet deesse; tunc enim auditurus est a
singulis quid ille, aut ille opus habeat; et nec ad ipsos
pueros venire negligit, ut ab eis si quid sit quo indigeant,
sciscitetur. Ergo ea vice dat quidquid est
dandum, ne si fratres, qui ab eo ad aliam horam, qua
silentium est, quaesierint, silentium tenere non possint. » 
Et alibi agens de his quae non licet facere nisi
ad horam loquendi, ita habet <note>(Lib. II. c. 20)</note>:  « Si
quid opus habet a camerario quaerere, tunc maxime
quaerit. »  Idem praescribunt Divionenses S. Benigni
Consuetudines c. 43. Quod nec obscure insinuant
<pb n="0546B"/>
Hildemarus et praecitati Smaragdus et Bernardus
Cassinensis, cum horas competentes esse asserunt,
quando silentium tenere fratres non debent, sive
legere, aut orationi vacare; idem sit judicium de tempore
laboris, et comestionis, quo strictum fratribus
silentium indictum est.</p>
<p> <hi>Dentur quae danda sunt, et petantur quae petenda
sunt.</hi> ] Hic tacite omnia superflua ac statui monastico
contraria S.  P. Benedictus resecat, cellerarium astringens
ad solas res necessarias distribuendas; <hi>dentur
quae danda sunt;</hi> et fratres ad petenda <hi>quae petenda
sunt,</hi> et non alia.</p>
<p> <hi>Ut nemo perturbetur neque contristetur in domo Dei.</hi> ]
Hoc est in monasterio;  « Vere enim monasterium
domus Dei est, inquit Richardus de Sancto Angelo,
quia ibi semper oratur. »  Addit Nicolaus de Fractura:
 « In quo Deo servimus. »  Vel etiam,  « domus Dei
bonorum monachorum sanctissima corda, et eorum
sunt purissima habitacula, in quibus mundissimum
<pb n="0546C"/>
Domino suo praebent habitaculum, »  ut loquitur Smaragdus.
</p>
      </div>

<div>
        <head>CAPUT XXXII. <hi>De ferramentis vel rebus monasterii.</hi> </head>

<pb n="0545"/>
<p>
          <pb n="0545C"/> <emph>414</emph> Substantiae monasterii in ferramentis vel vestibus,
seu quibuslibet rebus provideat abbas fratres
de quorum vita et moribus securus sit; et eis singula,
ut utile judicaverit, consignet custodienda atque
recolligenda. Ex quibus abbas brevem teneat: ut
<pb n="0546C"/>
dum sibi in ipsa assignata fratres vicissim succedunt,
sciat quid dat aut quid recipit. Si quis autem
sordide aut negligenter res monasterii tractaverit,
corripiatur; si non emendaverit, disciplinae regulari
subjaceat.</p>
</div>

<div>
        <head>COMMENTARIUS.</head>

<pb n="0545"/>
<p>
          <pb n="0545D"/> <hi>Substantiae monasterii.</hi> ] Quid substantiae nomine
hic intelligatur, explicat Bernardus Cassinensis his
verbis:  « Substantia pro rebus illis quibus vivimus
et subsistimus, vel quae ad nostram substantiam sunt
cooperativa intelligitur. »  Quod quasi exponens Richardus
de Sancto Angelo ait:  « Puta granum, milenum,
hordeum, et similia. »  Rectius tamen meo judicio
Boherius in secundo comm. substantiam hic
interpretatur pro rebus mobilibus monasterii; quod
et in consequentibus fatetur ipse Bernardus; indicatque
haud obscure sanctus P. Benedictus cum subjicit:</p>
<p> <hi>In ferramentis.</hi> ]  « Videlicet utilibus ad laborandum, » 
<pb n="0546D"/>
inquit Richardus de S. Angelo. Ubi ferramentorum
nomine omnia intelligit instrumenta quibus
inter laborandum fratres utuntur,  « sive sint ex ferro,
sive ex aere, sive etiam sint vasa de lignis, »  ait
Bernardus Cassinensis. Et Hildemarus:  « Ferramenta
attinent ad sappam, ad securem, seu dolatoria, et
reliqua his similia. » </p>
<p> <hi>Vel vestibus.</hi> ] Hunc locum non ita recte videtur
intellexisse Hildemarus, cum dicit:  « Vestes attinent
ad vestimenta illa quae debent in operam habere,
quando operantur aliquid quod eis a priore injunctum
fuerit; »  nam S. Benedictus hic loquitur de quibu
libet vestibus.</p>
<p>
          <pb n="0547A"/> <hi>Seu quibuslibet rebus.</hi> ]  « Ut privilegiis et aliis
munimentis, <emph>415,</emph> vasis argenteis, libris, ornamentis
ecclesiasticis, bladis, vinis et aliis pretiosis, quae non
debent extra monasteria poni, »  infit Boherius, Recte.</p>
<p> <hi>Provideat abbas fratres de quorum vita et moribus
securus sit.</hi> ] Quos magister vult  « fide divina constringi,
ut timore vel testimonio Dei fideliter possint
commissa implere; »  et quorum ex Regula Cujusdam
ad virgines <note>(Cap. 17)</note>  « et sollicitudo animi vigeat,
et conscientiae firmitas sit probata. »  Et certe quod
de his, postquam egit de cellerario S. Pater immediate
pertractat, haud obscure insinuat <note>(Cap. 13)</note>,  « quia
iisdem omnino qualitatibus eos esse constitutos convenit,
quibus ille, ut loquitur Gerardus Belga monachus,
hoc est, ut sint sapientes, maturis moribus, etc. » </p>
<p> <hi>Et eis singula ut utile judicaverit.</hi> ] Utile, inquam, <hi>monasterio quidem, non sibi,</hi> 
 infit Boherius; et hoc,
 « habito scilicet consilio cum omnibus fratribus, vel
saltem cum senioribus; »  uti idem explicat juxta sui
temporis morem.</p>
<p>
          <pb n="0547B"/> <hi>Consignet custodienda atque recolligenda.</hi> ] Finito
scilicet labore manuum. Vult igitur sanctus Benedictus
hoc capite primo unum ab abbate institui custodem
instrumentorum; idque juxta priscorum monachorum
consuetudinem, quam videre est in Regula
sancti Pachomii <note>(Art. 66 in cod. Regul.)</note>, quae id munus
ei qui post praepositum secundus est, committit.
 « Cum ad domos suas pervenerunt, ferramenta, quibus
opus fecerant, et gallicas trandent ei, qui secundus
est post praepositum domus; et ille inferet ea
vespere in cellulam separatam, ibique concludet. » 
In Regula SS. Pauli et Stephani <note>(Cap. 35)</note>:  « Euntes
in qualecunque opus, ferramenta necessaria is qui
inter ipsos vadit prior, a custode ferramentorum mane
annumerata suscipiat, et uni de minoribus ex his
qui cum eo ituri sunt, quem ad hoc idoneum viderit,
custodienda assignet. Quo opere completo, ab ipso
sollicite ipse recipiat; et custodi contradat ut nihil
depereat oblivione solita, et negligentia plurimorum. » 
<pb n="0547C"/>
In Regula sancti Isidori <note>(Cap. 19)</note>:  « Strumentorum
custodia et ferramentorum ad unum, quem Pater
monachorum elegerit, pertinebit; qui ea operantibus
distribuat, receptaque custodiat. »  In Regula sancti
Ferreoli <note>(Cap. 7)</note>:  « Ferramenta vel utensilia quaelibet
artificum sub uno recondenda sunt conclavi, et
custodia unius fratris industrii et providi; quique segregatim
illa idoneo collocans loco, prout res expetit,
poscentibus ad operandum fratribus tribuet, atque
ad vesperum suis ea colligens locis, curam habebat,
ne quid de his aut pereat, aut per negligentiam aeruginet,
vel qualibet occasione vilescat. »  Denique in
Regula Magistri <note>(Cap. 17)</note>:  « Ferramenta monasterii
in uno contineantur cubiculo, et uni fratri cujus diligentiam
abbas agnoverit, eorum conservandorum
curam committat; qui quotidie fratribus ad facienda
opera consignet ad numerum; et a disjungentibus
similiter munda ipse recipiat et reponat. »  Sanctus
vero Basilius <note>(Regul. fus. cap. 41)</note> de cura ferramentorum
sive utensilium ita deceruit:  « Cura instrumentorum,
<pb n="0547D"/>
utensilium praecipue <emph>416</emph> quidem uniuscujusque
operis artificem concernit, ut arti suae
deputata custodiat. Si vero contigerit aliquando ut
aliquid illorum negligatur, tanquam commune omnium
bonum ab iis competenter colligatur, quorum
primum conspectui objectum fuerit: licet enim illorum
usus sit separatus, et quibusdam peculiariter
deputatus, utilitas tamen ipsorum communis est:
nam si quisquam tanquam ad se nihil pertinentia
aliarum artium instrumenta contempserit, animi
alienati notam habebit. Neque tamen convenit artifices
instrumentorum suorum dominium sibi ipsis
vindicare; ita ut nolint ipsorum usum praeposito
fratrum ad quamcunque rem ille velit permittere;
vel sibi ipsis id potestatis usurpare, ut illa vel vendant,
vel commutent, aut alio quocunque modo abjiciant,
vel alia ad ea quae habent acquirant. » </p>
<p>
          <pb n="0548A"/>Deinde vult S. Benedictus alterum ab abbate constitui
fratrem qui curam gerat vestimentorum: cujus
exemplo sanctus Fructuosus haec statuit <note>(Cap. 4)</note>:
 « Quidquid in veste vel cultu est monachorum, non
peculiariter apud unumquemque habendum, sed sub
manu unius fratris spiritualis in una cella recondendum
est; quique, cum necessitas poposcerit, petenti
cuique congrua staturae mutatoria tribuat. »  Hic apud
nostros dictus est camerarius, cujus officium ex antiquis
Farfensis monasterii Consuetudinibus mss. accipe:</p>
<p> « Ipse camerarius debet procurare cum alio fratre
omnium vestimenta fratrum, emere, atque invenire,
et distribuere ad unumquemque prout condecet, et
in loco est constitutum: videlicet ut omnibus fratribus
det per singulos duas staminias, similiter femoralia,
duas tunicas, et duas cucullas cum latis
manicis, duas pelliculas cum strictis manicis, et tertiam
cum largis; caligas distribuat nocturnales et
diurnales, pedules ad arcendum frigus. Duo paria
dentur ex nocte, et duo ex die, et ad unumquemque
<pb n="0548B"/>
vagina cum cultello, praeter scriptores, qui duo habeant,
et corrigia ad cingendum. Tabulae, acus,
pecten, cum indumento, capellum in capite, qui alio
nomine capitium vocatur. In lectulo ad unumquemque
deputetur laena cum pellicula investita, sagum
laneum, capitale. Vestimenta sive calciamenta dum
rumpitur, seu suitur, unusquisque frater lavet imprimis;
deinde ante ostium auditorii deferat, et camerarius
accipiat, et deportet ad sartores, ut emendent.
De fratribus nullus debet pergere ad ipsos, nec
aliquam emendationem facere de vestimentis secundum
suum libitum, nisi quae consueta fuerit monasterii,
et camerarius ordinaverit; qua alium fecerit,
districte dijudicetur ab omnibus fratribus, ut caeteri
metuant; nam et ipse frater semper sollicitus sit, ut
cuicumque viderit vestimentum, et ex fratribus quod
aliquam reprehensionem habeat, ut emendetur vel
auferatur; quia ad ipsum respicit, si neglexerit. Lecta
cum priore frequenter provideat, ne alicui aliquid
<pb n="0548C"/>
veniat. Paleas vel fenum ipse cum sartoribus habere
faciat octo dies ante festum Principis apostolorum
in singulos lectos. Linteamina opportuna manibus
sive pedibus ipse provideat: similiter mantiles refectorii.
Videat ut semper <emph>417</emph> praecepta abbatis custodiat:
similiter faciat prioris, vel decani, seu illius
qui ordinem tenuerit, quando abbas ab eus fuerit:
et nulla habeat sub sua cura absconsa tam ille quam
secretarii vel cellerarii, quae non sint praecognita priori
vel decano. Similiter de omnibus obedientiis, quia si
ad judicium venerit, et aliquid inventum fuerit ab
aliquibus ex ipsis fratribus, ipsi proprium deputabitur,
et in poena mergitur, sicut ex monasterio beati
Gregorii papae contigit de Justo monacho, et ex multis
aliis coenobiis jam experti sumus. In coquina regulare,
sive familiare, omnia utensilia, sive caccavi
praeparentur ab ipso, praeter bancos et scutellas,
quae dentur a cellerario et praeposito. »  Ejusdem etiam
officium descriptum habes in mss. Consuetudinibus
Sancti Benigni c. 43; in Statutis Lanfranci c. 7, et
<pb n="0548D"/>
apud Udalricum l. III, c. 11. Ex quo etiam discimus
ad eum quoque pertinuisse monasterii pecunias servare:
id quod confirmat Hildemarus, cum explicans
illud sancti Benedicti, <hi>Ne dissimulans aut parvipendens
salutem animarum,</hi> haec scribit <note>(Comm. in Regul.
S. B. cap. 2)</note>:  « Abbas habet vestiarium plenum divitiis,
et videt fratrem necessitatem habentem: iste
talis timens ne suum vestiarium minoretur, non succurrit
fratri patienti necessitatem, aut cellas infirmorum
non restaurat propter avaritiam; hic talis manifestat
se plus studere rebus terrenis quam de salute
fratris. »  Et Joannes Diaconus in lib. I de Vita sancti
Gregorii papae, c. 10, ubi referens insignem in naufragum
pauperem sancti Patris charitatem, haec habet <note>(Saec. I Bened.)</note>:
 « Cui liberalissimus Pater, accersito <hi>vestiario,</hi> 
 alia sex numismata dari praecipiens,
cognovit in <hi>vestiario</hi> nihil numismatum unde posset
<pb n="0549A"/>
consolari naufragum remansisse. »  Idem videre est
in Regula sancti Isidori c. 19.</p>
<p>Praeter ferramentorum vestiumque custodes, alteri
etiam committebatur cura conservandorum diplomatum,
privilegiorum, chartarumque monasterii; qui
omnia debito in ordine disposita, tutissimo in loco
inclusa servabat; apud Floriacenses quidem in <hi>turricula,</hi> 
ex Tortarii lib. de Mirac. S. Benedicti, c. 27;
in Croylandensi monasterio in chartaria <hi>arcu lapideo
per totum contecta</hi> ex Ingulfi historia Croylandensi <note>(Ad ann. 1091)</note>:
quorum exemplaria pluribus in
locis aliquando deponebant, ut videre est in Chronici
Ramesiensis parte secunda, cap. 7. In typico seu Regula
Irenes Augustae cap. 19, haec cura committitur
vasorum sacrorum custodi.</p>
<p>Alteri insuper libri custodiendi dabantur. Huic obedientiae
custodem sacrarii sanctus Isidorus deputat <note>(In Reg. c. 9)</note>,
praescribens, ut  « omnes codices custos
sacrarii habeat deputatos, a quo singulos singuli fratres
accipient, quos prudenter lectos vel habitos semper
<pb n="0549B"/>
post vesperam reddent. »  Apud nostros hoc officium
praecentori demandari solebat, quem propterea
armarium, ab armario in quo libri recondebantur,
appellabant. Illud in Fuldensi monasterio olim exercuit
Gerhohus presbyter ex Rabani carmine 16, in
Tolosano B. Mariae S. Geraldus postea episcopus
Bracarensis <note>(Misc. Baluz. tom. III)</note>, qui  « quia divinae
Scripturae pabulo refici magnopere exoptabat, armarii,
in quo libri divini reponebantur, custos factus <emph>418</emph> 
 est, in cujus officii obedientia annis multis
perduravit, »  inquit Bernaldus in ejus Vita n. 1. Sed
ex Regula Magistri cap. 17, custos ferramentorum et
libros et diplomata sub sua cura habebat.</p>
<p>Quod de sancto Geraldo scribit Bernardus eum in
armarii obedientia <hi>annis multis</hi> perdurasse, non sic
capiendum est, quasi ad vitam officia monachis essent
commissa, cum potius singulis annis renovata
fuisse constans sit traditio, quam colligere licet ex
sancto Hieronymo de Tabennensibus referente <hi>(Praef.
<pb n="0549C"/>
in Reg. sancti Pach., n. 8)</hi>, quod singulis annis mense
cui vocabulum est mesore, id est Augusto,  « disponuntur
monasteriorum capita, dispensatores, praepositi,
ministri, prout necessitas postulaverit; »  ex
Leone Ostiensi docente morem fuisse apud Cassinenses <note>(Chron. Cass. l. I, c. 31)</note> 
 ut pridie calendas Septembris
omnium in circuitu monachorum conventus
fieret, in quo  « sequenti die ordinabantur et describebantur,
atque destinabantur in obedientias per
singulas prout opportunum erat provincias; »  ex
Vita sancti Joannis Gorziensis <note>(Num. 73, saec. V Bened.)</note>,
quem Einoldus abbas <hi>diversis exercere mutationibus</hi> 
non destitit; cujus etiam diversa officia describit
Joannes abbas Mettensis his verbis:  « Jussus
praepositus, paret <note>(continuo.)</note> Praepositura deposita,
decanus esto; jugum quietus admittit. Eo abiens cellarium
cura, manum illico profert. Alio ibi succedente,
vestes fratrum serva; nihilo plus reluctatur.
Sic hospitibus, sic, si ita contigit, infirmis, sic quibusque
<pb n="0549D"/>
aliis imperatis summa cum alacritate morae
nescius ministravit; »  ex Vita sancti Guidonis abbatis
Pomposiani <note>(Boll. 31 Mart.)</note>, quem Guillelmus
abbas  « per omnia officia monasterii, per series temporum
constituit, »  uti scribit anonymus in secunda
illius Vita n. 5 <note>(Spicil. tom. VI)</note>; ex Fulcuino de
gestis abbatum Laubiensium cap. 19, ubi obedientiarum
commutationem annuam aliquid <hi>regulare</hi> esse
asserit; ex Ekkehardo in lib. de Casibus sancti Galli
cap. 15, ubi haec scribit:  « Quot annis more Romano
officia apud nos mutari solent. »  Denique ex Hildemaro,
qui fratres in inferioribus ministeriis sibi per
vices succedere debere asserit. Poterant tamen, si ita
probasset abbas, plures per annos in eodem officio
continuari, praesertim cellerarii, decani, et praepositi,
ut docet idem Hildemarus, decerniturque in Statutis
reformatoriis monachorum Benedictinorum provinciae
Narbonensis a Gregorio IX approbatis, cap. 1,
his verbis <note>(Spicil. t. VI)</note>:  « Et renuntient absolute,
<pb n="0550A"/>
omni excusatione, dilatione ac contradictione remotis,
etiam non requisiti (scilicet singulis annis post
redditam suae administrationis rationem) in manu
abbatis administrationibus suis, nihil penes se vel
alium penitus retinentes. Abbates tamen eos restituant,
quos invenerint fideliter ministrasse, ut sic
servetur et devota humilitas in subjectis, et utitis
providentia in praelatis. » </p>
<p>Porro isthaec officialium institutio ab antiquis monachis
in oratorio celebrata fuisse videtur: nam et
claves obedientiae suae desuper altare accipiebant,
quemadmodum praescribit sanctus Aurelianus in Regula
ad monachos, in cujus cap. 21 sic lego:  « Quibus
claves de cellario, cannava, horreo, posticio, et
oratorio tradenda sunt, probatae <emph>419</emph> sint personae,
et desuper altari vel Evangelio vas accipient, scientes
se reddituros Deo rationem de ministerio sibi
credito; »  quae verba desumpsisse videtur ex Regula
sancti Caesarii ad virg., cap. 30, ubi haec leguntur:
 « Quae cellario, sive cannavae, sive vestibus, vel codicibus,
<pb n="0550B"/>
aut postitio, vel lanipendio praeponuntur,
super Evangelium claves accipiant, et sine murmuratione
serviant reliquis. »  Eadem verba suae item ad
virgines Regulae cap. 62 inseruit sanctus Donatus.
His accedit Typicum seu Regula Irenes Augustae pro
sanctimonialibus; quae ritum instituendi officiales
describens, ita habet:  « Quoties opus fuerit quamdam
institui ad quodlibet officium, claves quidem
ante sacrum adytum ponentur, et una cum illis verba
ejusdem officii ex praesenti imperii mei typico transsumpta.
Trisagio autem dicto, accedet quae ad illud
officium designata est; et facta triplici genuflectione,
acceptisque clavibus, caput postea praefectae inclinabit,
prius procedens ad pedes ejusdem, et postea
surgens. Illa vero eam instituet haec verba dicens: <hi>Immaculata et gratia plena Deipara designat te ad officium
illud.</hi> 
 In quibus vero officiis claves non sunt,
ad institutionem sufficient ejusdem institutionis verba
a praefecta prolata, et acceptio descriptorum de singulis
<pb n="0550C"/>
officiis statutorum ex loco, qui ante sanctum
adytum situs est, ut dictum est. Oportet autem, ut
unaquaeque officialium specialia statuta commissi
sibi officii e loco ante sanctum adytum sito accipiat;
ut consideret, et unde officium desumat, et cui polliceatur
se illud administraturam. » </p>
<p>Istas autem obedientiae suae claves ad zonam appensas
deferre solebant, ut colligimus ex Vita S.
Maximini abbatis Miciacensis n. 25 <note>(Saec. I Ben., p.
587)</note>:  « Cum ergo, ut jam praefatum est, sanctus
vir <hi>a cingulo solutis clavibus</hi> januas aperuisset, etc., » 
Sed de his satis: ad Regulae textum revertor.</p>
<p> <hi>Ex quibus abbas breve teneat.</hi> ] Breve hoc loco
 « appellatur scriptura memorialis, quam debet abbas
habere in chartulario suo, »  inquit Bernardus Cassinensis.
Hujusce vocis apud veteres variae fuerunt
acceptiones, de quibus audiendus est Baronius:  « Ea
vox, ait <note>(Ad ann. 142, n. 10)</note>, penes antiquos diversae
reperitur esse significationis: nam apud Optatum
Milevitanum brevis dicitur charta illa in qua
<pb n="0550D"/>
conscripta essent bona ecclesiastica, quam nos usitatius
dicere solemus inventarium: alio nomine idem
Optatus vocat commemoratorium. Eamdem vocem
in eumdem sensum usurpat sanctus Augustinus contra
Cresconium, et Gregorius papa. Sed et Cassiodorus
pro regiis jussionibus; nam Theodoricus ad
Gemellum scribens, ait: Admonitio nostra non
deerit, ut instructior reddaris dum infrascriptis brevibus
definita susceperit. Verum apud Lampridium
eadem vox pro matricula, seu catalogo, in quo nomina
scriberentur, accipitur, sicut et in codice Justinianeo
et citatis aliis locis superius. »  Hactenus
Baronius. Breves etiam, seu brevia dicuntur Romanorum
pontificum litterae, apostolica auctoritate datae.
Praeterea in monasteriis brevis dicebatur charta in
qua altaris ministri aliique officiales chori notabantur;
quo sensu sumitur in cap. 3 <emph>420</emph> Monachorum ad
Augiam directorum,  « ut sint equidem quotidie sex
<pb n="0551A"/>
per <hi>brevem</hi> deputati fratres sacram offerentes oblationem,
etc. »  Denique brevis dicebatur schedula
illa quam ad annuntiandum fratrum defunctorum
obitum ad diversa mittebant monasteria, atque ita
passim accipitur apud Udalricum, et in antiquis ordinariis
ritualibusque mss. Sed hoc loco brevis, sive,
ut loquitur S. Benedictus, breve significat chartam
bonorum monasterii memorialem, de qua haec declarant
Cassinenses <note>(Decl. Cass. in cap. 32)</note>:  « Quilibet
officialis intra mensem a die publicationis suae
faciat inventarium de rebus monasterii, quae pertinent
ad suum officium. Et praelatus habeat apud se
inventarium universale omnium rerum tam mobilium
quam immobilium monasterii, ne perdantur;
quod etiam visitatoribus exhibeatur. »  Et Benedictus
papa XII, in sua pro monachis Benedictinis constitutione
praescribit <note>(Cap. 13)</note>, ut ab omnibus superioribus
fiant inventoria et registra  « in quibus scribatur
quot monachi in quolibet loco ipsarum administrationum
<pb n="0551B"/>
juxta ipsius loci facultates possint et debeant
commorari; et in quo statu quilibet recipit ecclesiam,
monasterium, vel prioratum, seu administrationem,
et inter alia quae exstent, vel deficiant
animalia, et qualia, quanta blada, vina, et caetera
victualia, et moneta, vasella aurea, vel argentea; et
quae, et quot, et quibus ecclesia, monasterium, prioratus
administratio, seu locus hujusmodi debent; et
quae, et quot, et a quibus debentur eisdem, et sub
quibus obligationibus debent, et debetur eisdem; et
quae, et quot, alia bona mobilia, vel vasa sive ornamenta,
vel supellectilia et similia inibi fuerint. » </p>
<p> <hi>Ut dum sibi in ipsa assignata fratres vicissim succedunt.</hi> ]
<pb n="0552A"/>
Haec verba confirmant annuam, quam supra
diximus, obedientiarum mutationem, quae etiam amplius
patet ex cap. 53, quo praescribitur, ut ad hospitum
coquinam <hi>ad annum ingrediantur duo fratres.</hi> Ex
Bernardo tamen Cassinensi  « Cellerarius, seu decani,
aut praepositi non succedunt per vices. »  Ita ille, habita
ratione ad usum sui temporis.</p>
<p> <hi>Si quis autem sordide aut negligenter res monasterii
tractaverit, corripiatur; si non emendaverit, disciplinae
regulari subjaceat.</hi> ] Hoc est, ducatur per sex gradus,
de quibus supra, ex Hildemaro in cap. 3, ex Bernardo
Cass. et Nicolao de Fractura hic. In Regula vero
Orientali decernitur <note>(Cap. 13)</note>, ut  « in qualicunque
omnino arte, quae exercetur a fratribus, si quid perierit,
et per negligentiam fuerit dissipatum, increpetur
a Patre minister operum; et ipse iterum increpet
alium, qui opus perdiderit, duntaxat juxta
voluntatem et praescientiam principis, absque quo
nullus increpandi fratrem habebit potestatem. »  In
<pb n="0552B"/>
Regula S. Caesarii ad virgines:  « Si quae vero vestimenta,
calceamenta, utensilia negligenter expendenda
vel custodienda putarint, tanquam interversores
rerum monasterialium severius corrigantur. » 
Denique in Regula Magistri:  « Qui vero frater non
mundum ferramentum a terra de agro revocaverit,
accusatus <emph>421</emph> ad mensam a custode ferramentorum,
poenae nemine in refectione in portionem panis sui
unam quadram minus accipiat usque ad satisfactionem
vel emendationem promissam; quia exinde
aeruginat ferramentum, cum mundum non fuerit positum. » </p>
</div>

<div>
        <head>CAPUT XXXIII. <hi>Si quid debeant monachi proprium habere.</hi> </head>

<pb n="0551"/>
<p>
          <pb n="0551C"/>Praecipue hoc vitium peculiare radicitus amputandum
est de monasterio, ne quis praesumat aliquid
dare aut accipere sine jussione abbatis, neque aliquid
habere proprium, nullam omnino rem, neque codicem,
neque tabulas, neque graphium, sed nihil
omnino: quippe quibus nec corpora sua, nec
voluntates licet habere in propria potestate. Omnia
vero necessaria a Patre monasterii sperare; nec
<pb n="0552C"/>
quidquam liceat habere quod abbas non dederit aut
permiserit.</p>
<p>Omniaque omnibus sint communia, ut scriptum
est: nec quisquam suum aliquid dicat aut praesumat <note>(Act. IV)</note>.
Quod si quisquam huic nequissimo vitio
deprehensus fuerit delectari, admonitus semel et
iterum, si non emendaverit, correptioni subjaceat.
</p>
      </div>

<div>
        <head>COMMENTARIUS.</head>

<pb n="0551"/>
<p>
          <pb n="0551D"/>Cum ea sit pecuniae aliarumque rerum temporalium
natura, ut picis ad instar vix tangi possint quin
haereant manibus, apposite omnino sanctus Benedictus
postquam de cellerario aliisque substantiae monasterii
administris egit, ne forte praetextu administrationis
commissaeque sibi obedientiae aliquid sibi
proprium vindicare praesumerent, de amputanda a
monachis proprietate consequenter tractat: quam
hoc capite primum a corde, deinde ab opere, tandem
ab ore eliminare conatur. Sibi enim in titulo quasi
proponens, <hi>si quid debeant monachi proprium habere?</hi> 
respondet:</p>
<p> <hi>Praecipue hoc vitium radicitus amputetur de monasterio.</hi> ]
Radicitus, id est a corde, quod est fons, radix,
et <emph>422</emph> origo omnis mali omnisque cupiditatis;  « ut
nec in intentione, nec in voluntate remaneat aliquid
de proprietate, per quod possit ad actum aliquem
pullulare, »  inquit Bernardus Cassin. Et recte omnino:
nam, ut ait Cassianus,  « non solum pecuniarum
est cavenda possessio, verum etiam voluntas ipsa ab
<pb n="0552D"/>
animo penitus extrudenda: non enim tam effectus
philargyriae vitandus est, quam affectus ipsius radicitus
amputandus est; nihil enim proderit pecunias non
habere, si voluntas in nobis fuerit possidendi. »  Verum
non solum voluntas desideriumque habendi, sed
etiam vel minimus, in his quae nobis ad usum conceduntur,
affectus resecandus est. Quis enim non irrideat
mona hos post amplas saeculi divitias abjectas
naeniis detineri, tantoque his affectu inhaerere,
quanto, si non majori, avarus thesauris? Et tamen
id jam de nonnullis aevi sui monachis deplorabat Cassianus
his verbis <note>(Collat. 1, c. 6)</note>:  « Nonnullos mundi
hujus maximas facultates, et non solum multa auri
atque argenti talenta, verum etiam praediorum magnificentiam
contemnentes, post haec vidimus pro
scapello, pro graphio, pro acu, pro calamo commoveri . . . . .
Nam et plerumque nonnulli tanto zelo codicem
servant, ut eum ne leviter quidem vel contingi
ab aliquo patiantur, et inde occasiones impatientiae
ac mortis incurrunt: unde monentur stipendia charitatis
<pb n="0553A"/>
ac patientiae acquirere; cumque omnes divitias
suas pro Christi amore disperserint, pristinum tamen
affectum in rebus minimis retentantes et pro
ipsis nonnunquam mobiliter irascentes, veluti qui
non habet apostolicam charitatem ex omnibus infructuosi
sterilesque inveniuntur. » </p>
<p> <hi>Ne quis praesumat aliquid dare aut accipere sine jussione
abbatis, neque aliquid habere proprium.</hi> ] Tria hic
prohibet S. legislator. Primum aliquid sine jussione
abbatis cuiquam <hi>dare:</hi> id quod, ne falsa pietas deciperet,
etiam erga pauperes intelligendum esse docet
illud S. Isidori <note>(Cap. 5)</note>:  « Non est praesumendum
sine conscientia abbatis egenis vel quibuslibet conferre
de eo quod regulari dispensatione noscitur monachus
possidere. »  Imo nec de his quae ab abbate
pauperibus eroganda constituta sunt, ex Regula S.
Basilii <note>(Regul. brev., interrog. 87)</note>:  « Dare aut accipere
etiam secundum mandatum non est cujuslibet,
sed illius cui commissum est cum approbatione munus
dispensandi. Proinde hic erit qui sive vetus, sive
<pb n="0553B"/>
novum (vestimentum) habita ratione temporis cujusque
dabit et accipiet. »  Et alibi interrogatus <note>(Interrog.
100)</note>  « venientes ad ostium, et petentes quomodo
dimittemus, et si debet unusquisque porrigere panem,
vel quodcunque aliud, aut oportet ad eum qui
praeest pertinere, »  respondet:  « Is cui dispensatio
credita est cum consideratione debet hoc facere. Si
quis autem praeter illius voluntatem facere hoc praesumit,
tanquam inquietus et indisciplinatus confundatur,
usquequo discat loci sui ordinem custodire,
secundum quod Apostolus dixit: unusquisque in quo
vocatus est in eo permaneat. » </p>
<p>Porro hoc nomine S. Pater vetat non solum quidquam
dare; sed <emph>423</emph> et permutare, aut mutuo commodare;
idque juxta priscorum monachorum disciplinam,
quam videre est in Regula S. Pachomii:
 « Mutare de his quae a praeposito acceperit cum altero
nemo audebit, nec accipiet melius, et dabit deterius
aut econtrario dans melius, deterius accipiet. » 
<pb n="0553C"/>
In Poenis incerti auctoris apud S. Basilium <note>(Art. 58.
Idem habetur in Reg. Orient c. 9)</note>:  « Si quis permutet
aliquid cum aliquo, aut quid largiatur
praeter voluntatem archimandritae, careat benedictione.
 « In Regula Tarnatensi:  « Nihil de his quae
perceperit ei sit licitum commutare, nec pro abjectiore
viliora, nec pro commodo meliora; sed qualiacunque
fuerint attributa, cum gratiarum actione
suo tantum usui vindicabit. »  In Regula S. Isidori:
 « Cum alio quoque fratre quippiam commutare, nisi
abbas vel praepositus jusserit, nulli licebit. »  Et in
Regula Cujusdam ad virgines <note>(Cap. 17)</note>:  « Ea quae
sibi fuerint ab abbatissa commendata, id est necessitatem
praesentem, aut in vestimento, aut in qualibet
re, nihil exinde aut dare aut commodare cuiquam
praesumat, nisi tantum ab abbatissa illi fuerit ordinatum. » 
In rebus tamen minoris momenti possunt
fratres sibi invicem commodare, verbi gratia, acum,
cultellum, tabulas, etc. hujusmodi, quemadmodum
docet Hildemarus.</p>
<p>
          <pb n="0553D"/>Secundo, prohibet S. Pater quidquam <hi>accipere</hi> sine
jussione abbatis. Ita etiam S. Pachomius:  « Nemo ab
altero accipiet quidquam nisi praepositus jusserit. » 
Regula Orientalis <note>(Art. 58)</note>:  « Sine seniorum verbo
et auctoritate, nullus fratrum quidquam agat, neque
accipiat aliquid, neque det. »  Poenae incerti auctoris
apud S. Basilium <note>(Cap. 31; idem habetur in 2 Regula
SS. Patr. c. 1)</note>:  « Si quis foras dederit aliquid, aut
acceperit praeter voluntatem archimandritae, excommunicetur. » 
Et S. Fructuosus:  « Munus quodlibet,
sive epistolas nemo monachus accipiat. » </p>
<p>Hoc etiam nomine S. Benedictus vetat quidquam
ab alio mutuare sine praelati licentia: id quod similiter
prohibet Regula SS. Pauli et Stephani his verbis <note>(Cap. 27)</note>:
 « Nec inter se fratribus liceat, ut id quod
de communi quisquam acceperit, nisi permissu prioris,
cum alio fratre quasi peculiari amore mutuare,
ne hac occasione nascatur amor illicitus. » </p>
<p>
          <pb n="0554A"/>Tertio, S. Benedictus prohibet ne quisquam aliquid
habeat possideatque proprium: quod certe adeo
monasticae professioni est annexum, ut sine proprietatis
abjectione monachus esse non possit, uti sentiebat
olim sanctus Fulgentius. Nam  « dicebat frequenter,
nec debere, nec posse monachum judicari,
cui voluntas habere privatum peculiam persuaserit. » 
Et S. Isaac apud sanctum Gregorium <note>(Lib. III Dial.,
c. 14)</note>:  « Monachus qui in terra possessionem quaerit.
monachus non est. »  Eadem mente S. Basilius, ad
Senatorem quemdam, qui saeculo renuntians aliquid
sibi de propriis facultatibus retinuerat, dixit: <hi>Et Senatorem
perdidisti, et monachum non fecisti <note>(Apud
Cass. l. VII, c. 19)</note>
          </hi>. Et revera quotquot exstiterunt
aliquando veri monasticae vitae cultores, quotquot
Regularum conditores de abdicanda proculque amandanda
proprietate leges aut sanxerunt, aut servaverunt.
Praeclarum hanc in rem exemplum habemus in
discipulis sancti Gerasimi abbatis, qui, ut scribit
Cyrillus in Vita sancti Euthymii,  « nihil <emph>424</emph> possidere
<pb n="0554B"/>
tantae eis erat curae, quantae nihil aliud . . . . . erantque
adeo remoti ab omni sollicitudine, et a negotiis humanis
ita disjuncti, ut nihil haberent praeter ea quibus
induebantur, adeo ut non esset secundus amictus . . . . .
Haec autem lex est optime tradita a Gerasimo <note>(Tom. II Monum. eccles. Graec.)</note>,
ut exeuntes cellas
dimitterent apertas, ut liceret ei qui vellet ingredi,
et quod vellet accipere ex illis vilibus, et ad usum
necessariis, nomine prohibente. »  Et in discipulis
sancti Martini, de quibus Severus Sulpicius <note>(In ejus
Vit. c. 7)</note>:  « Nemo, inquit, ibi quidquam proprium
habebat, omnia in medium conferebantur, non emere,
aut vendere, ut plerisque monachis moris est, cuiquam
licebat. »  Denique in Tabennensibus monachis,
de quibus in Vita sancti Pachomii, n. 38 <note>(Apud Boll.,
14 Maii)</note>:  « Auri argentive nullus inter eos usus. Quin
etiam reperti sunt, qui cum finem facerent vivendi,
quid aurum argentumve omnino esset ignorarent.
Soli videlicet, quibus administrandi necessaria officium
<pb n="0554C"/>
erat impositum, pecuniae rationes noverant:
et hi ipsi postquam ad monasterium erant reversi,
nihil retinuissent in manibus, ne ad diem quidem
unum, sed redditam sibi pecuniam servabat oeconomus,
donec eos rursus contingeret egredi. Hujusce
institutionis decreta videre est in ipsa S. Pachomii
Regula, qua praescribitur <note>(Art. 47)</note> ut  « nemo in cella
sua habeat praeter ea quae monasterii lege praecepta
sunt, nec paucos nummos, nec proprium aliquid extra
habitum suum. Si quid inveneris, absque contradictione
auferes. »  Et iterum <note>(Art. 63)</note>:  « Nihil in
cella sua absque praepositi jussione quidquam condet,
nec poma quidem. »  Item ad amputandam omnem
proprietatis occasionem <note>(Art. 46)</note>:  « Si quis transfertur
de domo in alteram domum, excepto ea quae usui
quotidiano ad habitum necessaria sunt, secum transferre
non poterit. »  Similia statuta in aliis monachorum
Regulis advertere licet, quas hic singulatim referre
etsi videatur prolixum, haud erit fortassis lectoribus
ingratum. Itaque Regula SS. Serapionis, Macarii,
<pb n="0554D"/>
Paphnutii, et alterius Macarii decernit <note>(Cap. 7)</note>:
 « Si dives est, et habens multas divitias in saeculo, et
converti voluerit; debet primo Dei voluntatem implere,
et consequi praeceptum illud praecipuum, quod
adolescenti diviti dicitur: <hi>Vende omnia bona tua, et
da pauperibus, et tolle crucem tuam, et sequere me.</hi> 
Deinde instruendus est ab eo qui praeest patre, ut
nihil sibi relinquat nisi crucem Christi quam tenet. » </p>
<p>Regula secunda SS. Patrum <note>(Cap. 1)</note>:  « Ante
omnia habentes charitatem, humilitatem, patientiam,
mansuetudinem, vel caetera quae docet sanctus Apostolus,
ita ut nemo quidquam sibi vindicet, sed sicut
scriptum est in Actibus Apostolorum, habeant omnia
communia. » </p>
<p>Regula tertia SS. Patrum <note>(Cap. 2)</note>:  « Abbati nulli
liceat sibi quidquam proprie vindicare (multo minus
monachis), cum omnia Deo propitio in illius maneant
potestate. Si quis vero quod in Regula junioribus
<pb n="0555A"/>
prohibetur, sibi aliquid ex successione parentum,
seu quolibet donato retinere praesumpserit, et non
omnia in communi posuerit, a fratribus arguatur.
Si in vitio perstiterit, in notitiam episcopi deferatur;
qui si ab episcopo correptus, nec sic emendaverit,
deponatur. » </p>
<p> <emph>425</emph> Regula S. Macarii <note>(Cap. 24)</note>: Novitius  « si
aliquam in cellula voluerit inferre substantiam, in
mensa ponatur coram omnibus fratribus, velut Regula
continet. Qui si susceptus fuerit, non solum de
substantia quam intulit, sed etiam nec de seipso ab
illa judicabit hora. Nam si aliquid prius erogavit
pauperibus, aut veniens in cellulam aliquid intulit
fratribus, ipsi tamen non est licitum ut aliquid habeat
in sua potestate. » </p>
<p>Regula Orientalis <note>(Cap. 3)</note>:  « Nemo suum quidquam
vindicet, neque ullus aliquid peculiariter
usurpet, sed habeant omnia communia. » </p>
<p> S. Basilius interrogatus <note>(Reg. brev., interrog. 85)</note>,
 « Si oportet aliquid habere proprium in communi
<pb n="0555B"/>
fratrum societate, »  respondet:  « Hoc contrarium est
testimoniis illis quae habentur in Actis de his qui
crediderunt, in quibus scriptum est: <hi>Neque quisquam
eorum quae possidebat, aliquid suum esse dicebat;</hi> quare
qui suum esse dicit aliquid, is seipsum reddit alienum
ab Ecclesia Dei, et a charitate Domini, qui quidem
et verbo, et re docuit ponendam esse animam suam
pro inimicis suis, nedum res externas. »  <hi>Vide</hi> ejusdem
Constitutiones monast. c. 35.</p>
<p>Doctrina sancti Orsiesii abbatis de institutione
monachorum <note>(Cap. 22)</note>:  « Cui ministerium aliquod
et dispensatio est credita monasterii; et si ex ea
lucrum faciat, scelus putetur et sacrilegum quidquam
ex ea contingere, et in propriam vertere requiem,
quasi despiciens eos qui non habent, et felici paupertate
sunt divites, ut non solum ipse perierit, sed
et caeteros provocet ad pereundum. »  Et infra:  « Qui
autem vixerunt in coenobio, et de communi in suos
aliquid averterunt usus: vae eis cum de corpore
<pb n="0555C"/>
exierint, dicetur illis: Mementote quia recepistis bona
in vita vestra. » </p>
<p>Consensoria monachorum <note>(Cap. 8)</note>:  « Non poterit
proprie retinere quod per pactum ad omnes pertinet,
et Deo utique est consecratum. » </p>
<p>Regula incerti auctoris <note>(Cap. 2)</note>:  « Nemo sibi
aliquid vindicet proprium, sive in vestimento, sive
in quacunque re: apostolica enim vita optamus
vivere. » </p>
<p>Regula sancti Caesarii ad virgines <note>(Cap. 15)</note>:
 « Nemo sibi aliquid judicet proprium, sive in vestimento,
sive in quacunque alia re. » </p>
<p>Regula sancti Aureliani ad monachos <note>(Cap. 5)</note>.
 « Nihil occulte accipiatis, sed si propinquus aut
amicus aliquid in vestimento, aut in auro, vel aliud
quodcunque dederit aut transmiserit, in potestate sit
abbatis; et si illi cui transmittitur necesse fuerit,
tribuatur; sin vero ille nihil indiget, in commune
redactum cui necessarium est, tribuatur. » </p>
<p>
          <pb n="0555D"/>Regula S. Ferreoli <note>(Cap. 10)</note>:  « Illud etiam statui
debere perspeximus, ut nullus monachorum aliquid
sibi proprium absque societate fratrum audeat vindicare:
ita ut etiam in his quae sua sunt nihil
amplius credat sibi juris esse quam caeteris; quia
cum seipsum alterius subdidit potestati, omnia secum
in alienam potestatem transmisit. Quidquid ergo
secum rerum detulerit expetito consortio monachorum,
ac ubi corpori congregationis membrum
factus adhaeserit, statim cognoscat omnia in <emph>426</emph> 
communionem transiisse; et hoc tantum judicet
proprium, quidquid cum fratribus possederit indivisum,
etc. » </p>
<p>Regula sancti Columbani <note>(Cap. 4)</note>:  « Nuditas et
facultatum contemptus prima perfectio est monachorum. » </p>
<p>Regula Tarnatensis <note>(Cap. 2)</note>:  « Nulli liceat sequestratam
eligere mansionem, nec armariolum, aut
aliquid simile quod peculiarius claudi possit permittatur
<pb n="0556A"/>
habere proprium. »  Et iterum <note>(Cap. 14)</note>:
 « Nihilque habere vos proprium reputetis. » </p>
<p>Regula sancti Isidori <note>(Cap. 5)</note>:  « Monachi in
communi viventes nihil peculiare sibi facere audeant
neque in suis cellulis quidquam quod ad victum vel
ad quamlibet rem aliam pertineat, sine regulari
dispensatione habere vel possidere praesumant. In
Pentecoste autem, qui est dies remissionis, omnes
fratres sub divina professione se alligent, nihil peculiare
apud conscientiam suam habere. » </p>
<p>Regula sancti Fructuosi <note>(Cap. 8)</note>:  « Peculiaritas
aut in utensilibus, aut in vestimentis, aut in quibuslibet
rebus vilissimis saltem et abjectis omnimodo
vitetur: quia abominatio monachis est et
infamium quidquam possidere superfluum aut reservare
proprium vel occultum, quod non longe ab
Ananiae et Saphirae exemplo segregatur. » </p>
<p>Regula Cujusdam ad monachos <note>(Cap. 17)</note>:  « Nihil
possidendum tanquam proprium et specialiter inter
monachos, sed sint eis omnia communia. » </p>
<p>
          <pb n="0556B"/>Regula Magistri <note>(Cap. 82)</note>:  « Si quod ergo peculiare
inventum in aliquo fuerit, grandi eum abbas et
diuturna excommunicatione condemnet, ut exemplo
illius vindictae nullus hoc audeat imitari: hoc enim
ne sit in aliquo, frequenter omnes scrutentur a
praepositis suis; et si in aliqua re fuerit visus sibi
frater multum gavisci aut plaudere, tollatur ei, et
alio detur, et alterius illi quodvis fuerit, ut propria
in eo non extollatur voluntas. » </p>
<p>Regula solitariorum <note>(Cap. 6; vid. cap. 41)</note>:  « Hi
ergo qui saeculum perfecte derelinquunt, nihil debent
possidere praeter Dominum, etc. » </p>
<p>Typicum Irenes Augustae pro sanctimonialibus
monasterii SS. Deiparae Gratia plenae <note>(Cap. 50, in
Graecis Analectis)</note>:  « Summae paupertati operam
date, non tantum in pecuniis usque ad obolum, sed
et in cibo et in potu usque ad minimum quodlibet.
Quo enim hujusmodi nostrum praeceptum non violetur,
hortamur praefectam ut quoties et quando
<pb n="0556C"/>
voluerit vos perlustret, et nihil plus habere sonat
quam a coenobitica regula concedatur. » </p>
<p>His accedunt summorum pontificum decreta:
Innocentii III, Gregorii IX, Nicolai IV, et Benedicti
XII, ex quibus unum hic Innocentium proferre
sat erit <note>(Cap. Cum ad monasterium)</note>:  « Prohibemus,
inquit, districte in virtute obedientiae, sub attestatione
divini judicii, ne quis monachorum proprium
aliquo modo possideat; sed si quis aliquid habeat
proprii, totum in continenti resignet. Si vero post
hoc proprietatem aliquam fuerit deprehensus habere,
regulari modo praedicto de monasterio expellatur,
nec recipiatur ulterius; nisi poenitent secundum
monasticam disciplinam. »  <emph>427</emph> Et sub finem:  « Nec
aestimet abbas quod super habenda aliqua proprietate
possit cum aliquo monacho dispensare, quia abdicatio
proprietatis, sicut et custodia castitatis, adeo est
annexa regulae monachali, ut contra eam nec summus
pontifex possit licentiam indulgere. » </p>
<p>Idem videre est in Conciliis passim, praesertim in
<pb n="0556D"/>
Aurelianensi I, can. 21; Autissiodorensi can. 23,
Lateranensi sub Alexandro III, et aliis plurimis. Sed
de his satis. Ad textum revertor.</p>
<p> <hi>Nullam omnino rem, neque codicem, neque tabulas,
neque graphium, sed nihil omnino.</hi> ] Nullam omnino
rem,  « quasi diceret: dummodo sit res, istam tibi
excludo; et omnino, id est omnibus modis, hoc est
per nullum modum habeas: »  inquit Bernardus
Cassinensis.</p>
<p> <hi>Quippe quibus nec corpora sua, nec voluntates licet
habere in propria potestate.</hi> ] Reddit his verbis rationem
cur monachus possidere proprium haud debeat:
nam si nec voluntatis propriae, nec sui corporis
potestatem habere liceat, multo minus rerum temporalium:
Quod vero nec voluntas, nec corpora, nostra
sint in potestate, vel inde maxime patet, quod per
saeculi fugam, Deique dilectionem <hi>nos ipsos vendidimus,</hi> 
ut loquitur S. Johannes Climacus <note>(Grad. 3)</note>:
<pb n="0557A"/>
quapropter sicuti res vendita haud amplius est ejus
qui vendidit illam, ita nec nos nostri sumus, sed
Dei, cui per monasticam professionem venditi sumus.
Eadem ratione proprium a monachis amputandum
censuit S. Ferreolus;  « quia, inquit, cum seipsum
alterius subdidit potestati, omnia secum in alienam
potestatem transmisit. »  Et Magister:  « Ideo aliquid
peculiare habere denegatur; quia nemo serviens
Deo implicat se negotiis saecularibus, ut ei placeat
cui se probavit, ut cum omnibus rebus suis alieno
cum se imperio subdiderit, non sit res ubi propria
ejus voluntas extollatur. » </p>
<p>Porro acute hic notat Haeftenus triplicem hoc
capite a S. Benedicto praescriptam esse abdicationem,
tribus votis respondentem: rerum temporalium, quas
per paupertatem abnegamus; corporum, quae per
castitatem Deo consecramus; et voluntatis propriae,
quam per obedientiam Deo immolamus. Et hanc
ultimam abdicationem a suis fratribus ante omnia
exigebat V. Wala Corbeiensis abbas, qui, ut scribit
<pb n="0557B"/>
Paschasius in ejus Vita, l. I, c. 21 <note>(Saec. 4 Bened.,
part. I)</note>,  « quam saepe cunctos generaliter, non minus
quam plurimos specialiter de voluntate liberi
arbitrii, et potestate proprii corporis, juxta professionem
monasticae disciplinae satis argumentose
monebat; ne nostrum aliquis voluntatem propriam
sequeretur; alioquin, aiebat, quomodo rationem
pro aliquo redditurus ero, nisi et potestatem sui
corporis, et voluntatem liberi arbitrii mihi relinquat.
Quod si ipse sibi in sua se retinuerit potestate vel
voluntate, noverit rationem se redditurum, non
solum pro suis, verborum, aut cogitationum, vel
gestorum factis; verum etiam quia contra professionem
monasticae legis, in sua se retinuit potestate
vel voluntate cordis. Tanto profecto, inquiens, liber
ero, quanto <emph>428</emph> non mihi debita potestas concessa
manet, neque voluntas sui relaxatur arbitrii. » </p>
<p> <hi>Omnia vero necessaria a Patre monasterii sperare.</hi> ]
Plurima hunc in locum observanda occurrunt. Primo
<pb n="0557C"/>
per monasterii Patrem: 1º intelligi posse Deum
ipsum, qui communis omnium pater est, in quo
oculi omnium sperant, et dat escam illorum in tempore
opportuno, aperitque manum suam, et implet
omne animal benedictione; 2º abbatem, qui vices
ejus in monasterio agit, ipsius vocatur praenomine,
dicente Apostolo: Accepistis spiritum adoptionis in
quo clamamus, Abba Pater: quo sensu monasterii
Patrem hic intellexit Richardus de S. Angelo;
3º cellerarium, qui ex Regulae cap. 31, <hi>omni congregationi
sit sicut pater.</hi> </p>
<p>Secundo, per <hi>omnia necessaria,</hi> hic non solum
intelligi victum aut vestitum, si stricte sumantur,
sed ea omnia quae ad vitam monasticam decenter
convenienterque agendam requiruntur; quae sanctus
Pater exposuisse videtur, cum cap. 55 ait:  « Et ut
hoc vitium peculiare radicitus amputetur, dentur ab
abbate omnia quae sunt necessaria, id est cuculla,
tunica, pedules, caligae, bracile, cultellus, graphium,
<pb n="0557D"/>
acus, mappula, tabulae; ut omnis auferatur necessitatis
excusatio. » </p>
<p>Tertio, abbatem et cellerarium in necessariis
administrandis valde sollicitos esse debere; quia,
 « sicut sancitum est ut nihil proprium habeant, ita
justum est ut omnes quae necessaria fuerint a sancto
abbate accipiant, »  inquit sanctus Caesarius in Reg. ad
monachos <note>(Cap. 16)</note>. Et citatus hic ab Hildemaro
Gregorius:  « Si vult pastor suis discipulis proficere,
magnum studium debet habere de temporalibus
necessitatibus praebendis. »  In quibus etiam distribuendis
attendere debet quod ait Trithemius <note>(De
Propr. monach., cap. 9)</note>:  « Quae sine culpa potest
concedere, non debet cum periculo denegare: suscepit
enim infirmorum curam, non fortium. » </p>
<p>Quarto, quod sicut omnia necessaria a Patre monasterii
sperare, ita superfla resecare oportet:  « Ab
abbate igitur necessaria speranda sunt, infit Trithemius <note>(Ibid., c. 5)</note>,
non superflua; quia ubi necessitas
<pb n="0558A"/>
ad usum monachorum permittitur, superfluitas ut
crimen condemnatur; et sicut abbas necessaria
fratribus denegans, graviter a Deo reprehenditur,
ita si concesserit superflua, tanquam praevaricator
sancti ordinis condemnatur. »  Hinc concilium Tridentinum <note>(Sess. 25, de Regul., c. 2)</note>:
 « Mobilium
usum ita superiores permittant, ut eorum supellex
statui paupertatis quam professi sunt conveniat,
nihilque superflui in ea sit, nihil etiam quod sit necessarium
eis denegetur. »  Jam vero si quaeras quid
sit superfluum? respondet Joannes de Fano <note>(In
discursu super observ. paupert. Fratr. Minor.)</note>:  « Superfluum
est illud quo sublato reliquum sufficit.
Duarum altera superfluit, quando una illarum sufficit;
multum superfluit, quando parum satis est: pretiosum
abundat, si vile satisfacit. » </p>
<p>Quinto, observat Hildemarus sanctum Patrem
Benedictum non dixisse omnia necessaria <hi>a parentibus,
vel ab amicis, sed a Patre monasterii</hi> speranda
esse. Et certe indignum est abjectis saecularibus
<pb n="0558B"/>
curis, relictis <emph>429</emph> saecularibus charis, monachum
quasi fastidientem monasticam paupertatem, ad
parentum aut amicorum thesauros recurrere; quos
pauperibus distribuendo in coelestes thesauros
recondere deberet.</p>
<p> <hi>Nec quidquam liceat habere quod abbas non dederit
aut permiserit.</hi> ] Quod sic non capiendum, quasi posset
abbas fratribus permittere proprium, cum nec
summus pontifex id queat, ut supra dicebat Innocentius
III.</p>
<p> <hi>Omniaque omnibus sint communia.</hi> ] Utpote quibus
 « Deus communis est, communis pietatis negotiatio,
communis salus, communia certamina, communes
labores, communes quoque coronae, »  ut loquitur
sanctus Basilius <note>(Constitut. monast. cap. 19)</note>.</p>
<p> <hi>Nec quisquam suum esse aliquid dicat aut praesumat.</hi> ]
Hactenus S.  P. Benedictus proprietatis vitium
ex corde et opere monachi eliminare aggressus est:
jam vero illud etiam in ore ejus condemnare videtur,
<pb n="0558C"/>
dicens: <hi>Nec quisquam suum esse aliquid dicat:</hi> 
ad quem locum illustrandum Joannes Trithemius <note>(De Propr. monach., c. 6)</note>:
 « Non dicat abbas suum
aliquid, non codex meus, non ager, non villa, non
census; sed si tale coram hominibus dicere oporteat, <hi>noster,</hi> 
 non <hi>meus</hi> dicat. Etenim cum res monasterii
communitatis sint, et communitas praesupponit
multos, nulli videatur ridiculum si monachus
aut abbas, singularis persona dixerit <hi>nostrum.</hi> Ad
communitatem dicti sermonis refertur intentio; neque
puerilia sunt haec, quae SS. Patres antiquissimos
tam studiose constat observasse, ut poenitentiam
in transgressores praescriberent. »  Ad SS. Patres
quod spectat ex antiquis eorum institutis ac
regulis apparet quanta sollicitudine frigidum illud
verbum <hi>meum</hi> in communi sermone vitarent. De
Aegyptiis Tabennensiotisque audiendus est Cassianus <note>(Lib. IV, c. 13)</note>:
 « In aliis quoque monasteriis, in
quibus aliqua remissius indulgentur, hanc regulam
<pb n="0558D"/>
videmus strictissime nunc usque servari, ut ne verbo
quidem audeat quis dicere <hi>suum</hi> aliquid; magnumque
sit crimen, ex ore monachi processisse codicem
meam, tabulas meas, graphium meum, tunicam
meum, caligas meas; proque hoc digna poenitentia
satisfacturus sit, si casu aliquo per subreptionem,
vel ignorantiam hujusmodi verbum de ore ejus effugerit. » 
Ex sancto etiam Basilio <note>(Reg. fus., cap.
32)</note>:  « Doctrina veritatis omnino illud meum ac
tuum inter fratres dici vetat. »  Idem videre est in
aliis monasticis regulis passim. In Regula sancti
Augustini <note>(Cap. 1)</note>:  « Non dicatis aliquid proprium. » 
In Regula sancti Aureliani <note>(Cap. 25)</note>:  « Nullus praesumat
quidquam suum dicere. »  In Poenitentiali sancti
Columbani:  « Meum et tuum dixisse sex plagis. » 
In Regula a sancto David monachis tradita <note>(Apud
Boll., Mart. 1)</note>:  « Omnia omnibus communia, et nihil
meum, nihil tuum dicebant; quisquis enim dicebat
meum est hoc, vel istud, durae poenitentiae subjiciebatur. » 
<pb n="0559A"/>
In Regula S. Fructuosi <note>(Cap. 4)</note>:  « Nec
quisquam e monachis suum asserens dicat, codex
meus, tabulae meae, et reliqua: quod verbum si de
ore ejus effugerit, poenitentiae subjacebit, ne velut
propria quaelibet in monasterio habere videatur. » 
In Regula Cujusdam <note>(Cap. 17)</note>:  « Qui autem dixerit, <emph>430</emph> 
 meum est hoc, aut illud, peccavit coram Deo,
nisi tantum per obreptionem sermonis; sed pro hoc
ipso tamen veniam petat a Deo, et caveat de reliquo,
et ne iterare audeat. »  In Ordine Conversationis
monasticae <note>(Cap. 10)</note>:  « Nullus ex fratribus suum
aliquid dicat, aut rem aliquam, aut membrum corporis,
sed semper nostrum: hoc solum oportet dicere
proprium, <hi>mea culpa.</hi> »  Apud Udalricum <note>(Lib.
II, c. 20)</note>:  « Nihil appellat singulariter suum, sed
omnia dicit nostrum, nisi de patre et matre; de his
solis solet licenter dici <hi>meus</hi> et <hi>mea.</hi> »  Consuetudines
S. Benigni Divion. c. 31 habent:  « Omnia dicit nostrum,
nisi de patre, vel matre, vel de peccato. » </p>
<p> <hi>Quod si quisquam hoc nequissimo vitio deprehensus
<pb n="0559B"/>
fuerit delectari, admoneatur semel et iterum; si non
emendaverit, correptioni subjaceat.</hi> ] Quod S. Pater
alibi exprimit his verbis <note>(Cap. 55)</note>:  « Et si cui inventum
fuerit quod ab abbate non acceperit, gravissimae
disciplinae subjaceat. »  Quid vero sit gravissimae
disciplinae subjici, ita exponunt Regulae commentatores,
Hildemarus:  « Si per furtum habuit illam
rem, si grandis est, sicut jam diximus, id est quatuor
valens denariis; eo modo in minori culpa judicandus
est. Si autem major est, tunc debet res incendi;
et ipse in graviori culpa judicandus est. » 
Bernardus Cassinensis:  « Gradibus non servatis,
excommunicationem intelligo gravissimam disciplinam,
ut sicut de notorio proprietario dictum est puniatur. » 
Econtra Boherius in primo comm.:  « Dic,
inquit, quod prius semel et iterum debet proprietarius
admoneri secreto, et inde graviori, id est publicae
correctioni subjici, et postea per reliquos gradus
deduci. »  At non multo post ita habet:  « Dic
<pb n="0559C"/>
subjaceat gravissimae disciplinae, id est corporali vindictae,
quod erit arbitrarium. »  In secundo vero
commentario ad verba gravissimae <hi>disciplinae subjaceat,</hi> 
addit ex Cassiani l. IV, cap. 16, <hi>plagarum scilicet,
vel expulsionis.</hi> Sed Bernardi sententiam sequi
videtur Nicolaus de Fractura. Ita nimirum illi S. Benedictum
explicant. Pro conclusione autem hujus
capitis haud erit abs re de proprietariorum poenis
paulo fusius disserere; quod tunc praestitisse nos
credimus, postquam antiqua regularum monasticarum
statuta, conciliorum, Romanorumque pontificum decreta,
ac tandem recentiorum etiam congregationum
constitutiones hanc in rem protulerimus.</p>
<p>Itaque in Regula tertia SS. Patrum decernitur, ut
abbas proprietarius  « a fratribus arguatur; si in vitio
perstiterit, in notitiam episcopi deferatur: qui
si ab episcopo correptus, nec sic emendaverit, deponatur. » 
Poenae incerti auctoris apud S. Basilium:
 « Si quis possidet aliquid in monasterio, vel extra
monasterium, sit excommunicatus. »  Et iterum:
<pb n="0559D"/>
 « Si quis foras dederit aliquid aut acceperit praeter
voluntatem archimandritae, excommunicetur. »  S.
Columbanus in Poenitentiali:  « Operis peculiaris
praesumptio, centum plagis. Possessio alicujus rei,
quam non necessitas generaliter fratribus concessit,
amissione ejusdem, et centum plagis coerceatur. Necessarium
vero ac licitum <emph>431</emph> aliquid facere, dare,
accipere sine jussione duodecim plagis, nisi ratio
aliqua defendat, ut supplex satisfactio remittat. »  S.
Donatus <note>(Regul. c. 8)</note>:  « Si quae hoc nequissimo vitio
deprehensa fuerit delectari; tribus superpositionibus
poeniteat. »  Regula Cujusdam ad monachos <note>(Cap. 17)</note>:
 « Si quis in hoc vitio existat insanabilis, expellendus
est ab universis fratribus; quoniam vitium philargyriae
gravissimum est prae omnibus vitiis. »  Regula Cujusdam
ad virgines quasi explicans S. Benedicti mentem. <note>(Cap. 17)</note>:
 « Quod si huic vitio aliqua sororum
delectari fuerit deprehensa, et post primam, secundam,
<pb n="0560A"/>
vel tertiam correctionem emendare noluerit,
disciplinae regulari subjaceat. »  Denique Regula Magistri <note>(Cap. 82)</note>:
 « Si quod ergo peculiare inventum
in aliquo fuerit, grandi eum abbas et diuturna excommunicatione
condemnet, ut exemplo illius vindictae
nullus audeat imitari. »  Et haec ex veterum monachorum
regulis: venio ad summorum pontificum
decreta.</p>
<p>In primis S. Gregorius Constantium quemdam, in
abbatem cujusdam monasterii electum, ordinari recusavit,
eo quod peculiaritati studeret, et solus pergere
praesumpsisset, quemadmodum ipse testatur <note>(Lib. X, epist. 22)</note>.
Innocentius autem III, in sua decretali
ita habet <note>(Cap. Cum ad monast.)</note>:  « Si quis
aliquid habeat proprii, totum in continenti resignet.
Si vero post hoc proprietatem aliquam fuerit deprehensus
habere, regulari modo praedicto de monasterio
expellatur, nec recipiatur ulterius, nisi poeniteat
secundum monasticam disciplinam. Quod si proprietas
apud quemquam inventa fuerit in morte, ipsa
<pb n="0560B"/>
cum eo in signum proditionis extra monasterium in
sterquilinio subterretur ( <hi>sic</hi> ), secundum quod B. Gregorius
narrat se fecisse in dialogo. »  Gregorii factum
offendes in lib. IV Dialog., cap. 55. Simile reperies
in Vita S. Leufredi, abbatis Madriacensis. n. 23. Ab
Innocentio haud discrepare videtur Gregorius IX,
cum in constitutione pro monachis Benedictinis statuit,
ut  « monachi proprietarii excommunicentur ab
abbatibus suis; et si in morte inventus fuerit proprietarius,
ecclesiastica careat sepultura. Nulli autem
prorsus nisi pro officio sibi commisso arcam cum
clave habere liceat absque licentia abbatis sui; et
quoties abbas hanc petierit, eidem tradatur. Et si
aliter habeat, eo ipso proprietarius reputetur. Excommunicationis
sententiam in proprietarios abbates semel
in anno, scilicet in Ramis palmarum solemniter
in capitulo publicabunt: et si post alias inventus fuerit
monachus habere proprium, baillivam, si quam
habet, amittat; nec infra annum sibi alia committatur;
<pb n="0560C"/>
nec tunc, nisi proprio restituto, et peracta poenitentia
competenti. Abbas qui scienter proprium
concesserit monacho, vel punire contempserit, suspendatur
ad tempus secundum Regulam S. Benedicti. » 
Et in bulla ad Cluniacenses:  « Monachis proprietariis
etiam poena juxta morem Cisterciensis ordinis
infligatur, et in proprietarios excommunicationis
sententia promulgetur, nisi monachus proprietarius
deposita restituerit, quae suis fuerint monasteriis
resignanda. »  Hanc poenam paulo mitigasse videtur
Nicolaus IV, in bulla item ad Cluniacenses:  « Poena,
inquit, <emph>432</emph> insuper monachis proprietariis infligatur,
videlicet ut per annum ad statum novum redigantur;
et infra dictum annum assidue coram conventu
comedant in terra sedentes. Et in depositarios,
si monachis proprietariis deposita restituerint,
quae sunt suis monasteriis resignanda, monitione
praemissa, excommunicationis sententia promulgetur. » 
Benedictus vero XII, in sua constitutione, c.
16, proprietarios monachos, ad quodcunque officium
<pb n="0560D"/>
seu beneficium obtinendum declarat inhabiles.</p>
<p>Jam vero ad concilia quod spectat, Autissiodorense
II ita habet <note>(Can. 23)</note>:  « Si monachus peculiare habere
praesumpserit, ad agendam poenitentiam in
alio monasterio detrudatur. »  Londoniense, sub Lanfranco
anno 1075 celebratum <note>(Apud Spel. et in Vit.
S. Lanf., c. 12)</note>:  « Si quis vero aliquid proprii sine
praefata licentia habere in morte fuerit deprehensus,
nec ante mortem id reddiderit, cum poenitentia et
dolore peccatum suum confessus; nec signa pro eo
pulsentur, nec salutaris pro ejus absolutione hostia
immoletur, nec in coemeterio sepeliatur. »  Item
Londoniense alterum anno 1200 <note>(Ibid.)</note>:  « Si
peculium habuerit, nisi ei ab abbate fuerit pro injuncta
administratione permissum, a communione
removeatur altaris; et qui in extremis cum peculio
inventus fuerit, nec oblatio pro eo fiat, nec inter
fratres recipiat sepulturam. »  Tridentinum vero
<pb n="0561A"/> <note>(Sess. 25, de Regul. c. 2)</note>:
In proprietate  « deprehensus,
aut convictus, biennio activa et passiva voce
privatus sit; atque etiam juxta Regulae et ordinis constitutiones
puniatur. »  Quaenam autem sint illae ordinis
constitutiones, jam aperiendum est.</p>
<p>In primis hanc apud Cistercienses legem reperio in
lib. Institutionum cap. gener. ord. Cist. <note>(Dist. 6, c.
16)</note>: Monachus vel conversus in furto vel proprietate
deprehensus, ultimus omnium per annum erit ad
minus, et quantum ultra visum fuerit abbati; et omni
sexta feria per annum sit in pane et aqua, et quadraginta
diebus grossiori pane vescatur. Conversus
ad terram comedat, et illis quadraginta diebus in
claustro sedeat, et operetur in silentio quod ei fuerit
imperatum; nec loquatur nisi cum abbate, vel cum
eo qui conventum tenet, et cum magistro conversorum,
et de confessione. Et omnibus horis canonicis
intersit, et omnibus capitulis, quibus intererit, per
annum verberetur; et monachus quadraginta diebus
vapulet in capitulo monachorum. Et si furtum excesserit
<pb n="0561B"/>
valorem viginti solidorum, tam monachus quam
conversus, ablato ei habitu, ad portam emittatur.
Et si conversus fuerit recipiendus, non recipiatur
nisi in familiarem, ita quod per annum grossiori pane
vescatur, et lineis non utatur. Si autem in hoc statu
iterum commiserit furtum, vel incarceretur, vel de
ordine emittatur penitus. Monachus vero si recipiatur,
culpae gravioris in primis poenitentiam agat, et
nihilominus poenam monacho superius inflictam
sustinens, ab officio altaris per annum abstineat,
licet furtum vel proprietas committatur in re parva,
vel vili. De poena tamen temperanda pro re
minima erit in discretione abbatis. »  Et alio in
loco <note>(Dist. 6. cap. 5)</note>:  « Proprietarii singulis
annis in Ramis palmarum . . . . ab eo, qui praeest <emph>433</emph> 
 capitulo, cum stola, et candela accensa, et
baculo pastorali, si abbas fuerit, auctoritate Dei
omnipotentis Patris, et Filii, et Spiritus sancti, et
B. Mariae, et omnium SS. excommunicentur. »  In
antiquis vero Definitionibus ejusdem ordinis ita habetur <note>(Dist. 7, c. 6)</note>:
 « Proprietarii, quos, ipso facto quo
hujusmodi criminibus implicantur, capitulum generale
decernit in excommunicationis laqueum incidisse, singulis
annis in Ramis palmarum post habitum sermonem
in omnibus capitulis ordinis, ab eo qui praeest capitulo,
cum stola, candela accensa et baculo pastorali,
si abbas fuerit, auctoritate Dei omnipotentis Patris, et
Filii, et Spiritus sancti, et B. Mariae, et omnium
SS. et totius ordinis excommunicati denuntientur. » 
His adde statutum capituli generalis anni 1227:
 « Conversus qui subito defunctus inventus est habere
quinque denarios, et non fuit confessus, imo in sacra
solemnitate Nativitatis dominicae accessit ad sacram
communionem, non facta confessione, remaneat
prout est extra coemeterium tumulatus. »  Non possim
hic praeterire factum S. Stephani, abbatis Obazinensis,
ordinis Cisterciensis <note>(Tom. IV, Miscel. Baluz.)</note>,
cujus cum Petrus prior aliquos solidos ex
simplicitate potius quam ex cupiditate occultasset:
 « hoc cum abbati compertum esset, in tantum commotus
est, ut eum ab officio suo deponeret, et in
quadam cella remotiore habitare praeciperet; ubi
per aliquos annos in multa afflictione degens, tandem
vocante Domino a terrenis ad coelestia, a labore ad
requiem, a peregrinatione ad patriam feliciter emigravit. » 
Haec quoad Cistercienses, quorum antiquas
Definitiones dist. 7, cap. 7, videsis.</p>
<p>Antiqua Carthusiensium statuta adversus proprietarios
ita definiunt <note>(Part. II, cap. 22, § 19)</note>:  « Singulis
annis a Circumcisione usque ad Quinquagesimam
conversi et redditi: monachi vero a Quinquagesima
usque ad Ramos palmarum quidquid habent ostendant
<pb n="0562A"/>
et exponant voluntati prioris; et in ipsa dominica
Ramis palmarum omnes tam monachi quam
conversi et redditi conveniant in capitulo monachorum,
ibique, non praemisso alio sermone, tractetur
de consuetudinibus ordinis, et excommunicetur a
priore, et a singulis sacerdotibus omnis tam praesens
quam absens, qui occultandi animo retinuerit aliquid
ultra duodecim denarios valens, donec illud
ostendat et exponat priori. Vel si quid a praeterito
die Ramis palmarum sine licentia donando, seu
aliter alienaverit, vel etiam commodaverit ultra
summam praedictam, donec confiteatur priori, indulto
tantum spatio praesentibus ad confitendum
usque ad diem coenae, et absentibus usque ad octavam
diem reversionis ad domos suas. Quicunque
itaque exinde retinuerit, aut de donatis, alienatis,
sive accommodatis ultra valorem trium solidorum
domum gravaverit, nec fuerit, ut dictum est, confessus,
tanquam de proprio judicetur, si convictus
fuerit, et de ordine expellatur. Si vero infra praedictam
<pb n="0562B"/>
summam deliquerit, prioris arbitrio puniatur.
Quicunque seras clandestinas habuerit, sit extra
cellam, et extra conventum. »  Statuta reformatoria
abbatum de Samnhyaco, et de Maceriis <emph>434</emph> ordinis
Cisterciencis, et priorum de Ligeto, et de Gladeriis
Carthusiensis ordinis, auctoritate Gregorii papa X,
pro ordine Grandimontensi, hanc in proprietarios
poenam decernunt <note>(Cap. 4)</note>:  « Statuimus ut omni
anno Dominica in Ramis palmarum abbas, in loco
ubi fuerit, et quilibet prior conventualis, in cella
ubi praesidet, excommunicet in capitulo omnes proprietarios,
stolis ad collum appositis, et exstinctis
candelis, et si quis in fine proprietarius inventus
fuerit, in sterquilinio subterretur. »  Statuta vero
monachorum Benedictinorum provinciae Narbonensis,
anno 1226 a Gregorio IX approbata ita habent <note>(Specil. tom. VI)</note>:
 « Si autem monitus retinere praesumpserit
aliquid, a domo propria penitus expellatur,
et in alio monasterio retrudatur, nec aliqua ratione
in proprio monasterio recipiatur usque ad nutum
<pb n="0562C"/>
capituli generalis. Apud quem vero proprietas
in morte inventa fuerit, in signum suae proditionis
in sterquilinio subterretur. »  Statuta reformatoria
Nigrorum monachorum ab Othone legato anno 1238
promulgata <note>(Apud Matth. Paris. in Hist.)</note>:  « Statuimus
quod praelati, vel saltem in anno publice in
conventu in omnes proprietarios excommunicationis
ferant sententiam; alias eos, si non resipuerint, punientes,
maxime per ignominiam sepulturae. »  Alia
statuta anno sequenti in capitulo generali edita <note>(In addit. Matth. Paris., pag. 412)</note>:
 « Proprietarii
et omnes qui aliis falso crimen imponunt, singulis
annis, in secunda feria primae hebdomadae Quadragesimae,
in capitulis a suis praelatis excommunicati publice
denuntientur cum stola et baculo pastorali. » 
Statuta etiam capituli provincialis anno 1343 Nortamptoniae
celebrati, cap. 6, proprietarios feria
secunda post dominicam primam Quadragesimae;
Bursfeldenses item feria quinta in Coena Domini
<pb n="0562D"/>
excommunicari decernunt. Constitutiones vero Congregationis
montis Oliveti statuunt <note>(Parte I, cap. 33)</note>,
ut  « proprietarii, et abbates, ac superiores non punientes
proprietarios, tanquam effractores voti, praeter
excommunicationem, a qua non nisi ab abbate
generali, et in articulo mortis ab alio absolvi possint,
incurrant in poenam carceris arbitrio abbatis
generalis, et jejunii in pane et aqua per annum bis
in hebdomada quarta et sexta feria, et inhabilitationis
a quocunque munere per sex annos, quae
poenae a nemine remitti possint. »  Constitutiones
Coelestinorum <note>(Tract. I, c. 20, § 16)</note>: Si quis proprietarius
repertus fuerit, videlicet si officialis in
<pb n="0563A"/>
tribus tarenis in pecunia, vel sex in valore; si vero
subditus fuerit, ab uno parvo denario usque ad Carolenum,
tot diebus poenam sustineat gravis culpae,
in quot denariis proprietarius invenitur. Si vero ultra
excedens summa fuerit, ad abbatis arbitrium infra
tres menses poenam sustineat gravis culpae, omnique
actu legitimo sit privatus, et proprio careat officio,
<pb n="0564A"/>
et per triennium ad officia quaecunque sit inhabilis;
praeter poenas a sacro Tridentino concilio injunctas. » 
Denique Constitutiones Fuliensium <note>(Cap. 33)</note>:  « Qui
monachus in proprietatis crimen lapsus esse deprehensus
fuerit, cum aliis poenis gravissimis puniatur,
tum monasterium pro carcere per annum habeat,
ita ut ex eo pedem non efferat. » </p>
</div>

<div>
        <head>CAPUT XXXIV. <emph>435</emph> <hi>Si omnes aequaliter debeant necessaria accipere.</hi> </head>

<pb n="0563"/>
<p>
          <pb n="0563A"/>Sicut scriptum est: <hi>Dividebatur singulis prout
cuique opus erat:</hi> ubi non dicimus, ut personarum
(quod absit) acceptio sit, sed infirmitatum consideratio.
Ubi qui minus indiget, agat Deo gratias, et
non contristetur; qui vero plus indiget, humilietur
pro infirmitate et non extollatur pro misericordia;
<pb n="0564A"/>
et ita omnia membra erunt in pace. Ante omnia, ne
murmurationis malum pro qualicunque causa in
aliquo qualicunque verbo vel significatione appareat.
Quod si deprehensus fuerit, districtiori disciplinae
subdatur.</p>
</div>

<div>
        <head>COMMENTARIUS.</head>

<pb n="0563"/>
<p>
          <pb n="0563B"/> <hi>Sicut scriptum est: Dividebatur singulis prout cuique
opus erat,</hi> etc.] Eamdem Regulam ducem sequuntur
S. Basilius in Regulis brevior., interrog. 135, S. Augustinus
in Regula cap. 1, Regula Tarnatensis, c. 14,
et S. Leander in lib. de Institut. Virg., cap. 13.</p>
<p> <hi>Ubi non dicimus ut personarum, quod absit, acceptio
sit, sed infirmitatum consideratio.</hi> ] Huc respexit
Gregorius IX in sua pro monachis Benedictinis Constitutione
praescribens, ut  « abbas det singulis et
unicuique prout opus fuerit, ut non sit personarum
acceptio, sed infirmitatis consideratio habeatur. » 
Isthaec vero consideratio, ut scribit Boherius, debet
attendi in omni infirmitate naturae, juventutis, senectutis,
vitae, morum. Et recte quidem. Nam, ut
dicit Grimlaicus <note>(In reg. Solit., c. 47)</note>,  « habenda est
inter nobiles et ignobiles, inter sanos et infirmos, inter
senes et juvenes magna discretio: non enim possunt
hi qui de deliciis veniunt, et hi qui in deliciis
nunquam fuerunt, aequalem tenere rigorem abstinentiae,
neque sani et infirmi aequaliter possunt abstinere. » 
<pb n="0563C"/>
Vide S. Basilii Regulam ex versione Ruffini
cap. 10.</p>
<p> <hi>Ubi qui minus indiget, agat Deo gratias.</hi> ] Pro collata
sibi fortitudine, et virtute abstinentiae.</p>
<p> <emph>436</emph> <hi>Et non contristetur.</hi> ] Murmurando quod aliis
minus aliquid accipiat, quasi divino munere haud
contentus. Sive, ut loquitur S. Augustinus in Regula <note>(Cap. 5)</note>:
 « Quae infirmae sunt ex pristina consuetudine,
si aliter tractantur in victu, non debet aliis
molestum esse, nec injustum videri, quas fecit alia
consuetudo fortiores. Nec illas feliciores putent,
quia sumunt quod non sumunt ipsae, sed sibi potius
gratulentur, quia valent quod non valent illae: et si
eis quae venerunt ex moribus delicatis ad monasterium,
aliquid alimentorum, vestimentorum, stramentorum,
operimentorum datur quod aliis fortioribus
et ideo felicioribus non datur, cogitare debent
quibus non datur, quantum de sua saeculari vita illae
ad istam descenderint, quamvis usque ad aliarum,
<pb n="0563D"/>
quae sunt corpore fortiores, frugalitatem pervenire
nequiverint. Nec illae debent conturbari, quod eas
vident amplius (non quia honorantur sed quia tolerantur)
accipere, ne contingat detestanda perversitas,
ut in monasterio, ubi quantum possunt
fiunt pauperes laboriosae, fiant pauperes delicatae. » 
Eodem fere modo loquitur Regula Tarnatensis cap. 16;
S. Isidorus Regul. cap. 20, et sanctus Leander de
Institutione virg. cap. 8.</p>
<p> <hi>Qui vero plus indiget, humilietur pro infirmitate.</hi> ]
<pb n="0564B"/>
Et  « sanos, et laborantes anteponendos sibi non
dubitet; »  ut ait sanctus Isidorus <note>(Cap. 20)</note>. Simili
prorsus ratione S. Leander virgines instituens:  « Illa,
inquit <note>(Cap. 8)</note>, quae infirmitatis obtentu meretur aliquid
lenius, sit prae caeteris humilis; doleatque se
non posse quae aliae possunt, et abstinentiam tempore
laxatam non reputet virtuti, sed infirmitati. »  Et
S. Fulgentius Ruspensis episcopus <note>(In ejus Vita,
apud Boll., 1 Januar.)</note>:  « Quibuscunque plus caeteris
consulebat, eos humilitatem custodire amplius admonebat,
dicens eis: De substantia communi quisquis
aliis plus accipit, omnium sit debitor, quorum est
illa substantia: debitorem porro sola juvat humilitas. » 
Et certe qui non humilietur, considerans ac
perpendens istud Hippocratis verbum?  « Tanto quis
plus elongatur a Deo, qui nullo indiget, quanto plus
indiget? » </p>
<p> <hi>Et non extollatur pro misericordia.</hi> ] Quae sibi impenditur,
quasi proprio merito illam meritus esset accipere.
Recte omnino Bernardus Cassin.:  « Fatuus est,
<pb n="0564C"/>
inquit, qui superbit ex eo quod pellis ovina est sibi
necessaria contra frigus. » </p>
<p> <hi>Et ita omnia membra erunt in pace.</hi> ] Et ita, id est, si
et abbas sine personarum acceptione considerans infirmitates
indigentium, et non malam voluntatem invidentium,
singulis ut necesse fuerit necessaria distribuat;
et qui minus indigent Dei dono contenti, non murmurent,
sed potius gratias agant; qui autem plus indigent
humilientur pro infirmitate, et non extollantur pro misericordia:
omnia membra, id est tam abbas, qui est
caput, quam fratres, qui membra sunt corporis monastici,
erunt in pace, et Deus pacis erit cum eis.</p>
<p> <hi>Ante omnia ne murmurationis malum,</hi> etc.] Haec <emph>437</emph> 
 verba ex Hildemaro et inferiores respiciunt et
superiores: inferiores, ut non murmurent, si quid
eis desit, aut aliis minus aliquid accipiant, sed magis
benedicant Deum, ut loquitur S. Benedictus cap. 40;
superiores, quatenus, sic omnia temperent atque
disponant, ut et animae salventur, et quod faciunt
<pb n="0564D"/>
fratres absque ulla murmuratione faciant. Hoc autem
loco S. Pater satis exprimit quanta sollicitudine murmurationis
malum a claustris arceri desideret: <hi>Ante
omnia,</hi> inquit. Magnum noveris esse quod sequitur;
id enim isthaec praemissa duo verba demonstrant: <hi>Ne murmurationis malum.</hi> 
 Non dicit simpliciter <hi>ne
murmuratio,</hi> sed <hi>ne murmurationis malum,</hi> ne quis
crederet parum aliquid esse. <hi>Pro qualicunque causa,</hi> 
minori scilicet vel majori. <hi>In aliquo qualicunque verbo.</hi> 
<pb n="0565A"/>
Attende, non dicit tantum <hi>in verbo,</hi> sed addit <hi>in aliquo;</hi> 
nec solum <hi>in aliquo verbo,</hi> sed <hi>in aliquo qualicunque
verbo,</hi> ut expressione prohibitionis magis
intelligatur transgressio, et quantitas malae murmurationis.
Vide Regul. S. Ferreoli cap. 7.</p>
<p> <hi>Quod si deprehensus fuerit quis, districtiori disciplinae
subdatur.</hi> ] Districtiorem disciplinam hic
<pb n="0566A"/>
intelligunt, aut exaggerando culpam in privata
sive publica correptione, aut uno praetermisso gradu
ad aliud transeundo, verbi gratia post primam correptionem
secretam, praetermissa secunda, transeundo
ad publicam. Ita exponunt Hildemarus, Bernardus
Cassinensis et Boherius. De murmurantium poena
diximus alibi.</p>
</div>

<div>
        <head>CAPUT XXXV. <hi>De septimanariis coquinae.</hi> </head>

<pb n="0565"/>
<p>
          <pb n="0565A"/>Fratres sibi invicem serviant ut nullus excusetur
a coquinae officio, nisi aut aegritudine, aut in causa
gravis utilitatis qui occupatus fuerit: quia exinde
major merces et charitas acquiritur. Imbecillibus
autem procurentur solatia, ut non cum tristitia hoc
faciant, sed habeant omnes solatia secundum modum
congregationis aut positionem loci. Si major congregatio
fuerit, cellerarius excusetur a coquina, vel si
qui, ut diximus, majoribus utilitatibus occupantur.
<pb n="0565B"/>
Caeteri sibi sub charitate invicem serviant. Egressurus
de septimana, sabbato munditias faciat. Lintea
cum quibus sibi fratres manus aut pedes tergunt,
lavet. Pedes vero tam ipse qui egreditur quam ille
qui intraturus est, omnibus lavent. Vasa ministerii
sui munda et sana cellerario reconsignet. Qui cellerarius
item intranti <emph>438</emph> consignet, ut sciat
<pb n="0566A"/>
quid dat, aut quid recipit. Septimanarii autem,
ante unam horam refectionis, accipiant super statutam
annonam, singulos biberes, et panem, ut hora
refectionis sine murmuratione et gravi labore serviant
fratribus suis. In diebus autem solemnibus usque
ad missas sustineant.</p>
<p>Intrantes autem et exeuntes hebdomadarii in oratorio
mox matutinis finitis dominica, omnium genibus
provolvantur, postulantes pro se orari. Egrediens
<pb n="0566B"/>
autem de septimana dicat hunc versum: <hi>Benedictus
es, Domine Deus, qui adjuvisti me, et consolatus
es me.</hi> Quo dicto tertio, accipiat benedictionem
egrediens. Subsequatur ingrediens, et dicat: <hi>Deus,
in adjutorium meum intende; Domine, ad adjuvandum
me festina.</hi> Et hoc idem tertio repetatur ab omnibus.
Et accepta benedictione, ingrediatur.
</p>
      </div>

<div>
        <head>COMMENTARIUS.</head>

<pb n="0565"/>
<p>
          <pb n="0565C"/> <hi>Fratres sibi invicem serviant.</hi> ] Fratres, inquit S.  P. 
Benedictus, non saeculares aut laici: dedecet enim
monachos humilitati addictos ac poenitentiae, frequenti
famulorum ad sibi serviendum uti ministerio:
unde Fuldenses olim monachi porrecto ad Carolum
Magnum imperatorem libello supplici enixe flagitaverunt,
 « ut ipsa monasterii ministeria per fratres
ordinentur, id est pistrinum, hortus, braciarium, coquina,
agricultura, et caetera ministeria, sicut apud
decessores nostros fuerunt <note>(Vide S. Bonif. epist. ad
Zachar. papam)</note>; quia devotius ac dignius per fratres
omne exercebitur officium quam per laicum aut servum
malevolum. »  Quod illi adeo enixe postulaverant,
in universis ordinis monastici monasteriis haud multo
post instituere conati sunt abbates sud Ludovico
Pio Aquisgrani congregati, edito statuto <note>(Can. 4)</note>,
 « ut in coquina, in pistrino, et caeteris officinis propriis
operentur manibus »  monachi. Et certe si omnia
monasterii utensilia ac si altaris vasa sacrata
conspicienda sunt, haud profanis, sed per vitae religiosae
propositum sanctificatis manibus tractari debent.
Procul ergo omnes illi servitorum <emph>439</emph> laicorum
greges, quos non sine aliquo animi rubore nostra
aetate in coenobiis cernimus, heu quam longe distamus
<pb n="0565D"/>
ab illis temporibus, quibus ne quidem pedem in
coquinam inferre, dum illic fratres operarentur, laicis
licebat: quorum opera si quid aut afferendum, aut
referendum opus esset, per fenestram allata, reddendave
porrigebantur, uti his expressis verbis praescribunt
<pb n="0566C"/>
Statuta S. Adalardi:  « De laicis haec est una et
definita sententia, ut quandiu ibi aut pulmentaria praeparantur,
aut praeparata ministrantur; sive quando fratres
prius generaliter, sive quando postmodum reficiuntur,
nullus ingrediatur. Si vero talia aliqua, aut
prius praeparanda, aut postmodum mundanda, vel
curanda fuerint, quae laicis deputata sint; fenestra,
aut ostium, aut locus extra coquinam talis constitutus
sit, ubi fratres vel praeparanda suscipiant, vel mundanda
referant, ubi ea illi vel ponere, vel posita recipere
possint, ut tamen nullam occasionem pro qua
coquinam ingrediantur habeant. »  Eadem sub poenis
saevissimis disciplina vigebat apud Cistercienses, in
quorum capitulo generali anni 1195 definitum est <note>(Instit. Cist. dist. 6, c. 13)</note>,
ut  « saeculares non serviant
in coquina conventus, nec in infirmitoriis: quod
si in domo aliqua factum fuerit, prior et cellerarii,
quandiu factum fuerit, sint in pane et aqua omni
sexta feria. Abbas vero si hoc scierit, et non emendaverit,
culpam hanc in capitulo generali fateatur,
nec ad mensam abbatis infra abbatiam aliquis saecularium
ministret, nisi forte in hospitio comedentis. » 
Hanc tamen constitutionem postea temperavit capitulum
generale anni 1237, statuens,  « ut in abbatiis
<pb n="0566D"/>
in quibus non essent nisi octo conversi, admitterentur
ad hujusmodi ministerium saeculares. »  Nec minori
religione a refectorii, dum mensae sternerentur, ingressu
laicos arcebant Cluniacenses, quorum antiquae
consuetudines haec legunt <note>(Lib. III, c. 24)</note>:
<pb n="0567A"/>
 « Refectorarius habet sub se tres alios fratres . . . . .
lecto missae majoris evangelio, apportant vinum, ut
per justitias partiantur. Verum quidquid apportaverint,
quidquid tale fecerint, semper tamen id cavent, ut nullus
famulus pro illorum invitatione in refectorio compareat. » 
Eadem habent mss. Consuetudines S. Benigni
Divionensis cap. 42. In Regula etiam S. Isidori decernitur,
ut  « tempore quo refectionis debitum solvitur,
claustra monasterii obserentur, nec ullus extranens interesse
praesumat, ne quietem fraternam praesentia sua
impediat. »  Quid? quod in Regula S. Aureliani non solum
coquinae aut refectorii, sed ne ipsius quidem
monasterii accessus viris saecularibus liber relinquitur:
 « Provisores vero monasterii, si in habitu laico
fuerint, nec ipsi permittantur intrare: pro his utilitatibus
quas in hac Regula statuimus <note>(Cap. 19)</note> cum
marcionibus, aut carpentariis, si aliquid necesse
fieri, aut reparari, aut certa aliqua ratione abbati facienda,
introeant. De caetero nullam licentiam aut
libertatem habeant introeundi. »  Quod S. Aurelianus
<pb n="0567B"/>
ait <hi>si in habitu laico fuerint,</hi> in memoriam revocat antiquam
monasterii S. Galli consuetudinem qua laicis
etiam potentissimis haud fas erat dominicis diebus
processionem in claustro sequi, nisi habitu monastico
indutis, ut testatur Ekkehardus <emph>440</emph> junior his
verbis:  « Vidi ego ante tempora quae a Gallis patimur,
monachorum schismatis, comites aliosque potentes
loci milites, pro dilectione festis diebus crucem
nobiscum per claustrum sequendo; juvenes et senes
quosdam ad cingulum barbatos monachicis indutos
roccis nobiscum quaque ivimus ingredi. »  De caetero
autem claustrum  « ab antiqua patrum memoria tantae
venerationi est habitum, ut nemini vel potentissimorum
saeculi canonicorum seu laicorum introitus, vel
etiam introspectus eis licuerit. »  Hanc disciplinam
suis in coenobiis etiam instituerat S. Columbanus
abbas; unde inter alia accusationis capita, quibus
querebatur de sancto viro Theodoricus rex, illud
erat <note>(In Vita S. Columb. n. 19, saec. II Bened.)</note>:
<pb n="0567C"/>
 « Cur intra septa secretiora omnibus Christianis
aditus non pateret. »  Ad quod S. abbas respondit:
 « Se consuetudinem non habere, ut saecularibus hominibus
et a religione alienis famulorum Dei habitationis
pandat introitum, sed opportuna aptaque loca
ad hoc habere parata, quo omnium hospitum adventus
suscipiatur. »  Eamdem in titutionem etiam in Farfensi
monasterio viguisse colligimus ex Vita S. Paldonis
n. 7, ubi Thomas Farfensis abbas nobiles adolescentes,
conversionis gratia Gallias petentes, ad
suum legitur invitasse monasterium, sic eos alloquens:
 « Ad monasterium cui deservio revertimini
mecum, et propter ardorem vestri desiderii, <hi>quamquam
extra usum monasterii</hi> intrinsecus vos recipiam,
ut simul cum fratribus edatis, simul dormiatis, simul
orationi vacetis simulque ad opus manuum exeatis,
ut his exercitiis probati, sciatis quibus modis propositum
monachi adimplere valeatis. »  Sed revertor ad
propositum. Quod si laicorum hominum ministerio
uti in monasterio haud decet monachos, multo minus
<pb n="0567D"/>
clericorum aut aliorum religiosorum, id quod expresse
vetat Benedictus papa XII in sua pro monachis
Benedictinis Constitutione his verbis <note>(Cap. 18)</note>:  « Caeterum
ut viam scandalis praecludamus, prohibemus
expresse ne in ecclesiis, vel monasteriis, seu locis,
aliis conventualibus ejusdem ordinis seu religionis,
clerici saeculares, vel laici, seu alterius monasterii
monachi, vel religiosi alterius religionis ad victum
monachis ministrandum de caetero deputentur. » </p>
<p>Ergo quia nec laicis licet nec clericis, fratres sibi
invicem serviant: <hi>Invicem</hi> dico, id est per vices
singulis sibi hebdomanis succedendo, ut ex consequentibus
patet; communisque apud omnes monachos
usus passim obtinuit. Sicuti videre est in Regula Magistri <note>(Cap. 18)</note>:
 « Superius diximus decadam fratrum
sub sua cura duos praepositos continere: qui
decem fratres in coquinae servitio vicibus combinati
septenos expleant dies. Et cum vicibus istis unius decadae
<pb n="0568A"/>
fuerit adimpletum servitium, consignatis omnibus
a cellerario utensilibus, sibi alia in exercitatione
decada succedat. Qua expleta, succedant sigillatim
per singulas septimanas. »  In Regula S. Donati ad
Virgines <note>(Cap. 67)</note>:  « Sorores sibi invicem serviant
in omni ministerio corporali, tam in coquina, vel
quidquid quotidianus exegerit usus, vicibus sibi, excepta
matre seu praeposita, succedere debent. »  In
Regula <emph>441</emph> Sancti Ferreoli:  « Temporibus dispositis
vicibusque discretis, de ciborum praeparatione
solliciti serviant sibi invicem; atque alterutrum sub
aequalitate ministerii dominentur. »  Apud S. Basilium <note>(Serm. I de Instit. monach.)</note>:
 « Ministerium in
communi conventu alternis vicibus fiat, duo secundum
ordinem in hebdomada una omne studium ad
usum requisitum expleant. »  Apud S. Hieronymum
in praefatione ad Regulam S Pachomii:  « In hebdomadarum
ministerio sibi succedant per ordinem. » 
Apud Cassianum <note>(Lib. IV, c. 19)</note>:  « Per cunctam
namque Mesopotamiam, Palaestinam, et Cappadociam,
<pb n="0568B"/>
ac totum Orientem, singulis hebdomadibus vicissim
fratres ad haec officia sibi reddenda succedunt,
ita ut secundum coenobii multitudinem ministrorum
quoque numerus deputetur. »  Denique in Vita S. Mariani
ad S. Germanum Autissiodorensem monachi,
saeculo V, ad quem Olinitius item monachus dixisse
fertur:  « Sors mea est ad mensam fratribus ministrare
et alimoniam parare. »  Soli, aut saltem fere
soli Aegyptii monachi contrariam inierant consuetudinem:
 « Apud Aegyptios enim, ut scribit Cassianus <note>(Lib. IV, c. 22)</note>,
quibus maxima cura est operis, non
est hebdomadarum mutua vicissitudo, ne sub occasione
hujus officii omnes ab operis canone impediantur;
sed uni probatissimo fratrum cellarii vel coquinae
cura committitur, qui perpetuo donec vires
vel aetas admittit, jugiter opus illud exerceat. »  Et
tamen S. Hieronymus de Aegyptiis monachis loquens:
 « Unaquaeque decuria, inquit <note>(Epist. 22)</note>,
cum suo parente pergit ad mensas, quibus per singulas
<pb n="0568C"/>
hebdomadas vicissim ministrant. »  Sed S. Hieronymum
de solo mensae servitio, non de coquinae
officio forte intellexeris.</p>
<p> <hi>Ut nullus excusetur a coquinae officio.</hi> ] Quod omnibus
fratribus S. Pater imponit coquinae officium,
illud uni soli committebant Aegyptii monachi, ut
modo docebat Cassianus. Solis etiam junioribus injungit
Regula SS. Pauli et Stephani, cujus haec verba <note>(Cap. 22)</note>:
 « In omnibus obsequiis, et ministeriis, in
quibus fratres juniores sibi vicissim succedunt,
unusquisque bona voluntate susceptam hebdomadam
vicis suae in quolibet ministerio hilariter absque
murmuratione cum gratia Dei impleat. »  Similem in
suo monasterio, sed contra Regulam S. Benedicti
consuetudinem instituerat V. Turketulus, abbas
Croylandensis: hic enim teste Ingulfo <note>(In Hist. Croyl.)</note> 
 « dividens totum conventum in tres gradus, ut quilibet
gradus suum statum agnosceret, et teneret,
statuit videlicet, quod juniores ab ingressu monasterii
usque ad annum vigesimum quartum in ordine,
<pb n="0568D"/>
subeant omnia opera chori, claustri, et refectorii,
canendo, legendo, serviendo, et omnes regulares
observantias secundum magistri sui doctrinam custodiendo,
etc. »  Quam legem postea renovavit ipse
Ingulfus, ejusdem monasterii factus abbas.</p>
<p> <hi>Nisi aut aegritudine, aut in causa gravis utilitatis
quis occupatus fuerit.</hi> ] Quod quasi generaliter dixerat
jam solita S. Pater discretione temperat, a coquinae
officio aegrotos, et gravioribus utilitatibus occupatos
eximens. Et certe inhumanum <emph>442</emph> foret infirmos
huic officio deputare. Sed quaeret aliquis quaenam
sit meritoque dici debeat causa gravis utilitatis?
Respondet Hildemarus eam esse, quam agnoscentes
fratres, dimissa concordia, haud murmurant; quod
propter eam talis frater excusetur a coquina: quapropter
 « haec utilitas grandis sive magna ex Bernardo
Cassinensi debet esse abbati manifesta, et
fratribus non incognita, ne forte possit esse alicujus
<pb n="0569A"/>
discordiae causa, videlicet quod hic excusaretur, alio
laborante. » </p>
<p>An vero inter hujusmodi gravioribus utilitatibus
occupatos abbas recenseri debeat, forte dubitabit
aliquis: at mihi nullus videtur dubii locus, si vel
minimum ad S. Benedicti mentem attendatur: quis
enim in monasterio gravioribus causis occupetur illo,
qui rerum omnium curam suscepit? Et certe si
cellerarius solis temporalibus curis detentus excusetur,
quidni excusabitur et abbas, ad quem et temporalium
et spiritalium sollicitudo respicit? Sed
quod subticuit S.  P. Benedictus, illud claris enucleatisque
verbis expressit S. Caesarius in Regula ad
virgines, in qua sic loquitur <note>(Cap. 12)</note>:  « In omni
ministerio corporali, tam in coquina, vel quidquid
quotidianus exigit usus, vicibus sibi, excepta matre,
vel praeposita, succedere debent. »  Caesarium in sua
item ad virgines Regula exscribit S. Donatus cap.
67. Similiter S. Aurelianus in Regula ad monachos <note>(Cap. 22)</note>:
 « In omni, inquit, ministerio, sive in
<pb n="0569B"/>
ordine psallendi, aut legendi, vel operandi, vicibus
sibi succedant, absque S. abbate, et nimis senibus,
et perparvulis infantibus, et certe ita infirmis ut
surgere omnino non possint: non compellantur
facere pro eo quod non praevalent. » </p>
<p>Neque tamen inficias ibo, aliter in nonnullis Regulis
contineri, aliamque in quibusdam ordinis nostri
monasteriis viguisse rationem; maxime autem in
Regula S. Ferreoli, cujus haec verba <note>(Cap. 38)</note>:
 « Abbas tribus per annum vicibus, id est in die
Natalis Domini, similiter in primo Paschae, nec non
in festivitate peculiaris Patroni sancti, ac beatissimi
venerandi semper martyris Ferreoli, aut certe quidem
ad quorum nomina sanctorum idem locus consecratus
fuerit, coquinam cibos congregationi paraturus 
introeat, ibique suscepto junioris ministerio,
serviendo mensis humilitatis formam ministret in
ferculis, sanctae huic abjectioni se libenter inclinans,
quae majorem illum producit caeteris, dum reddit
aequalem. »  Et Regula Magistri <note>(Cap. 23)</note>: Quotiesque
<pb n="0569C"/>
hebdomadarii in servitio mensarum negligenter
mensis deserviunt, alia die hora refectionis levet se
abbas, et cum uno de praepositis aut duobus, si
grandis fuerit congregatio, ipsi facient servitium ad
omnes mensas, ut doceat eos quomodo faciant. » 
Nostros vero quod spectat S. Salaberga, Laudunensis
abbatissa <note>(In ejus Vit. n. 24, saec. II Bened.)</note>  « coquinam,
vel reliquas causas [ <hi>Forte</hi> curas], quae monasticis
rebus peragi solent, vicissim suis hebdomadibus
ministrabat. »  S. Benedictus, abbas Anianensis
teste Ardone ejus discipulo, in ejus Vita, num. 14,
 « laborantibus fratribus ipse aliquando collaborare,
aliquando autem eorum ad vescendum decoquere
victum, librumque <emph>443</emph> etiam pariter circa coquinam
occupatus scribere satagebat; lignamina vero
saepe propter penuriam boum humeris propriis cum
discipulis deferebat. »  De Eigili etiam, Fuldensi
abbate, ita scribit Candidus in ejus Vita, n. 24 <note>(Saec.
IV Ben., part. I)</note>:  « Hic quoque, sicut semper facere
<pb n="0569D"/>
consueverat, cum consilio et consensu fratrum suorum
constituit atque decrevit, ut fratres qui extra
monasterium ministeria praevidere noscuntur, fratribus
infra monasterium commanentibus per singulas
anni septimanas juxta ordinationem praepositi
vel decanorum in cibo, et potu, atque aliis quibuslibet
commodis monasticae vitae congruentibus, super
indictam sibi annonam ad honestam consolationem
non coacti, sed ut eos sumptus permitteret spontanea
voluntate servirent; ita tamen ut ipse primo
omnium hujus servitutis initium in die Natalis Domini
ad exemplum caeteris cum gaudio suscepisset. »  Idem
praestabant olim in Cluniacensi monasterio abbates,
ut docet Udalricus lib. I, cap. 46, idque ipsum communis
ordinis nostri usus obtinebat. Et certe probandi
laudandique in primis abbates qui, cum sibi
per otium licet, in hisce humilitatis exercitiis suis
fratribus exemplo praeeunt; nec suam inde putent
<pb n="0570A"/>
minui auctoritatem, aut dedecere dignitatem, unde
totam suam gloriam quaesierunt viri sanctissimi, in
saeculo olim clarissimi, et in populis principes, ut de
SS. Guillelmo, ex potentissimo duce, Gellonensi
monacho; Carolomanno, ex Austriae rege monacho
Cassinensi; de SS. reginis Franciae Radegunde et
Baltilde, ut alios plurimos interim sileam, legimus. <hi>Vide</hi> 
 Vitam I S. Galteri, abbatis Pontisarensis, num.
11, apud Boll., 8 April.</p>
<p>Neque praetereundum est quod de monachis,
S. Vincentii de Vulturno habetur in Vita S. Thomae
abbatis Farfensis <note>(Saec. III Ben.)</note>; quod scilicet congruis
temporibus ad Farfense monasterium veniebant,
 « et hebdomadas suas in coquinae officio sicut
et alii fratres in ipso faciebant monasterio. » </p>
<p>Porro nullum hoc capite discrimen ponere videtur
S. Benedictus inter coquinae hebdomadarios et
mensae ministros: utrosque tamen distinguit cap.
38, ubi, agens de hebdomadario lectore, ait: <hi>Postea
autem cum coquinae hebdomadariis, et servitoribus
<pb n="0570B"/>
reficiat.</hi> Quem in locum Boherius in primo comment.:
 « An enim isti servitores per septimanas serviant,
an per dies non curo, quia nec in Regula hoc reperio,
sibi tamen vicissim hujus servitutis officium impendent. » 
Ubi manifeste servitores ab hebdomadariis
coquinae, qui per totam septimanam serviebant, distinguit.
Apud Cluniacenses tamen, Divionenses S.
Benigni, et Cistercienses, hebdomadarii coquinae
utrumque munus obibant. De Cluniacensibus audiendus
est Udalricus <note>(Lib. II, c. 35)</note>:  « Finita hora post
quam fratres sunt refecturi, celeriter exeunt, ut
fabas administrent, quas qui prior est coquorum, si
tamen bene noverit, et hujus est valetudinis, cum
cocleario ad hoc facto mittit in scutellas; alii portant
ad mensas, a principali mensa incipientes. De oleribus
econtrario fieri solet; quae ita administrant, ut
a novissimo incipiant. »  Idem habent mss. Consuetudines <emph>444</emph> 
 S. Benigni, cap. 35, adduntque:  « Et
non solum ipsi, sed et omnes, qui scutellas in refectorio
portant, hanc diligentiam debent habere, ne
<pb n="0570C"/>
scutellam ita bassam portent, ut intus possint anhelare,
nec aliquam psalmodiae mussitationem interim
faciant, ut fundum ipsius nec sordidum sit provideant,
ut tutelam frocci ab ipsa custodiant, ut digitum
ne intus intingant, caveant. »  Generale tamen et
pittantiam tam ex Udalrico quam ex praedictis consuetudinibus,
non ipsi ex debito, sed cellerarius et
alii quibus innuebat ipse, ministrabant. Generale
autem, quod dominica, fer. 3, 5, et sabbato serviebant,
illud vocabant, quod singulis in singulis scutellis
porrigebatur. Pittantia vero, quae fer. 2, 4, 6, illud
quod duobus in una scutella ministrabatur ex eodem
Udalrico.</p>
<p>De Cisterciensibus ita liber Usuum, cap. 108:  « Ubi
quatuor hebdomadarii coquinae fuerint, duo una die,
et duo alia vicissim serviant. »  His tamen adjungebatur
cellerarius ex cap. 76, in quo sic legitur:
 « Cellerarius, et coci praevideant, ut ambo pulmentaria
priusquam campana pulsetur (si sic tamen viderit expedire)
<pb n="0570D"/>
per mensas disponant. »  Quem morem forte
respicit locus ex Vita S. Stephani, abbatis Obazinensis,
lib. II, num. 19, quo cellerarius ex ejus praecepto
refectorium praeparasse, et mensas mantilibus
ornasse dicitur <note>(Miscell. Baluz., tom. IV)</note>.</p>
<p>Praeterea tam apud Cluniacenses quam apud Cistercienses
a coquinae hebdomadariis distinctus erat
refectorarius, qui, adjutus ab aliis fratribus, si necesse
esset, quotidie refectorium parabat, mantilibus,
cochlearibus, cultellis, pane et vino mensas sternebat,
cujus officium fusius descriptum habes apud Udalricum,
lib. III, cap. 21, in Consuetud. S. Benigni,
cap. 42, et in lib. Usuum Cister., cap. 118.</p>
<p> <hi>Quia exinde major merces et charitas acquiritur.</hi> ]
Quia <hi>exinde,</hi> scilicet vel ex aegritudine, aut ex causa
gravis utilitatis, major merces acquiritur, si et illa
patienter portetur, et ista debita devotione persolvatur;
vel <hi>exinde,</hi> id est ex eo quod omnes sibi invicem
<pb n="0571A"/>
serviunt, major merces et charitas acquiritur,
ac proinde nullus ab hoc officio excusandus, ut nec
mercede privetur. Qualis autem et quanta sit illa
merces exprimit S. Basilius his verbis:  « Magnum
opus <hi>ministrare,</hi> regnumque coelorum procurans.
Sagena est enim virtutum omnia in se mandata Dei
comprehendens; et primo humilitatem omnem in se
virtutem comprehendentem, et bonorum infinitam
multitudinem afferentem; deinde et illud: <hi>Esurivi
et dedistis mihi manducare; sitivi, et dedistis mihi
bibere.</hi> Et paulo ante renuntianti saeculo auctor est,
ne patiatur alterum sua exsequi ministeria, ne privatus
mercede, eam recipiat alter, illiusque divitiis ditetur.</p>
<p>Ut autem et certa merces in futuro, et charitas
in praesenti saeculo acquiratur, non perfunctorie,
aut tepide ministerium istud persolvi debet;
nam bonum gradum non simpliciter ministranti
promittit Apostolus, sed bene ministranti: porro
ut bene ac debite ministretur, tria potissimum a
coquinae hebdomadariis requirit S. Adalardus in
<pb n="0571B"/> <emph>445</emph> 
 Statutis. 1º Ut continuum inter laborandum silentium
custodiant. 2º Ut pro necessariis tantum modo rebus
loquantur ministri. 3º « Ut ipsum silentium cum
fructu alterius mercedis ab omnibus illis ibi servari
possit; psalmi, inquit, sine intermissione canendi
sunt. »  Docet postea quem in psallendo modum observare
deberent. Ista disciplina vigebat apud Cluniacenses,
teste Udalrico lib. II, cap. 35, ubi assignat
psalmodiam in coquina recitandam. In mss. etiam S.
Benigni Consuetudinibus cap. 35 haec lego:  « Ibi in
coquina summum silentium, nulla vox, et pauca signa,
excepta psalmodia, quae canitur. »  Praeterea utile erit
silentium et psalmodiam pio aliquo atque interiori
animi affectu condire, ad instar egregii illius coqui
monasterii Alexandriae de quo S. Joannes Climacus <note>(Grad. 4)</note>:
 « Non possum facere quin vobis exponam
coqui illius loci rarissimam, et plane singularem virtutem;
nam cum in culinae ministerio perpetuo occupatum
viderem, et sibi tamen semper praesentem jugique
<pb n="0571C"/>
lacrymarum fonte inundatum, rogavi ne mihi
aperire gravaretur, qua ratione tantam a Deo gratiam
impetrasset. Coactus ille mea importunitate respondit:
Non homini unquam sed Deo ministrare visus,
omni me, inquit, quiete indignum arbitratus sum; et
per contemplationem ignis praesentis, assiduam futuri
inferorum incendii memoriam excitare consuevi. » 
Similem animi dispositionem in serviente requirebat
S. Basilius <note>(Regul. Brev., interr. 160)</note>, cum interrogatus
 « cum qua animi affectione fratribus oportet
ministrare, »  respondebat:  « Perinde ac si Domino
ipsi ministraretur; qui dixit: Quatenus fecistis uni
de his fratribus meis minimis, mihi fecistis. »  Non
minori aedificatione digna sunt ea quae ad sequentem
interrogationem,  « cum qua humilitate aliquis accipere
debet quod sibi ministratur a fratre, »  respondet,
scilicet,  « cum ea qua servus cui a Domino suo
ministraretur, et ea quam Petrus apostolus ostendit,
cum ei Dominus ministraret, in quo et docemur de
illorum periculo, qui recusant quominus sibi ministretur. » 
<pb n="0571D"/>
Haec responsio aliam mihi revocat in memoriam,
quam Silvanus S. Pachomii monachus <note>(Paralipomena
de S. Pachom., apud Boll., 14 Maii)</note> 
fratribus interrogantibus, cur inter edendum perpetuo
fleret, fecisse dicitur, nimirum:  « Prohibere
vultis ne plangam, cum tot mihi homines sanctos ministrare
videam, quorum ego pulverem pedum abstergere
dignus non sum? » </p>
<p> <hi>Imbecillibus autem procurentur solatia.</hi> ] Imbecilles
ex Hildemaro dicuntur; 1º licet minus proprie, delicati,
quibus quasi a natura est, hujusmodi officium
non posse exercere; 2º illi qui ex infirmitate surgunt;
3º claudi, et qui non possunt sine baculi adjutorio
incedere: imbecillis enim dicitur quasi sine baculo.
Imbecilles etiam Smaragdo et Bernardo Cassinensi
sunt fragiles, delicati, vel debiles corpore: quod ad
idem aut fere idem redit. Brevius et forte rectius Richardus
de S. Angelo imbecilles vocat <hi>monachos qui
<pb n="0572A"/>
sunt modicae potentiae.</hi> Hujusmodi ergo imbecillibus
procurentur solatia, id est socii, unus aut plures,
prout exigit necessitas. Huc vero respexisse videtur
S. Adalardus <note>(In Statut. Specil. tom. IV)</note>, cum non
omnes ordine suo ministrare decrevit, <emph>446</emph> ne forte
simul omnes senes, aut omnes juniores coquinae servitium
exercere contingeret.</p>
<p> <hi>Sed habeant omnes solatia secundum modum congregationis,
aut positionem loci.</hi> ] In quem locum ita
Smaragdus. « Quod autem dicit secundum modum
congregationis, secundum numeri modum et quantitatem
intelligitur monachorum. Secundum enim multitudinem
congregationis, et numerus ministrorum,
aut minor, aut amplior deputetur. Quod autem dicit,
ac positionem loci, intelligitur aedificatio, vel constructio
monasterii. Constructio enim monasterii, si
congruo ponitur loco, ubi secundum hujus Regulae
capitulum omnia in claustra contineat necessaria,
minus coquus aliorum indiget adjutorio. Si vero in
arcto loco et angusto vel arido ponitur situ, ubi nec
<pb n="0572B"/>
aquam sine labore, nec hortum habere possint sine
penuria, plura cocis administrentur solatia. »  Eodem
fere modo loquuntur Hildemarus, Bernardus Cassin.,
Nicolaus de Fractura, Richardus de S. Angelo, Boherius
in utroque comm., Turrecremata, Mathias
Lambertus, et Menardus.</p>
<p> <hi>Si major congregatio fuerit, cellerarius excusetur a
coquina.</hi> ] Cellerarium a coquina eximit S. Pater quia
majoribus utilitatibus occupatur; quapropter si proprio
motu aut ex devotione istud officium secundum
ordinem vicis suae exercere voluerit, difficile, ei permittendum
esse decernit S. Adalardus his verbis <note>(Stat.
lib. I, cap. 3)</note>:  « Senior autem cellerarius tam interius
quam exterius, id est, vel in refectorio, vel in coquina,
vel in his habitaculis quae ad coquinam pertinent
in omnibus, et pro omnibus sollicitudinem gerat, ne qui
sibi aliter agendo, loquendo intemperanter vel se vel ea
quae agit tractare praesumat, nisi secundum quod religioni
nostrae omnino conveniat. Nec quaerendum,
<pb n="0572C"/>
nec exigendum ab eodem cellerario est ut ipse, ac si
propria devotione, in praeparandis pulmentis se ingerat,
et praefatam sollicitudinem ob hoc in aliquo
postponat, sed potius secundum Regulae auctoritatem
aliud solatium, si opus fuerit, requirat, ut ipse quidem
super hinc et inde ad ea quae Dei sunt providenda
liber remaneat. Haec ideo non dicimus ut ejus devotioni,
quando absque offendiculo praefatae sollicitudinis
fieri potest, obsistamus; sed ne dum se in his quae
ad eum eo tempore non pertinent, ac si devotius
immergit, certam sibi impositam providendi necessitatem
postponere praesumat. »  Apud Cistercienses <note>(Lib. Usuum Cist., c. 117)</note> 
 vero pertinebat ad cellerarium
 « praeparare pulmenta cocis utriusque coquinae, et
mittere sal in pulmentis generalibus, et haec per scutellas
dividere, nisi ubi abbati aliquando visum fuerit,
quod non possit fieri . . . . Panem et vinum, vel
siceram hora competenti in refectorio ad distribuendum
praeparare; illis qui ad prandium usque ad tertiam
partem panis comedunt, ad coenam de grossiori
<pb n="0572D"/>
pane, ubi habetur, superaddere; comedentes fratres
tam ad prandium quam ad coenam semel ad minus
invisere. » </p>
<p> <hi>Egressurus de septimana sabbato munditias faciat.</hi> ] <emph>447</emph> 
 Quid per munditias hic intelligat S.  P. Benedictus
varie exponunt commentatores. Hildemarus
omnium fere antiquissimus mentem suam ita exprimit:
 « Intentio S. Benedicti fuit, ut omnia in ipsa
hebdomada faciat; sed nunc quia labor grandis est,
eo quod non possunt in coquina servire, et iterum
porticus scopare, et caeteras munditias facere, idcirco
dividitur isto modo; id est in die sabbati scopatur
coquina, et lavantur lapidea, et scutella, sive etiam
scamna. In altera vero sequenti hebdomada scopant
totos porticus, id est ante coquinam et ante refectorium.
Capitulum vero et dormitorium ante vestiarium
debet camerarius scopare, et ante basilicam basilicanus. Refectorium vero cellerarius debet scopare;
<pb n="0573A"/>
si labor illi fuerit, debet petere adjutorem a decano. » 
Hildemarus igitur munditias in verrendo monasterio
et abluendis coquinae vasculis reponit. Sed Bernardus
Cassinensis munditias in tribus omnino constituit:
1º « Munditiae istae, inquit, sunt vasorum; 2º scopatio
domorum; 3º ablutio linteaminum, cum quibus
tergunt manus et pedes. »  Idem sentiunt Boherius et
Joannes de Turrecremata. At vero Matthias Lambertus
S. Benedictum intelligit de sola vasculorum munditie;
S. Hildegardis de sola scopatione; quam postremam
sententiam tuetur Menardus his verbis:
 « Munditias faciat, id est verrat monasterium; unde
Magister cap. 19 Regulae: Munditias monasterii
exerceant. Munditias facere est verrere. Plautus in
Sticho: Munditias volo facere, afferte scopas. Neque
hic locus S.  P. Benedicti comprehendit vasa et lances,
nam quotidie tergendae sunt. »  In mss. etiam Cons.
 S. Benigni cap. 35, munditias facere idem est  « quod
bene lavare cum scopis lavatorium claustri, et mundare
pavimentum necessariarum. Quae munditiae in
<pb n="0573B"/>
Quadragesima inter sextam et nonam fieri debent;
alio autem tempore post nonam, aut post prandium,
si dies jejunii fuerit. » </p>
<p>Ad praxim vero hujus capitis respicere videtur
quod praescribit Regula Magistri his verbis <note>(Cap. 19)</note>:
 « In eadem hebdomada servitium ad mensas ipsi adimpleant,
omnem diligentiam monasterii ipsi exerceant:
ipsi omnes fratres in hebdomada ipsa discalceent,
adjunctis in solatio de decada sua fratribus,
cum quibus et discalceent, et ipsa calcearia faciant,
et facto mane sedentibus ad ordinem fratribus ipsi
consignent. Simul et in eadem hebdomada munditias
monasterii exerceant, refrigeria lavent, ligna conscindant,
aquam faciei tradant, ad communionem
intrantibus fratribus aquam manibus ipsi ministrent.
Mappas, et sabana, et facitergia, vel res sordidas
fratrum ipsi lavent illis horis in quibus non coquent.
Candelas monasterii a cellerario factas, quotidie ipsi
incendant et tutentur. Mox enim cum in hebdomadam,
<pb n="0573C"/>
ut diximus, prima die post primam dictam intraverint,
primum opus servitii sui munditias oratorii exhibeant,
et mattas oratorii pavimento retendant; quod in totis
septem diebus hebdomadae suae post matutinos dominicos
hoc opus primum servitii sui oratorio exhibeant. » <hi>Vide</hi> 
 Udal. lib. II, cap. 35; lib. Usuum Cist.,
cap. 108; Caeremon. Bursfeld. dist. 2, cap. 15.</p>
<p> <emph>448</emph> <hi>Lintea cum quibus sibi fratres manus aut pedes
tergunt, lavet.</hi> ] Hic particula <hi>aut</hi> sumitur copulative
pro, <hi>et.</hi> </p>
<p> <hi>Pedes vero tam ipse qui egreditur quam ille qui intraturus
est, omnibus lavent.</hi> ] Ita nimirum ut ille qui
egreditur pedes lavet, qui vero ingreditur tergat, ex
Hildemaro, Bernardo Cassinensi, Turrecremata, lib.
II Consuetud. Clun. cap. 35, Consuetud. S. Benigni
cap. 35, et Caeremoniali Bursfeldensium dist. 3, cap.
21. De hoc ritu est capitulum 10 monachorum ad
Augiam directorum:  « Ut in sabbato quando munditias
facere solent, pedes cum silentio lavent, ne
<pb n="0573D"/>
detur occasio loquendi. Ibidem vero sedentes collationem
complent, et sic accedunt ad completorium. » 
Item et canon. 23 concilii Aquisgr.:  « Ut in Quadragesima
sicut et in alio tempore vicissim sibi pedes
lavent, et antiphonas huic officio congruentes decantent.
In Coena vero Domini pedes fratrum, si valet
abbas, lavet, et osculetur; demum propria manu poculum
eis porrigat. »  Et canon. 24:  « Ut mandatum,
si tempus coenae est, tam fratrum quam etiam peregrinorum
post coenam fiat. » </p>
<p>Ritum ita describit lib. Usuum Cisterc. cap. 108;
Hebdomadarii coquinae redditis cellerario vasis,  « praeparent
quae ad mandatum necessaria sunt. Mox autem
ut signum pulsaverit, induti scapularibus deponant
cucullas in capitulo, et sic veniant in claustrum.
Incipiente ergo abbate antiphonam <hi>Postquam,</hi> vel
cantore, absente abbate; prior intrantium in coquinam 
abluat pedes abbatis, et junior tergat; hoc modo
percurrentes caeteros in sinistra parte. Junior vero
<pb n="0574A"/>
exeuntium pedes lavet, et prior tergat, similiter percurrentes
caeteros in dextra parte. Et ne hic ordo
perturbetur, si duo abbates fuerint, minor abbas in
dextra parte sedeat. Qui citius percurrerint, in alteram
partem transeuntes alios adjuvent, qui quotiens
ante eum qui collationem tenet, transeunt, reverenter
inclinant. Qui pedes lavat, et cui lavantur, post
ablutionem invicem se inclinent. Similiter qui tergit,
et cui terguntur. Porro nemo se discalciet donec abbas
se discalciet: discalceati vero observent quantum
possunt ne pedes nudi appareant, sed sub cuculla recondantur.
Nec sedentibus manicae defluant, sed apte
eas ante se componant. Ante lectionem omnes sint
recalceati.</p>
<p>Ex dictis hactenus tria sunt observanda. 1º Hanc
pedum lotionem quam mandatum vocant aliquibus
in locis factam fuisse sub silentio; ut ex cap. Monachorum
ad Augiam directorum apparet; in aliis cum
cantu, ut ex conc. Aquis. et ex lib. Usuum Cist.
colligitur. 2º Factam fuisse ante completorium ex
<pb n="0574B"/>
cap. Monachorum ad Augiam directorum, idque post
coenam ex conc. Aquisgr. Scribit tamen Boherius
in monasteriis Cassinensi et Specus fieri solitam ante
vesperas, excepto Quadragesimae tempore. 3º In claustro
ex libro Usuum Cisterc. et ex statutis S. Germani
a Pratis; <hi>ante capituli arcum</hi> ex Consuet. S. Benigni
Divion. cap. 35.</p>
<p>Hunc porro ritum, quem ex Regula nostra S. Fructuosus
in sua c. 9 <emph>449</emph> transcripsit, S. P. Benedictus
ab antiquis monachis acceperat, apud quos
ut scribit Cassianus <note>(Cass. lib. IV, cap. 19)</note>, post coenam,
non sabbati, ut vult S. Benedictus, sed dominicae,
qui fratribus hebdomada praeterita servierant,
iis pedes lavabant. In praecipuis tamen festivitatibus
earumque vigiliis, non sabbato, sed feria quinta praecedenti
solebant nostri mandatum celebrare. Ex
his in mss. sancti Benigni consuetudinibus recensentur
 « sabbatum ante Pentecosten, ante natale Domini,
et Assumptionem B. Mariae et Dedicationem
<pb n="0574C"/>
ecclesiae, et festum omnium Sanctorum, Purificationem
quoque B. Mariae, et solemnitatem SS. Trinitatis,
et natale S. Mauritii, si tamen in sabbatis, aut
dominicis diebus evenerint. »  In libro etiam Usuum
Beccensium istud statutum reperio:  « Si vigilia Natalis
Domini sabbato contigerit; feria quinta ante
mandatum debet fieri. Pro nulla alia vigilia mutatur
mandatum, si evenerit sabbato. Quod si ipsa festivitas
Natalis Domini, vel aliqua de his qui primam
processionem habent, sabbato eveniant, quia videlicet
invitatorium a quatuor vel a tribus dicitur; similiter
feria quinta ante debet fieri mandatum. Et
si Annuntiatio sabbato evenerit, fiet mandatum feria
quinta. »  Et in mss. Statutis S. Germani a Pratis:
 « Si festum duplex die dominico evenerit, non
fiet sabbato praecedenti mandatum in claustro, sed
fiet die Jovis praecedentis. »  Primus qui huicce mutationi
locum dederit in antiquo Corbeiensi ordinario
ms. perhibetur S. Odilo, abbas Cluniacensis,
qui, ut ibidem dicitur, sanxit ut mandatum  « feria
<pb n="0574D"/>
quinta praecedente Pentecosten a fratribus celebretur.
In Nativitate etiam Domini, natalique summorum
apostolorum Petri et Pauli, et Assumptione B.
Mariae, si in sabbatis, aut in dominicis diebus evenerint,
hoc idem fieri quinta feria censuit. »  Quibus
S. Hugo addidit  « festum Vinculorum B. Petri, et
festivitatem omnium Sanctorum, et transitum B.
Martini, Purificationem quoque B. Mariae, et Dedicationem
ecclesiae, si extra Quadragesimam evenerit,
et solemnitatem SS. Trinitatis. » </p>
<p> <hi>Vasa ministerii sui munda et sana cellerario reconsignent.
Qui cellerarius item intranti consignet, ut
sciat quid dat, aut quid recipit.</hi> ] Idem decernunt S.
Isidorus in Regula, cap. 19, et Magister, cap. 16.
Ex mente autem S.  P. Benedicti cellerarius, ut ait
Hildemarus, ab egredientibus  « tria debet requirere
in vasculis, hoc est munditiam, integritatem, atque
numerum; munditiam, si munda sunt; integritatem,
<pb n="0575A"/>
si sana sunt; numerum, si tota sunt. » </p>
<p>Quaerit vero hic Boherius quandonam cellerarius
intrantibus hebdomadariis vasa coquinae reconsignare
debeat? Respondetque, Aut statim ut egrediens
reddiderit, aut saltem ante completorium, aut
demum dominica, finitis matutinis. Certe veteres
monachi a quibus S.  P. Benedictus hunc canonem in
suam Regulam invexit, feria secunda, qua suam incipiebant
hebdomadam, post matutinos hymnos hujusmodi
utensilia sibi succedentibus consignabant <note>(Cassian. lib. IV, cap. 19)</note>.
Ex libro autem Usuum
Cisterc. « statim post vesperas, si dies jejunii fuerit <note>(Cap. 108)</note>;
aut post <emph>450</emph> refectionem servitorum,
si Quadragesima; vel post coenam eorumdem, si dies
fuerit prandii, vasa, et caetera quae in coquina receperunt,
cellerario reddant, et cellerarius intranti.
Quod si aliqua de his quae reddenda sunt, desunt, in
capitulo satisfaciant; et quae defuerint notificent. » 
Horum vasorum seu utensilium numerum et nomina
offendes apud Udalricum, lib. II, cap. 36, et in mss.
<pb n="0575B"/>
Cons. S. Benigni cap. 35.</p>
<p>Obiter hic notandum ad eos, qui ex coquinae exercitio
exibant, pertinuisse sequenti hebdomada communem
focum hiemis tempore praeparare, ut discimus
ex his Hildemari verbis <note>(Comm. in cap. 6)</note>:
 « Abbas debet locum deputatum habere, ubi se calefaciant,
et illi debent facere focum, qui hebdomadam
coquinae dimiserunt. »  Et ex Udalrico <note>(Lib. I, cap. 41)</note>:
 « Quod si tanta est hiemis asperitas, est officina in
qua grandis focus ab ipsis fratribus qui fuerunt coqui
prioris septimanae praeparatur; et illuc omnes
tam majores quam minores licenter accedunt, cum
summa tamen gravitate, sicut dignum est in tali
hora. »  Apud Cistercienses tamen huic muneri deputabatur
infirmarius, ad quem pertinebat  « ignem in
calefactorio per hiemem post vigilias, vel post matutinas,
vel primam facere <note>(Lib. Usuum Cisterc., cap.
116)</note>. »  In Corbeiensi monasterio fratres <hi>vice sua</hi> hiemalem
calefaciebant domum, ex Vita Walae abbatis
<pb n="0575C"/>
lib. I, cap. 11 <note>(Saec. IV Ben., part. I)</note>. In Regula vero
Cujusdam ad virgines praescribitur <note>(Cap. 12)</note>, ut  « focos
in schola poenitentes, si fuerint, binae et binae
per hebdomadas faciant. » </p>
<p>Circa focum communem tria hic observanda veniunt:
1º Quod ex Concordia Dunstani, cap. 2, calendis
Novembris fratribus concederetur <hi>accessus
ignis;</hi> 2º quod sub silentio fratres se calefacerent,
ex Hildemaro supra citato, 3º <hi>Honeste, et non nudis
pedibus praesente aliquo,</hi> ut scribit liber Usuum Cisterc.,
cap. 72.</p>
<p> <hi>Septimanarii autem ante unam horam refectionis.</hi> ]
Haec verba, <hi>ante unam horam,</hi> ita intelligit Bernardus
Cassinensis,  « ut si fratres reficiant ad sextam,
isti debent recipere mixtum post tertiam; si fratres
ad nonam, isti ad sextam; si fratres ad vesperas, isti
ad nonam. »  Cujus sententiam exponens Benedictus
Haeftenus <note>(Lib. X, tr. 4, disq. 9)</note>:  « Ne autem, inquit,
nimium anticipetur haec mixti sumptio, tam
Bernardum Cassinensem quam S. legislatorem praedictis
<pb n="0575D"/>
locis intelligendum arbitror labente aut fere
finita hora ultima ex tribus aequinoctialibus respondentibus
uni horae canonicae; ita ut qui post tertiam
jubetur mixtum sumere reficientibus fratribus hora
sexta, illud sumat sub finem horae quintae; et qui ad
sextam, aliis comedentibus nona, mixtum sumat
circa finem horae octavae, sive paulo ante nonam;
et sic de reliquis. »  Mentem suam confirmat ex Smaragdo,
qui hunc locum exponens, ita habet:  « Quod
autem dicit ante unam horam refectionis, subintelligitur
in una hora illa antequam fratres reficiantur; » 
ex libro Usuum Cisterc. quo praescribitur <note>(Cap. 73)</note>,
ut  « si dies fuerit prandii, ad mixtum percutiatur
signum in ecclesia tribus ictibus ante sextam: si autem
jejunii, totidem post sextam: »  per horam sextam
horam canonicam, quae canitur in templo ante
refectionem intelligens, non horam diurnam; et ex <emph>451</emph> 
 Caeremoniali Bursfeld., in quo haec leguntur
<pb n="0576A"/> <note>(Dist. 3, c. 17)</note>:
 « Omni tempore decantata in ecclesia
hora illa, post quam immediate reficere debent
fratres, sive sexta fuerit, sive nona: si dies talis
fuerit, quo mixtum praesumere solent, lector mensae
et servitor in sumptione illius festinent praevenire
refectionem fratrum, ne illa forte propter eos retardetur. » 
His omnibus addere potuisset Hildemarum,
qui S. Benedictum ita explicat:  « Cum dicit ante
unam horam, non dicit propter terminum horae, sed
propter congruum intervallum, ut possint rationabiliter
accipere hoc quod jussum est; quia sic alibi dicit
de lectore: Accipiat mixtum priusquam incipiat legere,
verbi gratia, si tempus est quando ad nonam reficiunt
fratres, cum canitur missa ad octavam; et post
missam vadunt omnes qui debent accipere mixtum,
id est hebdomadarii coquinae, lector, hospitalarii, et
qui infirmis serviunt pariter, et inveniunt quartam
librae panis praeparatam, et singulos biberes. » </p>
<p>Huic opinioni ultro assentirer, ni refragari viderentur
ea, quae subjungit S. Benedictus, <hi>In diebus
<pb n="0576B"/>
autem solemnibus usque ad missas sustineant.</hi> Quae
verba supponere videntur aliis diebus ante missam,
sive ante horam qua diebus solemnibus missa finitur
<note>(nam tempore S. Benedicti privatis diebus probabiliter
non canebatur missa publica)</note> mixtum esse
sumendum; una scilicet, aut circiter, hora ante refectionem.
Et certe quotquot viderim in Regulam S.
Benedicti versiones Gallicae, hunc locum ita reddunt: <hi>Une heure avant la réfection.</hi> 
 Opinionem nostram sequitur
Carolus Cointius, Oratorii presbyter doctissimus <note>(Annal. eccles. Franc., ann. 544)</note>;
confirmatque
capitulum quinque monachorum ad Augiam directorum,
quo decernitur ut legentibus fratribus,  « hora
qua praeviderit praepositus competere, sive qui in
vice ejus constitutus, id est senior decanus, pulset
signum tintinuabuli, ut hebdomadarii, et caeteri servitores
juxta praeceptum Regulae accipiant supra
statutam annonam mixtum, ut non sit eis grave jejunium,
dum ministrant, sustinere. Lector vero post
<pb n="0576C"/>
sextam, antequam accedat ad legendum. »  Ubi distinguitur
hora qua hebdomadarii servitores sumerent
mixtum, ab ea qua lector mensae.</p>
<p> <hi>Accipiant super statutam annonam.</hi> ] Haec verba duobus
modis intelligi possunt; vel ita ut panis et vinum
de statuta libra panis et hemina vini sumantur,
vel ita ut ad statutam panis ac vini annonam aliquid
superaddatur; ut idem sit <hi>super,</hi> ac <hi>praeter, insuper.</hi> 
Priorem sensum sequuntur Menardus, Carolus Cointius,
dissertator Gallicus de hemina vini et libra panis
Benedictina, cum quibusdam Regulae versionibus
Gallicis. At sententiam in altera dissertationis editione
retractavit dissertator, num. 32, ubi contendit <hi>super</hi> 
 a Graeco <foreign xml:lang="greek">ὑπὲρ</foreign> formatum, unde etiam <hi>insuper</hi> 
proprie significare id quod superabundat. Idem sentit
Matthias Lambert, et monachus Cisterciensis in
Gallica expositione Regulae S. Benedicti, quorum
primus Regulae textum ita Gallice reddidit, <hi>outre la
portion ordonnée,</hi> alter vero, <hi>pardessus la portion qui
leur est dessignée.</hi> Eodem modo etiam S. Benedictum
<pb n="0576D"/>
explicat Theobaldus Artaldus Coelestinus; confirmaturque
ex praxi, quam videre est <emph>452</emph> apud Hildemarum,
et maxime apud Udalricum:  « Ad mixtum,
inquit, non accipiunt nisi quod S. Benedictus praecipit,
quartam partem panis <hi>absque libra sua;</hi> et devino
similiter: »  et ex Regula S. Caesarii ad virgines,
quae jubet ut  « quae coquunt, singulis illis meri pro
labore addantur; »  et certe S. Benedictus biberes et
panem non indulget nisi propter graviorem laborem;
cum vero propter laborem aliquid concedit,
illud solet consuetae annonae superadditum esse, ut
cap. 39, 40 et 41. Adde quod in sententia Menardi
et dissertatoris, qui tantopere heminam contrahunt,
si de hemina vini assumendi essent biberes, vix aliquid
superesset ad prandium, et ad coenam; nec
magnum S. Pater concessisset solatium, quod certe
non impediret quo minus cum gravi labore servirent.</p>
<p>Neque eam tamen indulgentiam habuit Regula
<pb n="0577A"/>
Orientalis <note>(Cap. 6. Idem habet Regula S. Pachomii,
art. 41)</note>, statuens, ut  « qui coquinat, antequam fratres
reficiant, non gustabit quidquam. »  Sed neque
Regula Magistri <note>(Cap. 21)</note>, volens ut post communionem
ab Oratorio hebdomadariis exeuntibus dicat
abbas:  « Videte fratres ne ante orationem communem
mensae praebendam aliquid de cibo aut de potu
suasione diaboli praesumatis, etc. » </p>
<p> <hi>Singulos biberes.</hi> ] Biberes, ut aiunt Bernardus
Cassinensis, Nicolaus de Fractura, Boherius, et Turrecremata,
 « sunt parva vascula, quae plena sufficiunt
ad unum haustum moderatum. »  Suffragatur epistola
Theodemari ad Carolum Magnum Augustum:  « Direximus
etiam mensuram unius calicis, quam obsecuturi
fratres juxta sacrae Regulae textum solent accipere. » </p>
<p> <hi>Et panem.</hi> ] In quali pondere non exprimit. Frustulum
designat Antonius Perez, sive, ut loquitur
Smaragdus, <hi>modicum panis;</hi> quod modicum Boherius
ita explicat, <hi>ut ultra quartam partem librae propensae
non ascendat.</hi> Atque ita communis ordinis nostri
<pb n="0577B"/>
usus olim obtinebat ut coquinae hebdomadariis
cum vino quarta pars librae panis ad mixtum indulgeretur,
ut patet ex Hildemaro, Udalrico, Bernardo
Cassinensi, Boherio et aliis. Camaldulenses buccellam
panis, et vini cyathum concedunt; Cassinenses
tantum vini quantum potest capere unus scyphus,
cum quo in refectorio bibitur, et circa uncias duas
panis; Fulienses, quatuor ad summum panis uncias
omni tempore, praeterquam in diebus jejunii ecclesiastici,
quibus ad summum duas uncias cum vini
scypho permittunt. Bursfeldenses quartam librae panis
partem, et de potu tertiam partem mensurae cuilibet
in die competentis. Apud Cistercienses monachorum
mixtum erat <hi>quarta pars librae panis, et tertia
pars eminae vini;</hi> conversorum vero <hi>medietas librae
panis sui, vel major quantitas grossioris, et aqua <note>(Antiq. Definit., dist. 14, cap. 5, et Inst., dist. 14,
cap. 14)</note>
          </hi>;
quod non satis distinxit Joannes Craesbeek;
sed neque Benedictus Haeftenus, hunc antiquarum
<pb n="0577C"/>
definitionum ordinis Cisterc. locum proferens
lib. X, tract. 4, disq. 7.</p>
<p>Scribit praeterea Boherius vidisse se  « in Francia
dare hujusmodi servitoribus legumina, vel olera, in
parva tamen quantitate, et modica, respectu prandentium,
quod non reprobo, »  inquit. Sed hoc <emph>453</emph> 
praeter Regulam S.  P. Benedicti; quamvis id aliquando
permittant Bursfeldenses, in quorum Caeremoniali
reperio <note>(Dist. 3, c. 17)</note>:  « Diebus quibus uti
licet mixto, poterit abbas, quibus necessarium viderit,
loco mixti pulmentarium aliquod indulgere. » 
Addit Boherius:  « Vidi in quibusdam magnis monasteriis
dare panem sine certa mensura hujusmodi
praegustantibus; sed magister novitiorum, quia ibi
consueverunt pueri confluere, faciebat signum sufficientiae;
et tunc uno momento omnes pariter recedebant. » </p>
<p> <hi>In diebus autem solemnibus usque ad missas sustineant.</hi> ]
Hujus exceptionis varias rationes afferunt antiqui
Regulae commentatores. Imprimis Hildemarus
<pb n="0577D"/>
mentem suam ita explicat:  « Consuetudo namque
fuit in illa terra, sicut et hodie faciunt canonici,
post missam statim incipere sextam. Voluit itaque
B. Benedictus tollere hanc consuetudinem; ideo dixit
usque ad missam sustineant, ut dum ante missam
non audet lector manducare, facto intervallo propter
illum illa consuetudo rumperetur. »  Aliter Smaragdus:
 « Quod autem dicit usque ad missas sustineant,
intelligitur usque ad missam principalem, quae ab
omnibus solemniter canitur. Nam sunt plerique monachorum
ministeriales, qui mane audiunt missam,
et comedunt, et pergunt quo volunt, et dicunt se
missas audisse, et ita comedisse: quod vitium praevidens,
et prohibens B. Benedictus dixit: In diebus
solemnibus usque ad missas sustineant. »  Boherius
vero in primo commentario:  « Forte quia habent
spectare lectorem mensae in hujusmodi mixto. Lector
enim in fine missae majoris jejunus recipit licentiam,
<pb n="0578A"/>
et benedictionem legendi; et tunc expone
Solemnibus, id est dominicis. Vel forte quia illis
diebus majorem missam quisque ex integro, et jejunus
audire debet. Vel quia illis diebus solemnibus
quique fideles tenebantur ad aliam ecclesiam concurrere,
et communionem secundam recipere, vel
accipere. »  Sed aliam hujus exceptionis causam nullam
existimo, quam ut sacram eucharistiam in missa
solemni jejuni perciperent. Atque ita docet praefatus
Boherius in secundo commentario ad verbum <hi>ad
missas</hi> sic scribens:  « Ut integre ipsas jejuni audiant,
et in eis pure communicent, ac devote. » 
Quod confirmatur ex cap. 38, quo praescribitur ut
lector mensae dominica <hi>post missas et communionem</hi> 
ingrediatur ad legendum. Ex quibus duobus locis
haud obscure colligitur antiquos ordinis Benedictini
monachos saltem diebus dominicis festisque, ut vocant,
de praecepto sacram percepisse eucharistiam.
De Augiensibus res absque controversia est ex capitulo
4 Monachorum ad Augiam directorum:  « Ut
<pb n="0578B"/>
in dominicis diebus omnes pariter secundum quo
ingressi sunt ordine in monasterium, sic accedant ad
pacem, ad communionem, praeter illos qui pro nimia
senectute, vel infirmitate, inter illos stare non possunt,
qui tamen separatim communicant. Si quis
vero hoc spiritali dono, id est corporis et sanguinis
Domini nostri Jesu Christi se privaverit, Pater monasterii,
qui praesens semper esse debet dum communicant, <emph>454</emph> 
 cur hoc illi evenerit scire debet
omnino. »  De aliis vero Germaniae monachis ita
praescribunt Germaniae Consuetudines mss. n. 21:
 « Communionem dominicam tempore duodecim lectionum,
pacem, oblationem quoque tempore suo
nullus praetermittere audeat absque permissu prioris. » 
Et certe citra omnem dubitationem videtur
S. Pater Benedictus priscorum monachorum aemulatus
fuisse exempla, qui, teste Cassiano <note>(Lib. III, c. 2)</note>,
sabbatis dominicisque diebus <hi>sacrae communionis
obtentu</hi> hora tertia convenire solebant; quique, ut
<pb n="0578C"/>
scribit S. Joannes Damascenus <note>(In Vita SS. Barlaam,
et Iosap., lib. I de Vit. Patr.)</note>,  « procul inter se constructis
aediculis dominicis diebus ad unam et eamdem
ecclesiam pergunt ac divina mysteria, hoc est
incruentum puri corporis et pretiosi sanguinis Christi
sacrificium percipiunt. »  Ubi Sinaitas monachos
designasse videtur, de quibus S. Nilus in Historia
caedis SS. Patrum in Sina <note>(Apud Boll. 13 Jan.)</note>:
 « Diebus autem dominicis ad unam veniunt ecclesiam,
et inter se conveniunt post unam hebdomadam . . . .
Divinis itaque communicant sacramentis, et se invicem
excipiunt convivio exercitationis eorum quae
convenit eloquiorum. »  Idem de S. Gerasimi discipulis
narrat Cyrillus in Vita S. Euthymii n. 89 <note>(Apud
Boll. 20 Jan.)</note>. De Pachomianis audiendus est Palladius,
seu potius angelus in Regula S. Pachomio tradita <note>(Lausiac. 38)</note>:
 « Ingredientes autem ad Christi
communionem sabbato et dominica zonas solvant,
et pellem ovillam deponant, et cum sola cuculla ingrediantur. » 
Atque ad hunc morem referendum est
<pb n="0578D"/>
quod interrogatus a Paphnutiio S. Onuphrius <note>(Lib. I
de Vit. Patr.)</note>:  « Pater benigne, die dominico et sabbato
communionem percipiebas ab aliquo? »  Respondit:
 « Omni die dominico, vel sabbato angelum Domini
paratum invenio sacrosanctum corpus et sanguinem
Domini nostri Jesu Christi secum deferentem; » 
et quod de S. Severo abbate Agathensi scribunt:
 « Tantum diebus dominicis post perceptam
eucharistiam sumebat escam. »  Nimirum cum S. abbate
Theona sibi persuasum habebant justius esse,
 « ut cum hac cordis humilitate qua credimus et fatemur
illa sacrosancta mysteria nunquam pro merito
nos posse contingere, singulis ea dominicis diebus
ob remedium nostrarum aegritudinum praesumamus,
quam ut vana persuasione cordis elati, vel post annum
dignos eorum participio nos esse credamus. » 
Ubi quosdam redarguit, qui in monasteriis consistentes,
dignius ac devotius se communicaturos existimabant,
<pb n="0579A"/>
si different in annum: quibus cum Ambrosio,
seu quovis alio dicere potuisset <note>( <hi>De Sacrament.</hi> )</note>:
 « Si quotidianus panis est, cur post annum
illum sumis, quemadmodum Graeci in Oriente facere
consueverunt? Accipe quotidie quod quotidie tibi
prosit; sic vive ut quotidie merearis accipere. » </p>
<p>Non defuere tamen qui etiam frequentius, imo
quotidie divinis mysteriis participarent. Macnus monasterii
abbatis Petri monachus <hi>
            <note>(Lib. X de Vit. Pat.,
c. 17)</note> tertio singulis hebdomadibus communicabat.</hi> 
S. Simeon Stylita <note>(Lib. I de Vit. Pat.)</note> quotidie <hi>divinum
cibum</hi> percipiebat. De abbate Apollonio ita
scribit Ruffinus <note>(Lib. II de Vit. Pat. c. 7)</note>:  « Consuetudo
autem erat apud eum ut fratres qui cum ipso
manebant non prius cibum sumerent quam communionem
dominicam <emph>455</emph> perciperent circa horam
diei nonam; et post hoc sic interdum usque ad
vesperam permanebant . . . . . Sed et hoc monebat, ut
si fieri posset quotidie monachi communicarent mysteriis
Christi, ne forte qui se longe facit ab his,
<pb n="0579B"/>
longe fiat ab eo. In Regula etiam Magistri decernitur <note>(Cap. 16)</note>,
ut quotidie cellerarius cum septimanariis
coram abbate in oratorio cum congregatione
communicet; »  et in Regula Solitariorum
Grimlaicus <note>(Cap. 36)</note>:  « Non mea, inquit, opinione,
sed SS. Patrum assertione haec utraque reor posse
fieri; id est et missas quotidie celebrare, et sacrosancta
corporis et sanguinis Domini mysteria quotidie
cum tremore et timore sumere. »  Sed et ut de
nostris etiam mentionem faciamus, S. Dunstanus in
sua Concordia <note>(Cap. 1)</note> praescribit ut  « post pacem
fratres quotidie (nisi qui crimine se aliquo vel carnis
fragilitate reos cognoverunt) regulari studio prorsus
intenti, eucharistiam accipere non renuant, attendentes
illud quod ait B. Augustinus in libro de Verbis
Domini, quod videlicet in oratione dominica non
annuum, sed quotidianum poscimus panem. »  In
mss. quoque Germaniae Consuetud. num. 28 legitur:
 « quotidie tamen eant cuncti ad pacem et ad communionem
<pb n="0579C"/>
per totam hebdomadam Paschae. » </p>
<p>Postea vero, refrigescente in dies monachorum
fervore, res primum in statum revocanda fuit. Quapropter
inter Statuta Petri abbatis Sylvae Majoris
istud reperitur <hi>(Anno 1188)</hi>:  « Monemus omnes et
singulos nostros subditos qui non sunt in sacerdotio
constituti, ut in quolibet die dominico corpus Domini
recipiant reverenter. »  Praeterea aliquot post annis <hi>(Anno 1198)</hi> 
 idem Petrus hortatur,  « ut cum diaconus
et subdiaconus ad quamlibet missam majorem
conventualem fuerint revestiti, corpus Domini suscipiant
reverenter. »  Remissior postmodum evasit
Clemens V summus pontifex, cum in concilio Viennensi
sequentem edidit sanctionem <note>( <hi>Cap.</hi> Ne in agro)</note>:
 « Singulis mensibus tam in monasteriis quam extra
sublata occasione quacunque ad confessionem saltem
semel accedant omnes et singuli monachi, et in prima
dominica mensis cujuslibet in monasteriis semper
communicent, nisi ex causa forte quam abbati,
<pb n="0579D"/>
priori, aut poenitentiariis monasteriorum non differant
intimare, eorumque judicio vel abstineant, vel
accedant. »  Eamdem constitutionem ediderat antea
Gregorius papa IX, renovavitque postea Benedictus
XII in suis pro monachis Benedictinis item Constitutionibus,
saltem quoad communionem, quam <hi>in
altari majori</hi> fieri praescribit. Atque eo respexisse
videntur monachi Grandimontenses, in quorum mss.
Consuetudinibus, auctore Guillelmo Pellicerii abbate,
haec leguntur <note>(Cap. 95)</note>:  « Communicare debent
fratres clerici et conversi in Natali Domini, Epiphania,
Pascha, Pentecoste. De Consec. dist. 2, cap. <hi>Et si non frequentius,</hi> 
 et cap. <hi>A quibusdam,</hi> et cap. <hi>Saeculares.</hi> 
 Et ex institutione Grandimontensis ordinis
fratres in festo Ascensionis Domini, Assumptionis
beatae Mariae, et omnium SS., et prima dominica cujuslibet
mensis, et in omnibus diebus dominicis diaconatum
et subdiaconatum facientes. »  Similem <emph>456</emph> 
 fere observantiam de Cassinensibus suis refert
<pb n="0580A"/>
Bernardus Cassinensis, cum nunc Regulae locum exponens,
sic loquitur:  « Religiosi vero tenentur ad minus
prima die mensis communicare secundum Statuta
domini Gregorii papae IX; et confessionem facere
generalem. Consuetudo tamen nostra est certis festivitatibus
generaliter communicare, quae plures
sunt quam sint menses in anno, ut servetur Statutum;
et ultra hoc singulis diebus dominicis communicant
ministri altaris; et quoties abbas celebrat
in conventu ministri de consuetudine communicare
debent, secundum quod etiam fit in Ecclesia Romana,
quando scilicet habet summus pontifex celebrare. » 
Nunc vero Cassinenses singulis diebus dominicis
communicare solent <note>(Decl. Cass. editae anno
1642)</note>. Ita quippe ad Regulae cap. 38 declarant:
 « Ex eo quod hic B.  P. Benedictus dicit: <hi>Post missas
et communionem,</hi> et infra in eodem capitulo: <hi>Propter
communionem sanctam,</hi> ostenditur quod quolibet die
dominico fratres communicabant. Ideo mandamus
quod tam sanctum et antiquum religionis institutum
<pb n="0580B"/>
servetur in singulis nostrae congregationis monasteriis;
nisi forte ob reverentiam alicujus festi solemnis
differatur, aut praeveniatur hujusmodi communio. » 
In antiquis vero declarationibus ita legebatur:
 « Ostenditur quod quolibet dominico die
fratres communicabant, quod ut fiat hortamur, praesertim
tempore quadragesimali et Adventus Domini,
et in festis praecipuis; non tamen astringimus praeterquam
in prima dominica mensis cujuslibet juxta
Clementinam <hi>Ne in agro,</hi> nisi forte ob reverentiam
alicujus festi solemnis differatur, aut praeveniatur
hujusmodi communio juxta concessionem domini
Eugenii papae IV. » </p>
<p>De ritu et modo accedendi ad sacram communionem
diximus in lib. II de Antiq. monach. Ritib.
Obiter hic observabo veteres monachos non genuflexos,
sed propter reverentiam diei dominicae, quae
genuflexiones haut permittebat, erectos communicasse,
ut patet ex Regula Magistri <note>(Cap. 21)</note>, quae
<pb n="0580C"/>
de modo disserens, quo debent hebdomadarii coquinae
et cellerarius communicare,  « post modicam,
inquit, orationem erecti communicent, et confirment. » 
Quem locum non bene intellexit dissertator
Gallicus de hemina vini et libra panis, cum in
secunda editione hunc Magistri textum intellexit de
communione charitatis et precum. Nam praeterquam
quod integrum Regulae Magistri caput 21 legenti alia
non potest oriri expositio aequior quam de communione
sacramentali, haec verba <hi>communicent et confirment</hi> 
rem omnino determinant; <hi>confirmare</hi> enim
apud ecclesiasticorum rituum auctores aliud nihil
sonat quam Christi percipere calicem. Itaque <hi>communicent
et confirment</hi> idem est ac Christi corpus et
sanguinem accipiant.</p>
<p> <hi>Intrantes et exeuntes hebdomadarii in oratorio mox
matutinis finitis dominica omnium provolvantur genibus.</hi> ]
Hic acute Hildemarus,  « Bene, inquit, dixit
genibus, et non in terra, eo quod non est auctoritas
<pb n="0580D"/>
canonica <emph>457</emph> genua flectere in die dominica. » 
Et Bernardus Cassinensis:  « Non intelligas genuflectionem,
sed supplicationem, quae debet fieri ante et
retro ad omnem partem; et ista est provolutio quasi
per omnem partem volutio; non enim die dominica
flectere genua de consuetudine licet. » </p>
<p> <hi>Postulantes pro se orari.</hi> ] Idem post coenam convenientes
in unum ad concinendos ex more ante quietem
hymnos, praestabant in Oriente veteres monachi,
quemadmodum scribit Cassianus <note>(Lib. IV, c. 19)</note>.</p>
<p> <hi>Egredientes autem de septimana dicant hunc versum:
Benedictus es, Domine Deus, qui adjuvisti me et consolatus
es me.</hi> ] Idque ad gradum presbyterii et incurvi,
uti diximus ex Udalrico l. II, cap. 35; libro
Usuum Cisterc. cap. 108, et Caeremoniali Bursfeld.
dist. 2, cap. 15.</p>
<p> <hi>Quo dicto tertio.</hi> ] Scilicet ab egrediente, et ter repetito
integraliter a choristis, inquit Boherius.</p>
<p>
          <pb n="0581A"/> <hi>Recipiat benedictionem ingrediens.</hi> ] Benedictionem
cap. 11 S. Benedictus appellat orationem seu collectam,
quae nocturnas vigilias terminat: ita hic benedictionem
vocat preces et orationes quae super
hebdomadarios recitantur, quaeque ex Boherio proferri
debent <hi>ab abbate, priore, vel hebdomadario:</hi> ex
Udalrico. lib. II, cap. 35, Consuet. S. Germani a
Pratis, Nicolao de Fractura, et Caerem. Bursfeldensium, <hi>a sacerdote</hi> 
 hebdomadario.</p>
<p>Qualis autem esset illa benedictio non liquet. Hildemarus
hanc profert: <hi>Concede, quaesumus, omnipotens
Deus, ut huic famulo tuo pro hujus hebdomadae
expleto officio merces tribuatur aeterna. Per Christum.</hi> 
Aliam ex ms. codice S. Victoris affert Menardus, his
verbis contentam: V\ <hi>Mirifica misericordias tuas.</hi> R\ <hi>Qui salvos facis sperantes in te a resistentibus dexterae
tuae.</hi> 
 V\ <hi>Mitte ei, Domine, auxilium de Sancto.</hi> R\ <hi>Et de Sion tuere eum.</hi> 
 V\ <hi>Salvum fac servum tuum,</hi> 
R\ <hi>Deus meus, sperantem in te.</hi> Sequitur oratio: <hi>Deus,
qui dixisti, Venite omnes qui laboratis et onerati estis;
<pb n="0581B"/>
hunc famulum tuum ministrationum suarum praemio
refice sempiterno. Per Dominum nostrum Jesum Christum
Filium tuum, qui tecum vivit et regnat,</hi> etc.
Eamdem describit Smaragdus in suo Comment. sed
in plurali numero. In Breviario Cassinensi tempore
Oderisii abbatis manu exarato ista habetur: V\ <hi>Salvos
fac servos tuos.</hi> R\ <hi>Deus meus.</hi> V\ <hi>Mitte eis auxilium
de Sancto.</hi> R\ <hi>Et de Sion.</hi> V\ <hi>Domine exaudi orationem
meam.</hi> R\ <hi>Et clamor meus ad te veniat.</hi> ORAT.: <hi>Deus, cui humilium semper accepta sunt vota animarum,
respice super horum servorum tuorum fratrum nostrorum
obsequia, et ad tuam eos fac pertingere gratiam,
ut qui hanc hebdomadam serviendo fratribus suis devota
mente compleverunt, plenissimam a te veniam consequantur.
Per.</hi> 
 Eamdem indicant Udalricus et Consuet.
 S. Germani. Eadem et nos utimur.</p>
<p>Ad benedictionem ingredientium quod spectat,
sequentes describunt praefati auctores: Hildemarus: <hi>Praesta, quaesumus, omnipotens</hi> 
 <emph>458</emph> <hi>Deus, ut famulus
<pb n="0581C"/>
tuus istius hebdomadae susceptum officium mente devota
perficiat. Per Dominum.</hi> Codex ms. S. Victoris: V\ <hi>Faciem tuam, Domine, illumina super servum tuum.</hi> 
<pb n="0582A"/>
R\ <hi>Et doce eum justificationes tuas.</hi> V\ <hi>Fiant aures
tuae intendentes.</hi> R\ <hi>In operationem servi tui.</hi> V\ <hi>Apud
Dominum misericordia.</hi> R\ <hi>Et copiosa apud eum redemptio.
Adjuva, quaesumus, omnipotens Deus, famulum
tuum in obsequio ministrantem fraterno, et sine
murmuratione illi misericorditer propriae ministrationis
mercedem concede perpetuam. Per Dominum nostrum.</hi> 
Eamdem orationem in numero plurali enuntiat Smaragdus.
Denique Breviarium Cassinense: <hi>Salvos fac
servos tuos. Mitte eis.</hi> ORAT.: <hi>Misericors, ac piissime
Deus, qui ubique famulos tuos tueris et adjuvas; horum
servorum tuorum fratrum nostrorum in bonum accumula
votum, auge desiderium, ut recto corde fratribus impendant
servitia. Per.</hi> Eamdem innuit Udalricus et
lib. Consuet. S. Germani.</p>
<p>Regula Cujusdam ad virgines haec ab ingredientibus
dicenda praescribit <note>(Cap. 12)</note>: <hi>Adjutorium nostrum
in nomine Domini, qui fecit coelum et terram;</hi> et <hi>Adjuva nos, Deus salutaris noster.</hi> 
 At vero Regula Magistri <note>(Cap. 19)</note> 
 ita ingressuros introduci decernit:
<pb n="0582B"/>
 « Introituri, fratres, in hebdomadam, post primam in
oratorio dictam adducantur a praepositis suis ante abbatem;
et fiat de eis majoris suggestio dicens: <hi>Jube,
domine abba, vocari universam congregationem, et
orari pro his fratribus qui ingrediuntur in hebdomadam
coquinae, ut mereantur commendati orationibus vestris
diaboli impedimenta non timere, et congregationi Dei
omnia sine culpa perficere.</hi> Post haec verba prosternant
se illi duo fratres orationi ante abbatem, quod et retro
omnis congregatio una cum abbate facere debet;
et postquam levaverint se omnes, illi duo dicant hunc
versum: <hi>Custodi nos, Domine, ut pupillam oculi; sub
umbra alarum tuarum protege nos.</hi> Postquam vero oratum
pro eis ab omnibus fuerit, surgentes supradicti
duo fratres, osculentur genua abbatis, et pacem suis
tradant praepositis, vel omni congregationi; quibus
post datam pacem praepositi sui dicant: <hi>Ite, fratres,
in nomine Domini Jesu Christi, intrate in hebdomadam;
et petita benedictione omnia facite, dicentes per exercenda
<pb n="0582C"/>
omnia:</hi> Benedicite, <hi>ut cum benedictum fuerit,
quandocunque feceritis, maledictus diabolus impediendi
ibi non habeat potestatem.</hi> </p>
</div>

<div>
        <head>CAPUT XXXVI <hi>De infirmis fratribus</hi> </head>

<pb n="0581"/>
<p>
          <pb n="0581C"/>Infirmorum cura ante omnia et super omnia adhibenda
est, ut sicut revera Christo, ita eis serviatur;
quia ipse dixit: <hi>Infirmus fui, et visitastis me.</hi> Et, <hi>Quod fecistis</hi> 
 <emph>459</emph> <hi>uni de his minimis meis</hi>, <hi>mihi
fecistis.</hi> Sed et ipsi infirmi considerent, in honorem
Dei sibi serviri: et non superfluitate sua contristent
fratres suos servientes sibi; qui tamen patienter portandi
sunt, quia de talibus copiosior merces acquiritur.
<pb n="0581D"/>
Ergo cura maxima sit abbati ne aliquam negligentiam
 patiantur. Quibus fratribus infirmis sit
<pb n="0582C"/>
cella super se deputata, et servitor timens Deum,
et diligens ac sollicitus.</p>
<p>Balnearum usus infirmis quotiens expedit offeratur:
sanis autem, et maxime juvenibus, tardius
concedatur. Sed et carnium esus infirmis omninoque
debilibus pro reparatione concedatur. At ubi
meliorati fuerint, a carnibus more solito omnes abstineant.
Curam autem maximam habeat abbas ne a
<pb n="0582D"/>
cellerariis aut servitoribus negligantur infirmi:
quia ad ipsum respicit quidquid a discipulis delinquitur.
</p>
      </div>

<div>
        <head>COMMENTARIUS.</head>

<pb n="0581"/>
<p>
          <pb n="0581D"/> <hi>Infirmorum cura ante omnia et super omnia adhibenda
est.</hi> etc.] Nihil fortius aut expressius S.  P. Benedictus
<pb n="0582D"/>
praescribere poterat ad commendandam infirmorum
curam, vixque aliud simile in cunctis SS.
<pb n="0583A"/>
Patrum regulis reperire est, nisi forte in illis quae
S. Benedicti textum transcripserunt, ut sunt Regula
Donati ad virgines, et Grimlaici ad solitarios. Et
quidem in Regula S. Antonii legitur <note>(Num. 2)</note>:  « Cum
surrexeris mane singulis diebus, inquire de aegrotis
qui apud te sunt. »  Et iterum <note>(Num. 34)</note>:  « Visita
aegrotos et infirmos, et imple mensuras seu vasa eorum
aqua. »  In Regula SS. Serapionis, Macarii, Paphnutii,
et alterius Macarii:  « Si is qui talis est fuerit
infirmitate obsessus, providendum est ab eo qui praeest
qualiter ipsa infirmitas sustentetur. »  In Regula
S. Pachomii <note>(Art. 20)</note>:  « Qui aegrotaverit, a praeposito
domus ducetur in triclinio aegrotantium; quod
si opus fuerit palliolo, aut tunica, aut caeteris quae
ad operiendum, vel ad vescendum necessaria sunt,
ipse praepositus a ministris accipiet, et dabit aegrotanti. » 
In Regula S. Caesarii ad monachos <note>(Cap. 17)</note>:
 « Infirmi tractentur, <emph>460</emph> ut citius convalescant. » 
In Regula S. Aureliani ad monachos <note>(Cap. 53)</note>:  « Cura
illis vel studium impendatur donec convalescant. » 
<pb n="0583B"/>
Regula Tarnatensis praescribit <note>(Cap. 21)</note> ut persona
praeponatur strenua  « quae aegrotis cum pietate serviat,
et monasterialem disciplinam regulariter custodiat,
et quae conveniunt infirmis rationabiliter expendat. » 
Idem habet Regula S. Isidori cap. 20. Regula
vero S. Fructuosi <note>(Cap. 10)</note>:  « Aegroti omni miseratione
et compassione fovendi sunt, eorumque languores
congruo relevandi sunt ministerio. »  In altera
autem Regula <note>(Cap. 7)</note> infirmi  « tanto ministerio foveantur,
ut nec propinquorum affectus, nec urbium
delicias requirant; sed quod necesse habuerint cellerarius
et praepositus praevideant. »  Denique Regula
Magistri <note>(Cap. 70)</note>:  « Fratres qui se voluerint ostendere
quam pleni sunt charitate, cum certamine
aegrotos fratres visitent, consolentur et serviant. » </p>
<p>At plus his omnibus S.  P. Benedictus. Neque enim
simpliciter curandos jubet infirmos, sed eorum <hi>cura,</hi> 
inquit, <hi>ante omnia et super omnia adhibenda est, ut
sicut revera Christo, ita eis serviatur.</hi> Multa quidem in
<pb n="0583C"/>
sua Regula <hi>ante omnia</hi> facienda, aut fugienda praescribit;
at solam infirmorum curam, ut notat Hildemarus, <hi>ante omnia et super omnia</hi> 
 adhibendam esse
voluit;  « eo quod, inquit, nulla res ita agenda est
cum tanto studio quomodo obsequium infirmorum;
nec ipsa ecclesia agenda est cum tanto studio quanto
domus infirmorum. » </p>
<p>Porro quod dicit <hi>ante omnia et super omnia,</hi>  « sciendum
est, addit Hildemarus, quia ante omnia attinet
ad tempus, super omnia ad studium, ut antequam
caetera cura infirmorum fiat, et super omnia id est
cum majori dilectione, et diligentia, atque studio,
quam caetera. »  Eodem modo Bernardus Cassinensis:
 « Intelligas ante omnia et super omnia, id est ante
omnia opera infirmorum adhibeatur cura; et super
omnia, id est cum majori dilectione, frequentatione,
et assiduitate, et attentione quam caetera. »  Idem habet
Boherius. Ut autem hanc infirmorum curam amplius
commendaret, addit:</p>
<p> <hi>Ut sicut revera Christo ita eis serviatur.</hi> ] Revera, inquit,
<pb n="0583D"/> <hi>quia res vera est,</hi> 
 aiunt Bernardus Cassinensis
et Boherius, <hi>Christo serviri in fratre infirmo;</hi> unde et
pie exclamat S. Bonaventura <note>(Stimulus Amoris part.
II, cap. 7)</note>:  « Cur, anima, tota die anxiaris post Christum?
Indicabo tibi, sponsa, quem diligit anima tua:
certe in infirmaria jacet, ibi angustiatur, ibi dolore
torquetur: curre, et sibi ministra, sibique compatere
infirmanti. Non interrogemus eum de caetero,
nec dicamus ei: ubi jaces, ubi cubas in meridie?
quia jam novimus locum; scimus enim eum in infirmaria
jacere, non autem restat nisi praestare obsequium. » </p>
<p> <hi>Quia ipse dixit: Infirmus fui et visitastis me, et quod
fecistis uni de his minimis meis, mihi fecistis.</hi> ] Ad quam
Salvatoris sententiam attendens S. Basilius <note>(Apud
Ruff. cap. 30)</note>, interrogatusque  « quali affectu debemus
infirmis fratribus ministrare, »  respondet:  « Sicut
ipsi Domino offerentes obsequium, qui dixit quia
<pb n="0584A"/>
quaecunque feceritis uni ex his minimis fratribus meis,
mihi fecistis. »  Eo <emph>461</emph> haud dubium respiciebant
Aegyptii monachi, de quibus S. Hieronymus <note>(Epist.
22)</note>:  « Si quis coeperit aegrotare, transfertur ad exedram
latiorem; et tanto senum ministerio confovetur,
ut nec delicias urbium, nec matris quaerat affectum. » 
Et Tabennenses, de quibus idem Hieronymus
<note>( <hi>Praefat. in Regulam S. Pachom.</hi> )</note>:  « Aegrotantes
miris sustentantur obsequiis, et ad omnem copiam
praeparatis cibis. » </p>
<p> <hi>Sed et ipsi infirmi considerent in honorem Dei sibi
serviri.</hi> ) Talesque se exhibeant, quales esse decet
eos qui Christi vices gerunt et in quibus Christo ministratur.</p>
<p> <hi>Et non superfluitate sua contristent fratres suos servientes
sibi.</hi> ] Ut S.  P. Benedicti mentem plenius attingamus,
observandum variis ac diversis modis
multifariaque, ut ita loquar, superfluitate infirmos
contristare posse servientes sibi fratres. Primo superfluitate
moestitiae, cum infirmitatis pondere gravati,
<pb n="0584B"/>
nimium se morosos exhibent, ac de infirmitate
plus aequo tristantur, longe ab illo venerabili sene
dissiti, qui  « cum frequenter infirmaretur corpore,
et langueret, contigit ut uno anno nulla eum valetudo
contingeret, et propterea flebat, et graviter
ferebat dicens: <hi>Reliquisti me, Domine, et noluisti
me praesenti hoc anno visitare <note>(Ruff. lib. III de Vit.
Pat., num. 158)</note>
          </hi>. »  Tales salutari alterius senis monito
sunt conveniendi. Hic, ut scribit Ruffinus <note>(Ibid.,
n. 157)</note>,  « infirmanti discipulo suo dixit: <hi>Non contristeris,
fili, ex infirmitate, vel plaga corporis tui;
summa enim religio est ut in infirmitate quis agat Deo
gratias. Si ferrum es, aeruginem amittis: si vero aurum
es, per ignem probatus a magnis ad majora procedis.
Ne anxieris ergo, frater; si enim Deus te vult in corpore
torqueri, tu qui sis, qui moleste feras? Sustine
ergo, et roga Deum, ut quae ipse vult, illa concedat.</hi> » 
Neque vero hic necesse est S. Theodori Siceotae
exemplum proponere <hi>(In ejus Vit., num. 93; apud
<pb n="0584C"/>
Boll., 22 April.)</hi>, qui vulnere afflictus in corpore,
 « illud sibi a Deo datum fuisse dicebat ut ei assidue
gratias ageret. » </p>
<p>Secundo superfluitate querelarum, cum morbi
impatientes, etiam tristitiae addunt murmurium,
quandoque etiam injurias. « Hi tanta sollicitudine
admoneantur, inquit S. Fructuosus <note>(Cap. 7)</note>, ut de
ore eorum nec quantuluscunque vel levis sermo
murmurationis procedat; sed in sua infirmitate cum
hilari mente sine intermissione, et tulta ( <hi>sic</hi> ) murmurationis
occasione, et vera cordis compunctione semper
Deo gratias agant; et frater qui eis ministrat
nullo pacto offendere audeat. Quod si aliquis, ut
diximus, ex ore eorum murmurationis processerit
scrupulus, ab abbate increpentur, et ne talia supradicta 
facere praesumant admoneantur, ita ut ille
eos accuset qui hoc ministerium injunctum habet. » 
Acute vero notat Hugo Victorinus, seu quivis alius,
aegrotantes religiosos, tam perfectos quam imperfectos,
quatuor de causis solere conqueri: scilicet
<pb n="0584D"/>
de <hi>infirmitate,</hi> de <hi>medicina,</hi> de <hi>cibo,</hi> et de <hi>ordine.</hi> 
Et quidem imperfecti conqueruntur de infirmitate,
 « quia pondus infirmitatis inviti portant <note>(Lib. I de
Claust. animae, cap. 12)</note>; de medicina, quod non
subveniatur eis, ut ipsi dicunt, charitate fraterna;
de cibo autem, eo quod non sufficienter, vel quomodo, <emph>462</emph> 
 vel quando volunt ministretur eis; de
ordine autem, imputantes ordinis gravitati infirmitatis
suae causam; et sic quod bene egerant male
perdunt. Perfectiores vero contristari solent de
morbo, eo quod fratrum labori interesse nequeant;
de medicina, quod dispendium patiatur Ecclesia pro
infirmitate eorum; de cibo dolent, eo quod delicata
comedant nihil operantes, et quod aliquis eis serviat
et ipsi nulli serviant; de ordine vero, quia a conventu
fratrum separati delicatius tractantur. Si autem a
lectulo fratrum in choro psallentium voces audierint,
tunc psalmos ruminant, orantes in cubiculo cordis
<pb n="0585A"/>
clausis ostiis; et licet totam noctem pervigilem duxerint
doloribus suis agitati, illos tamen beatos
judicant qui per partem noctis Deo servientes laborant.
Spondam lecti non egrediuntur, et tamen illos
qui taedium claustri benigne ferunt, felices esse putant:
nihil de ordine implere se fatentur; sed, ni
fallor, implent totum. Infirmitatis claustro coarctantur,
disciplinantur anxietatum virgis et spinis dolorum;
jejunant, vigilant, laborant, quia cibum, somnum,
quietem infirmitas negat; et tamen si paretur
lectulus suavior, si cogantur sine caligis dormire,
quasi aliquid criminale fecerint, in hujusmodi vitam
timent finire. Tales indigent consolatione, ne molestia
corporis vel interioris hominis afflictione deficiant. » 
Imperfecti vero considerare debent in honorem
Dei sibi serviri, non quidem a servis aut sibi
inferioribus personis sed a fratribus. Et quid dico a
fratribus? cum a ministris tanquam a Deo obsequia
suscipienda esse asserat sanctus Basilius <hi>[In Regul.
ex vers. Ruff., cap. 30)</hi>, idemque docuerit S. Antonius,
<pb n="0585B"/>
cum elephantiaco, qui sibi servienti ab annis
jam quindecim Eulogio monacho multas intulerat
injurias, exprobrans dixit <note>(Lib. VII de Vit. Pat., c.
19)</note>:  « Nescis quod qui tibi ministrat Christus est?
quemadmodum ausus es contra Christum talia loqui?
nam propter Christum se iste servitio et obsequiis
subjugavit. » </p>
<p>Tertio sua superfluitate contristant infirmi fratres
sibi servientes, cum oblata sibi ab eis remedia sumere
recusant; id quod ex praefata tristitia, murmuratione,
atque impatientia aliquando procedit; aliquando
ex minus mortificati animi affectu, propter
asperitatem atque acritudinem remedia respuente;
aliquando ex indiscreto, aliquando ex pio majoris
poenitentiae desiderio. Sed hi quantum incurrant periculum,
apostoli Petri, ut docet S. Basilius <note>(In
Regul. ex vers. Ruff. cap. 30)</note>, ostendit exemplum;
quos proinde etiam invitos ad suscipienda solatia
cogere oportet ex Regula sancti Augustini, cap. 12,
<pb n="0585C"/>
S. Caesarii ad Virgines, cap. 39, et S. Donati, cap. 12:
 « Et certissime confidant, addit S. Caesarius, quod
quid, dispensante, aut jubente seniore, qualibet
hora percipient, in illa repausatione Christum accipient. » </p>
<p>Quarto servientibus sibi fratribus superflui sunt
infirmis qui ea requirunt remedia quae difficile aut
vix possunt reperiri; quos tangit istud Guigonis,
prioris Carthusiae, statutum <note>(Stat. Guig., c. 38, Antiq.
Stat. Cart., part. I, c. 44)</note>:  « Infirmi, secundum B.
Benedicti dicta, ne superflua vel impossibilia petendo,
vel forte murmurando servientes sibi contristent,
diligentius admoneantur attendere, <emph>463</emph> ut
memores arrepti propositi, ut sanos a sanis, ita
aegrotos ab aegrotis saecularibus debere cogitent discrepare,
nec illa in eremis, quae vix in urbibus inveniantur,
exposcere. »  Quod plane apprime noverat
abbas Isaac, qui morbo periculoso laborans, oblatam
sibi a fratre pulticulam in quam pruna missa fuerant
<pb n="0585D"/>
degustare noluit dicens:  « Certe, frater, cuperem in
hoc morbo versari per annos triginta. » </p>
<p>Quinto, cum ea petunt remedia quae, propter pretium,
monasticae quam voverunt paupertati repugnant.
His prorsus S. Bernardus diceret, quod olim
ad fratres de S. Anastasio scripsit <note>(Epist. 321)</note>:
 « Unum a me petiit venerabilis abbas vester, quod
mihi minime bonum videtur, credo autem quod et ego
spiritum Dei habeam, et consilium Dei in hoc. Scio
equidem quod in regione habitatis infirma, et multis
aliqui ex vobis laborant infirmitatibus; sed mementote
quis dixerit, <hi>Libenter gloriabor in infirmitatibus
meis, ut inhabitet in me virtus Christi;</hi> et, <hi>cum infirmor,</hi> 
inquit, <hi>tunc fortior sum.</hi> Compatior utique infirmitati
corporum, sed timenda multo magis, ampliusque
cavenda infirmitas animarum; propterea
<pb n="0586A"/>
minime competit religioni vestrae medicinas quaerere
corporales, sed nec expedit saluti. Nam de vilibus
quidem herbis, et quae pauperes deceant, interdum
aliquid sumere tolerabile est: et hoc aliquando solet
fieri: at vero species emere, quaerere medicos, accipere
potiones, religioni indecens est, et contrarium
puritati, maximeque ordinis nostri, nec honestati
congruit, nec puritati; haec enim omnia
gentes inquirunt: scimus autem quia qui in carne
vivunt, Deo placere non possunt; spiritualia proinde
spiritualibus comparanda, et quaerenda potio humilitatis,
et clamandum in toto corde: <hi>Sana animam
meam, Domine, quia peccavi tibi.</hi> Huic sanitati, fratres
dilectissimi, operam date, hanc sectamini, hanc
servate, quia vana salus hominum. »  Et Fastredus,
tertius Clarevallensis abbas <note>(Inter epist. S. Bernard.
epist. 397)</note>:  « In tui excusationem affers stomachi et
capitis dolores, quodque communes tibi cibi officiant.
Tota erras via, si credas monachum saecularium medicinas
sequi posse. Ad monasterium enim venimus,
<pb n="0586B"/>
ut corpori incommoditates, et non commoda et voluptates
quaeramus. Si S. Paulo fortitudinem addebat
infirmitas, quare domo medium tantorum bonorum
causam exturbare niteris? Crede mihi, pater mi,
saepius S. Bernardum pultes ex farina confectas,
addito oleo et melle, cum scrupulo edentem vidi ad
stomachum calefaciendum. Dumque eum de hac austeritate
accusarem, mihi respondit: <hi>Fili mi, si
monachi obligationem nosses, omnis buccella quam
edis lacrymis irriganda foret; in hoc enim monasterium
intramus, ut peccata nostra et populi deploremus, et
panem quem suis laboribus paraverunt comedentes,
horum peccata comedimus, ut ea tanquam propria lugeamus.</hi> 
Addebatque praeterea: <hi>Nec sufficit monacho
infirmitatem allegare; sancti enim Patres majores
nostri valles humidas et declives monasteriis exstruendis
indagabant, ut saepe infirmi monachi, et mortem
ante oculos habentes, securi non viverent.</hi> »  Quanti ex
priscis monachis <emph>464</emph> medicinas carnales corpori
<pb n="0586C"/>
suo nunquam exhibuerunt, sed sola spe divina nixi,
hoc uno usi sunt remedio, nullo uti remedio. Et quid
dico monachos? cum non paucas feminas, vasa utique
fragilia atque infirma, legamus omnem omnino medicinam
respuisse. Longior forem, si per singulas discurrere
aggrederer: at insignes illas cujusdam monasterii
in Aegypto virgines praetermittere non possum, de
quibus anonymus in Vita S. Eupraxiae, num. 6 <note>(Boll.,
13 Mart.)</note>:  « Nulla earum pedes suos aliquando lavit
aqua: de balneo vero superfluum est loqui; audientes
enim vehementer vituperabant, confusionis et
opprobrii plenam censentes vel solam mentionem,
et tanquam rei abominabilis nec auditum quidem
volebant tolerare . . . . Et cum aliquam earum aliquando
contigerat infirmari, non ei fomentum, aut adjutorium
aliquod medicinae conferebatur; sed si quam
contigisset aegrotare, tanquam maximam benedictionem
a Deo accipiebat, et tolerabat languorem, donec
eam visitatio dominica praeveniret. Nulla earum
januas exibat. »  Stupendum est etiam Jonae, Monchonsensis
<pb n="0586D"/>
monasterii monachi, exemplum, qui
cum annos octoginta quinque sub S. Pachomii legibus
egisset, tamen  « universi fratres de eo affirmabant,
quod quis aut qualis esset aegrotantium locus
publicus omnino nesciret, aut quibus rebus vescerentur
infirmi <note>(Paralipp. de S. Pachomio, n. 14,
apud Boll., 14 Maii.; vid. ibid., n. 30, et Joan. Mosch.
Prat. Spir. c. 18)</note>. »  Haec autem non sic proferimus,
quasi monacho medicos consulere atque uti medicinis
illicitum omnino esse censeamus, sed tantum
ad comprimendam nimis anxiam quorumdam tuendae
valetudinis curam, et remediis quae decent pauperes,
virosque poenitentiae addictos, utendum; nec tam
de complexione cogitandum quam de professione;
monachi enim sumus, non medici: istorum est vitam
conservare, nostrum minuere, et, quantum licitum
<pb n="0587A"/>
est, ad mortem quantocius properare. Haec erat
olim S. Bernardi sententia, haec Guigonis mens et
opinio; unde et in statutis  « medicinis, inquit <note>(Cap.
39)</note>, excepto cauterio et sanguinis minutione, perraro
utimur. »  <hi>Vide</hi> lib. de Officiis et perfectione
monachorum, cap. 22.</p>
<p>Sexto, superflui sunt infirmi, qui sibi noxia requirunt
remedia; quibus cum frigida conveniunt,
appetunt calida, et econtra; quibus S. Pachomius <note>(Art. 20)</note>:
 « Non poterit, infit, languidus ingredi
cellam vescentium, et comedere quod desiderat,
nisi a ministro, qui huic rei praepositus est, ducatur
ad vescendum. »  Et S. Augustinus <note>(Regul. c. 12)</note>:
 « Si autem velit, et forte non expedit, suae cupiditati
non obediatur; aliquando etiam si noceat, prodesse
creditur quod delectat. »  Denique Fuliensium
Constitutiones <note>(Cap. 36)</note>:  « Aegri, ut medicis suis
spiritualibus ad animae salutem, sic medicis corporalibus
et infirmario ad salutem corporis sancte
obediant. » </p>
<p>
          <pb n="0587B"/>Septimo, inter superfluos etiam reponendi sunt
qui inutilia petunt remedia, aut certe pro levibus
adeo morbis, ut absque ulla medicorum opera sola
possint curare patientia: quos admodum perstringit
Petrus Blesensis his verbis <note>(Lib. in Job., cap. 1)</note>:
 « Si invenerit religiosus circa se pulsum velocem,
aut urinam incensam, aut hebetem appetitum, consulit
medicos, examinat species, electuaria facit,
nullis utitur salsamentis, quae <emph>465</emph> non sint condita
ex cinnamomo, gariophilo, et nuce muscata. O quam
odiosum est in homine, quod qui semper de hierarchia
coelesti debuerat loqui, de hierapicra, et hieralogadi
( <hi>Sic</hi> ) disputare discit. Religiosus iste discipulus
potius est Epicuri quam Christi. Hoc capiti, inquit,
hoc oculis, hoc stomacho, hoc hepati nocet. Butyrum
convertibilis est naturae, cervisia ventos facit,
caules melancholici sunt, porri choleram accendunt,
pisa guttam generant, faba constipat, lentes excaecant,
caseus universaliter est pessimus. Diu ad orationem
<pb n="0587C"/>
stare nervos debilitat, jejunare cerebrum
turbat, vigilare desiccat. Nunquid inveniuntur istae
differentiae in Evangelio aut Prophetis? Certe non
habet hoc institutio B. Benedicti; sed miseris hoc
revelat caro et sanguis. »  Hactenus Petrus Blesensis.
Quid vero de his diceret, qui nullo affecti morbo,
praeservativa, ut aiunt, medicamenta sumunt?
Haud dubium cum S. Bernardo exclamaret <note>(Bernardus
Apol. ad Guill., c. 8)</note>:  « Delicata nimis medicina
est prius alligari quam vulnerari; membrum non percussum
plangere, et necdum suscepto ictu admovere
manum, fovere unguento ubi non dolet, emplastrum
adhibere ubi caesura non est. » </p>
<p>Octavo denique superfluis accensendi sunt qui sanitatis
gratia ad domum paternam transfugiunt: quibus
aliud nihil opponam quam istud regulae tertiae
SS. Patrum decretum <note>(Cap. 12)</note>:  « Id etiam pro
custodienda fama specialiter statuimus ut nullus monachus
in infirmitate positus, relicto monasterio,
parentum suorum studio commendetur; quia magis
<pb n="0587D"/>
eum saecularium spectaculorum visu aut auditu pollui
censemus, quam ab aegritudine posse purgari. »  Sed
de his satis. Ad textum redeo.</p>
<p> <hi>Qui tamen patienter portandi sunt.</hi> ] Si forte paulo
molestiores sese exhibuerint:  « convenit enim sanis
infirmos portare, magis quam ab infirmis portari;
necesse est enim ut patienter portemus infirmos, ut
iterum infirmi patienter portemur a sanis, »  inquit
Smaragdus. Addit S. Augustinus <note>(Regul. c. 12)</note>:  « Si
latens est dolor in corpore famulae Dei, dicenti quod
sibi doleat, sine dubitatione credatur. » </p>
<p> <hi>Quia de talibus.</hi> ] Scilicet morosis, superfluis aliisque
omnibus infirmis.</p>
<p> <hi>Copiosior merces acquiritur.</hi> ]  « Pro patientia, pro
labore, pro bona intentione, pro sancta devotione, » 
inquit Bernardus Cassinensis: unde interroganti cuidam
<pb n="0588A"/>
fratri, cujus ex duobus opus majus esset, quorum
unus sex diebus jejunaret, alter infirmis praestaret
obsequium, respondit senex <note>(Lib. VII de Vit.
Pat., cap. 19)</note>:  « Si ille qui sex dies jejunat per nares
se suspenderit, non erit similis illi alteri in conspectu
Dei. »  Nimirum dum alios curamus, nos ipsos sublevamus;
et dum aliorum corpora purgare satagimus,
animae sordes ipsi emundamus, Deoque longe acceptiorem
efficimus. Praeclarum sane est quod de Joanne
minore Thebaeo, abbatis Ammonis discipulo, refert
Ruffinus <note>(Lib. III de Vit. Pat., num. 155)</note>. Hic nimirum
 « duodecim annis ipsi seni infirmanti fecit
obsequium; senex tamen cum vidisset eum laborantem,
nunquam illi sermonem blandum locutus est.
Cum autem transiret de corpore, sedentibus aliis
senibus, <emph>466</emph> tenuit manum ejus et dixit ei tertio:
Salveris, salveris, salveris; et tradidit illum senibus
dicens: Iste non homo, sed angelus est, qui tot annis
mihi infirmanti, nec tamen bonum sermonem a
me audiens, fecit obsequium. »  <hi>Vide</hi> S. Dorothei
<pb n="0588B"/>
doctrinam 14.</p>
<p> <hi>Ergo cura maxima sit abbati ne aliquam negligentiam
patiantur.</hi> ] Ex dictis initio hujus capitis S. Pater
concludit: Ergo si infirmis tanquam Christo serviendum
est, cura maxima sit abbati ne aliquam negligentiam
patiantur. Hanc curam ad duo potissimum
capita reducunt commentatores: ad ea quae ad corporis
sanitatem restaurandam, et ad ea quae ad promovendam
animae salutem pertinent. Ita Bernardus
Cassinensis, Boherius in utroque commentario, Joannes
de Turrecremata, Matthias Lambertus, Joannes
Craesbeeck, Benedictus Haeftenus. De his quae ad
corporis curam attinent se ipse S. Pater in consequentibus
explicat; istud tantum obiter observandum
occurrit quod habet Gregorius IX in sua ad monachos
Benedictinos constitutione:  « Infirmis autem fratribus
in cibariis, in lectis, in servitoribus et aliis necessariis,
secundum quod eorum requirit infirmitas,
et continetur in Regula, praecipimus provideri. Et iis
<pb n="0588C"/>
omnibus, si infirmarius inventus fuerit in defectu,
per proprium abbatem, vel priorem abbas, vel prior
per visitatorem cum ad locum accesserint, poena
puniatur condigna. »  <hi>Vide</hi> Constitutionem Othoboni
legati in Anglia anno 1248, apud Spelm. tom. II
Concil. Angl., pag. 287.</p>
<p>De cura autem animae nihil quidem hic definivit
S. Benedictus, sed totum abbatis prudentiae ac discretioni
reliquisse videtur; hanc vero Bernardus
Cassinensis in eo constituit,  « ut infirmi de peccatis
poeniteant, ut sacramenta recipiant, ut officium regulare
audiant, ut visitentur, consolentur, admoneantur. » </p>
<p>In primis ergo sollicitum esse abbatem oportet, ut
cum periculose aegrotare coeperit infirmus, viam ejus
sacrosanctis poenitentiae, unctionis extremae et eucharistiae
sacramentis muniat. Cum coeperit, inquam,
periculose aegrotare: alias enim non solebant infirmi
carnes pro infirmitate comedentes missam celebrare
neque sacra communione eucharistiae refici, cujus
<pb n="0588D"/>
praeclarum habemus statutum in antiquis Consuetudinibus
mss. S. Benigni Divionensis:  « Illi autem
qui pro reparatione carnis in domo infirmorum ad
tempus habitantes carnibus utuntur, a sacrae communionis
perceptione abstinent. Illi vero qui ex toto,
et semper, ubi habitant, nec carnibus utuntur, dominicis
diebus et in majoribus festivitatibus, si
voluerint, possunt communicare ad sanctum Benedictum.
Tamen illi qui carnibus utuntur sicut omnes
communicant, si forte intervenerit aliqua de illis
quinque praecipuis solemnitatibus. »  Idem legitur in
mss. Consuetudinibus Cluniacensis monasterii, cap.
51, quibus accedunt Farfenses item Consuetudines:
 « Frater exiens de domo infirmorum, post satisfactionem
factam in capitulo, potest ipso die canere
missam, si velit, quia quandiu fuerat in cellula infirmorum,
<pb n="0589A"/> <emph>467</emph> 
 ibi non permittimus canere missam. » 
Hinc etiam capiendus est locus ex Statutis Lanfranci <note>(Cap. 24)</note>,
quo praescribitur ut a die quo sacrum percepit
viaticum,  « nisi melioretur infirmus, carnem
non comedat; »  quia tunc quotidie communicabat,
ut vidimus in lib. V de Antiquis monachorum Ritibus.
Nimirum carnes comedentes aegroti tanquam
excommunicati tractabantur, a communi fratrum habitaculo
separati, sacrosanctis Ecclesiae sacramentis
privati, ab omni, ut aiunt, exercitio conventuali
alieni: quibus nec fratrum se coetui jungere licebat,
nisi prius in capitulo solemniter fuissent reconciliati.</p>
<p>Secundo ex Bernardo Cassinensi curam gerere
debet abbas ut <hi>infirmi officium regulare audiant:</hi> nam,
ut dicit Hildemarus, <hi>ante infirmos semper omnia officia
canenda sunt.</hi> Atque ita olim communis ordinis
nostri usus obtinebat ut infinitis prope testimoniis et
statutis comprobari posset. Insigne nobis suppeditat
Victor papa III, in lib. II Dialogorum, ubi haec scribit:
 « Quidam frater Joannes dicebatur, qui aetate
<pb n="0589B"/>
et aegritudine pressus, extremum vitae spiritum trahebat.
Cum igitur quadam die aliqui ex fratribus
more solito decantaturi matutinas laudes ad eum
venissent, ille eos voce qua potuit compescuit dicens:
Nolo, inquit, ut mihi canonicas horas amplius decantetis,
quia dominus abbas cum multis fratribus albis
vestibus indutis ad me modo gratia visitandi venerunt,
mihique matutinale officium decantantes, post
paululum se huc venturos, meque secum assumpturos
esse dixerunt, etc.; »  additque:  « Haec quae retuli
in quadam veteri paginula imperito satis stylo exarata
reperi. »  Simile est illud quod de S. Benedicto
Biscopo refert Beda Venerabilis, quod scilicet aegrotans
 « quia nullatenus ad orandum surgere, non facile
ad explendum solitae psalmodiae cursum linguam
vocemque poterat levare, didicit vir prudens, affectu
religionis dictante, per singulas diurnae sive nocturnae
orationis horas aliquos ad se fratrum vocare, quibus
psalmos consuetos duobus in choris resonantibus, et
ipse cum eis quatenus poterat psallendo, quod per
<pb n="0589C"/>
se solum nequiverat, eorum juvamine suppleret. » 
Eadem disciplina in aliis etiam Angliae monasteriis
vigebat; nam in Croylandensi Turketulus abbas,
aegrotante Clarembaldo monacho, ab eo  « die nocteque
non recedebat, sed juxta recubans, regulare
servitium in auribus aegroti decantabat, »  quemadmodum
scribit Ingulfus, abbas ejusdem coenobii <note>(Ingulf.
in Hist. Croyl., anno 974)</note>. In Gemmeticensi
pariter Hugoni praecentori in vigilia S. Valentini
aegrotanti fratres suggerebant <note>(Baldericus Dol. episc.
in Histor. Transl. S. Val., apud Boll. 14 Febr.)</note>:
 « Non poteris ad ecclesiam pergere, quocirca te
oportet hic seorsim vesperas celebrare; hic tecum
remanebimus, et prout poterimus solemnizabimus. » 
Haec omnia confirmat Udalricus, lib. III, cap. 29, ubi
fratri ad infirmum excubare volenti permittitur,
 « maxime si est hujusmodi, qui infirmo horas cantet
regulares, et venienti ad extrema legat passiones; » 
et liber Usuum Cisterciensium, cap. 68, quo item
<pb n="0589D"/>
sacerdoti matutinas infirmis cantaturo, post inchoatum
hymnum choro egredi permittitur.</p>
<p>Haec autem praestabant aut in ipso infirmi cubiculo
aut in oratorio, <emph>468</emph> quod  « domus infirmorum
prope debet habere, in quo missam saltem jacendo
possint audire, et communionem accipere, »  ut loquitur
Hildemarus, scilicet cum abstinerent a carnibus,
aut una ex quinque praecipuis festivitatibus contingeret,
quibus tantum infirmis carne vescentibus
agni immaculati carnem edere permittebatur, ex
supradictis. Idque cum ea esset infirmi debilitas, quae
strato exsurgere non sineret aegros: alioquin sive
die, sive nocte simul in praefato oratorio divinae servitutis
pensum persolvebant, ut videre est apud
Udalricum, lib. III, cap. 25; in mss. S. Benigni Consuetud.,
cap. 46; in libro Usuum Cisterc., cap. 92;
in Caeremon. Bursfeld., dist. 3, cap. 30; sed maxime
in Farfensis monasterii Consuetudinibus, in quibus
<pb n="0590A"/>
haec omni admiratione digna continentur:  « Infirmi
fratres, ut missi fuerint in domo infirmorum pro sua
aegritudine, ad nocturnale obsequium mox ut signum
sonuerit, surgant et ipsi, veniantque in oratorium
S. Mariae, faciant orationem prout Dominus melius
dederit, residentibus ( <hi>sic</hi> ) demum in loco suo; dumque
iterum pulsatur signum, muniant se signo S.
crucis, et incipiant canticum graduum. Illi fratres,
qui non valent surgere, eant famuli servientes eis, et
educant illos sustentantes ulnis suis in ecclesia, atque
collocent ut melius potuerint. Ingratum nulli apparere
debet hoc factum, quia saepe vidimus in eodem
die fratrem finire ex hac luce, et ad Christum transire,
et jam in ipsa ecclesia exhalare spiritum. Quis
de talibus dubitet quod non statim ad regna polorum
penetrabunt? Divina opera dulcia sunt volentibus,
amara videntur nolentibus. Ita debent opus Dei per
omnia agere sicut illi in monasterio, praeter quod
leviter atque cursim dicant, intervallum non agant, <hi>Deus auribus</hi> 
 dimittant, expleto opere Dei revertantur
<pb n="0590B"/>
dormitorium. Illi vero qui ita nimietate infirmitatis
detinentur, quod nullo modo consurgere valeant,
mox ut in monasterio fuerint celebrata nocturnalia
obsequia, annuat ille qui ordinem tenet duobus fratribus,
qui illis divinum opus decantent. » </p>
<p>Tertio, vult Bernardus Cassinensis ut visitentur
infirmi, eosque abbas consoletur. De visitatione infirmorum
diximus supra ad cap. 4: unum duntaxat
hic addam statutum ex Consuetudinibus Farfensis
coenobii:  « Undecunque revertitur D. abbas, debet
ibidem venire et inquirere unumquemque quot habeat,
sive morum animae, sive corporis valetudines,
vel si aliquid necessitatis aut negligentiae a servitoribus,
vel a cellerariis patiantur; et ut inspiciat si aliquis
ex eis bene convaluerit, licentiam det redeundi
in claustro. » </p>
<p>Quatro, ut <hi>admoneantur</hi> propriae nimirum consulere
saluti, ne praetextu infirmitatis omnem abjiciant
regulae observantiam. Sub admonitionis autem nomine
<pb n="0590C"/>
intelligendae sunt etiam reprehensiones et correctiones:
unde etiam Udalricus:  « Circatores, inquit <note>(Lib. III, c. 27)</note>,
frequenter visitant domum infirmorum,
et diligenter explorant quomodo ipsi se habeant
infirmi; et iterum infirmarius, si quam viderit negligentiam,
maxime in loquacitate, reclamat in capitulo;
prior autem de capitulo <emph>469</emph> mittit ad eos, et ipse
postmodum venit semel ad eos, et secundo castigans,
talisque infirmus esse potest, ut si non emendaverit,
aliquando etiam virgam experiatur. »  Et liber Usuum
Cisterciensium <note>(Cap. 92)</note>:  « Quod si quis talis fuerit
qui caeteros inquietare, aut de ista infirmorum institutione
murmurare, aut in aliquo transgredi praesumat,
corripiatur; quod si saepe correptus non
emendaverit, si ita videtur abbati, judicetur ejus
perversitas in capitulo, ubi vocatus coram omnibus
arguatur: quod si nec se correxerit, si ejus permittit
infirmitas, regulari etiam disciplinae subjaceat. » </p>
<p>Praeterea ad curam animae infirmorum referri
possunt praeclarae illae leges quas olim observare cogebantur;
<pb n="0590D"/>
ex quibus hic aliquas describere haud
erit fortassis ingratum. In primis curabant ut singulis
diebus missae sacrificio interessent infirmi:  « Surgentibus
vero illis, inquiunt Farfenses Consuetud., ut
supra, ex lectulis suis, luce diei apparente, vel orto
jam sole, lavent manus et facies suas, et conveniant
in oratorium S. Mariae, et audiant missam ab illis
sacerdotibus qui illic primo mane conveniunt. At ubi
minus sunt, veniat frater qui super eos sollicitus
est, in claustro, et annuat fratri quem ipse velit,
exeat, et dicat, et qui communicare vult, faciat.
Nullo quippe tempore praeterire debent quod ipsi
infirmi sacrum per singulos dies non audiant. Legere
autem aut missas canere nulli ex ipsis liceat facere
quandiu illuc fuerint, praeter psalmos memoriter,
aut si voluerint psalterium. »  Udalricus <note>(Lib. III,
c. 27)</note>:  « Ad utramque missam matutinalem et majorem
venit ad ecclesiam; ad missam majorem nonnisi
<pb n="0591A"/>
usque post Evangelium intersit. »  Et lib. Usuum
Cisterciensium <note>(Cap. 92)</note>:  « Horas diei simul congregati
cantent; dehinc qui voluerit eat in ecclesiam
ad horas: ad missam vero quotidie nisi multum graventur . . . .
Qui communicare voluerit, extra chorum
pacem accipiat ab aliquo de conventu communicaturo . . . .
Et hoc tantum ad missam matutinalem. » </p>
<p>Praeterea omnes canonicas horas tam diurnas quam
nocturnas propriis temporibus simul recitare tenebantur;
unde etiam mss. S. Benigni Consuetud.
praescribunt <note>(Cap. 46)</note> ut infirmarius  « ad nocturnos,
factis orationibus, accipiat sconsam, et circumeat
lecta omnium infirmorum, ut cognoscat si quis eorum
nondum surrexit, et propter quid remanserit. »  Pro
refectione tamen sextam aut nonan praeveniebant,
eaque de causa nonnisi ad Evangelium usque majoris
missae intererant.</p>
<p>Ad mensam eamdem observabant disciplinam quam
conventus in refectorio:  « Versum ad mensam dicere
<pb n="0591B"/>
debent sicut conventus in refectorio, inquiunt Farfenses
Consuet., per unamquamque ministrationem,
ut data eis fuerit, semper benedicant. Ipsorum procurator
quot vicibus cum scutellis intraverit januam,
tot vicibus <hi>Benedicite</hi> semper dicat, aliis respondentibus <hi>Dominus</hi> 
 cum omni gratulatione atque dilectione,
versum post cibum ibi dicant. »  Consuetudines
S. Benigni addunt:  « Ibi autem cum summo silentio
comedunt, nec alter alteri inter prandendo loquitur.
Verumtamen si necesse fuerit, facto ab <emph>470</emph> aliquo
sonitu cum cultello super mensam, statim accedit
unus famulorum, et modeste dicit ei ille, ut afferat
quod indiguerit. Quo expleto, statim famulus reexit;
nequaquam enim debent ibi esse famuli dum comedunt.
Priori autem vel infirmario, et, sicut supra
dictum est, famulis loqui possunt; sed neque famulis,
neque infirmario ea hora nisi de necessitate sua. Sicut
sunt priores ita in ordine sedere debent. In sexta
feria et in illis diebus quibus carnibus non vescuntur
datur benedictio ad generale sicut in refectorio. Et
<pb n="0591C"/>
sciendum quod nullus debet inde surgere, nisi summa
cogente necessitate, nec mappulam suam plicare
quandiu ibi quilibet etiam minimus comedit. Ad initium
prandii, et ad finem legitur ab aliquo eorum,
vel a puero, si ibi est, brevis lectio corde tenus;
qua finita, versus dicitur, et <hi>miserere mei, Deus</hi> ab
omnibus qui stare possunt; ibidem ante cathedras
stando cantatur. » </p>
<p> « Finito prandio, ita prosequuntur Benignianae
Consuetudines, tantum possunt exspectare stando,
vel sedendo, vel tale qui agendo, donec audiant conventum
exeuntem de refectorio: quo audito si meridiana
fit, statim vadunt ad lectos; si non fit, sedent
cum silentio, sicut caeteri claustrales, nisi cum infirmario
vel cum camerario, vel aliis quibus licet
loquantur de necessitate sua. »  Idem fere habet
Udalricus lib. 3, cap. 27. Nimirum aeque strictum
pene servabant silentium ac caeteri in conventu. Qua
in re severiores omnino exstiterunt olim Cistercienses,
<pb n="0591D"/>
quorum liber Usuum <note>(Cap. 92)</note> haec scribit:
 « Infirmi de infirmitorio possunt loqui cum infirmario;
sed non nisi in certo loco ad hoc determinato,
et hoc silenter, et tantum de necessariis. In quem
qui ingredi voluerit, signo ab infirmario licentia
postulata et accepta ingrediatur. Ubi quandiu unus
aliquis cum infirmario fuerit, alius ingrediendi non
habeat licentiam. Qui autem ita infirmus fuerit ut
continue jaceat, aut subita infirmitate gravatus, utpote
febrium, aut aliqua alia gravi lecto jacere compellitur,
interim ibi cum infirmario, et infirmarius
cum eo, si opus fuerit, loqui poterunt: at ubi melioratus
huc et illuc deambulare poterit, silentium
more solito teneat, nisi forte alicui adhuc magna
infirmitate detento abbas loqui ad lectum amplius
judicaverit expedire. »  In Caeremoniali etiam Bursfeldensium <note>(Dist. 3, c. 30)</note> 
 sic legitur:  « Non putent
infirmi liberam se habere facultatem loquendi ubi,
quando, quibus, et de quibus voluerint, maxime ii
<pb n="0592A"/>
qui non sunt continue discumbentes in lectis, sed
huc illucque deambulant. In infirmitorio enim cum
infirmario de necessariis et consolatoriis duntaxat
loqui permittuntur. Aliorum autem quispiam non
sine licentiae obtentu loqui audeat cuiquam eorum,
nisi forsan decumbenti et gravi infirmitate laboranti.
Quae tamen locutio nocturnis horis, et quando opus
Dei agitur in ecclesia, temperanda est cum eisdem;
cum caeteris vero omnino diffugienda, casu necessitatis
excepto. Non clamose, sed silenter debent loqui. » 
Ubi quod de silentio dum opus Dei percelebratur
servando decernitur, antiquae est consuetudinis, <emph>471</emph> 
 de qua Divionenses S. Benigni Consuet. <note>(Cap. 46)</note>:
 « Dum regularis hora in monasterio canitur,
nemo ibi, nec infra cunctas monasterii officinas
loqui permittitur, nisi illi infirmi qui non valent surgere,
loquuntur cum abbate aut priore de necessariis
rebus. Alio modo neque prior neque abbas
loquuntur. »  Addunt tamen paulo post:  « Nulla lex
illi qui ex toto languescit, nec in cibo, nec in verbo. » </p>
<p>
          <pb n="0592B"/>Ad hanc silentii legem referri potest quod habent
eaedem Benignianae Consuetudines <hi>(Ibidem)</hi>:  « Quando
camerarius, sacrista, cellerarius, vel reliqui intus vel
foris obedientiis occupati domum infirmorum ingrediuntur,
mox sicut aliquis claustralis omni lege regulari
astricti, postposita suarum obedientiarum
excusatione, efficiuntur; neque se ullo modo intromittunt
de obedientiis suis absque licentia; in tantum
ut neque camerarius absque licentia debeat adire
cameram, neque sacrista sacristariam. Fratres tamen
sub ipsis positi eorum consilio in omnibus
agendis maxime debent uti. » </p>
<p>Etsi infirmis legere fas non esset, pias tamen lectiones
audire haud erat illicitum; nam aegrotante
Agathone abbate cum altero sene <note>(Monument. Eccl.
Graec. tom. I, pag. 378)</note>,  « recumbentibus illis e cella
quidam frater legens recitabat e libro Geneseos. »  Ex
nostris vero qui lecto exsurgere valebant, saltem
Regulae lectionem in capitulo, et collationis ante completorium
<pb n="0592C"/>
auscultabant; ita nihilominus ut congregatis
fratribus se non adjungerent. « Quamvis in capitulum
non pergat, inquiunt Divionenses S. Benigni
Consuetudines <note>(Cap. 46)</note>, tamen intra ecclesiam B.
Benedicti, prope ostium manens, quod in capitulo
legitur auscultat, scilicet sententiam Regulae, vel de
Evangelio, et expositionem, et rursus ad collationem;
sed cum ad hoc ventum fuerit ut de negligentiis
fratrum agatur, ad hoc audiendum non debet
esse curiosus. »  Ne tamen interim manerent otiosi in
infirmitorio:  « Possunt peccata sua viro spirituali confiteri
ante et quando fratres sunt in capitulo, inquiunt
antea praedictae Consuetudines. » </p>
<p>Denique valde laudandum est quod habent Farfenses:
 « Exeuntes completorio, aquam benedictam
ipsi aegri quotidie accipiant, quam ibi ante januam
praeparatam inveniant. Et illorum custodes singulorum
lectis aquam benedictam aspergant, laternas
secum ferentes; qui postquam omnes jam requiescunt,
prospicere debent qualiter unusquisque agat. » 
<pb n="0592D"/>
Idem legitur in Benignianis et in mss. Cluniacensis
monasterii Consuetudinibus. Sed de his satis. Quae
vero ad corporis valetudinem restaurandum praescribat
sanctus Pater, jam inquirendum est.</p>
<p> <hi>Quibus fratribus infirmis sit cella super se deputata.</hi> ]
Id est ab aliis officinis monasterii separata, inquit
Bernardus Cassinensis et post eum Boherius; nam,
licet ex vitae coenobiticae institutione omnes simul
monachi debeant habitare, in uno simul refectorio
manducare, in uno simul dormitorio quiescere, infirmis
tamen fratribus par erat separatum providere
habitaculum. Idque pietas exigebat tam propter sanos,
qui ex eis non modicum paterentur <emph>472</emph> impedimentum,
quam propter aegros, qui in separato loco
paulo liberius tractari queunt. Atque ita placuit priscis
vitae monasticae Patribus, ut videre est in Regula
S. Pachomii art. 20; S. Caesarii ad virgines, cap. 30;
S. Aureliani ad monachos cap. 53, et ad virgines
<pb n="0593A"/>
cap. 37; Cujusdam etiam ad virgines cap. 15, apud
Hieronymum epist. 22, in concil. Agathensi cap. 38,
et in Vita S. Eugendi abbatis Jurensis apud Boll. 1
Januar.</p>
<p>Porro cum dicit S. Benedictus infirmis sit cella
deputata,  « non est intelligendum de una tantummodo
mansione, ait Hildemarus, sed de claustro, hoc est
domo ubi diversae sunt mansiones, quatenus qui
manducat sine fastidio sit vomentis, aut ad exitum
sedentis, vel etiam morientis. »  Eodem fere modo
loquuntur Bernardus Cassinensis, Boherius, Joannes
de Turrecremata, et Matthias Lambertus. Hujusmodi
cellam videre est in antiquissima monasterii S. Galli
delineatione, in superiori monasterii parte sitam,
atque ab aliis officinis omnino separatam, ad instar
alicujus alterius monasterii constructam cum suo
claustro; in cujus parte orientali habetur pisale
( <hi>forte</hi> pyrale) et dormitorium; in meridionali ecclesia
sive oratorium ex utraque inferiori et superiori
parte desinens in orbem, cum unico altari ad occidentem.
<pb n="0593B"/>
Haec ecclesia in recta linea cum majori basilica, cui contigua erat, respondebat; ita ut ex ea infirmi
divina possent audire officia; in occidentali erant camera,
et refectorium cum coquina infirmorum, minuentiumque
sanguinem, ac balnearum domo; denique
in septentrionali domus magistri infirmorum, et
locus valde infirmorum. His contiguae erant aliae duae
domus, quarum una flebotomatis et potionatis deputata
erat; altera cubiculum valde infirmorum, domum medicorum,
armarium pigmentorum, ipsius medici mansionem
continebat, supra quam exstabat herbularius,
seu hortus simplicium. Tale erat ineunte saeculo IX in
Sangallensi monasterio infirmitorium; in quo unum
abbati soli destinatum domicilium desideraret Hildemarus;
sic enim agens de infirmorum cella loquitur:
 « Quam cellam debet abbas facere talem ubi et ipse
in infirmitate sua jaceat; quatenus et hospitibus
ad se venientibus possit loqui, si tanta fuerit necessitas,
sine impedimento infirmorum, et cum ipsis
<pb n="0593C"/>
infirmis qui de lecto possunt surgere, manducare
valeat. » </p>
<p>Hac in cella ita manebant aegroti donec convalescerent,
ut nulli regulari exercitio una cum conventu
eis interesse liceret:  « Postquam frater manducaverit
vel biberit in domo infirmorum illa die et nocte usque
crastinum ad primam vel ad tertiam, prout tempus
expostulat, extra conventum esse debet, »  inquiunt
Benignianae Consuetudines <note>(Cap. 46)</note>; imo si quando
necessitas cogeret ut monasterii claustrum ingredetur
aliquis, sic pertransibat ut <hi>ab aliquo in conventu
manente</hi> non videretur, id quod, praeter Consuetudines
S. Benigni, praescribit liber Usuum Cisterciensium
his verbis:  « Infirmis non licet ingredi ecclesiam,
nisi quando in ea opus Dei celebratur, nec in claustro
demorari, nec cum monachis, <emph>473,</emph> qui
conventum tenent, significare, sed, quantum possunt,
ne ab ipsis, vel ab aliis hominibus videantur, observent. » </p>
<p>
          <pb n="0593D"/>Hujus instituti causa haec erat, amor uniformitatis,
odium singularitatis, ne forte ab aliis infirmi
discreparent, dum stantibus illis isti sedere viderentur,
atque ut ex hac separatione cogerentur, aut
saltem monerentur sola necessitate, non desiderio
remissioris vitae monachos infirmitorium petere
debere.</p>
<p> <hi>Et servitor timens Deum, et diligens, ac sollicitus.</hi> ]
Imo plures si res exigit, inquit Boherius. Idem
decernit Regula S. Augustini cap. 13, S. Caesarii ad
virgines cap. 30, Tarnatensis cap. 21, S. Isidori
cap. 20, et S. Fructuosi cap. 10. Apposite vero hunc
locum exponens Hildemarus advertit  « quia S. Benedictus
cum dicit <hi>servitor,</hi> non dicit ut canonicus aut
laicus sit, sed monachus. Non enim, inquit, ille
legem laicis aut canonicis constituit, sed monachis.
Vide quomodo potest manus, aut pedes, aut oculus
corpori servire, si non fuerit in corpore, ita quomodo
potest canonicus, aut laicus, qui non est membrum
<pb n="0594A"/>
monasterii, monacho, id est alieno membro servire? » 
Addit tamen:  « Verum si necessitas fuerit ut vestimenta
infirmorum propter immunditiam, sicut solet
in infirmo, contingere, potest laicus vel canonicus
lavare vestimenta sordida. Similiter si necesse fuerit
carnes afferre, laicus, vel canonicus afferre debet. » 
Apud Cluniacenses et Divionenses tres his officiis
deputati erant famuli. Hildemari observationi concinit
istud Petri Venerabilis statutum <note>(Stat. 24)</note>:
 « Infirmis ipsis, vel quibuslibet in infirmaria comedentibus,
nullus, ut fieri solebat, famulorum laicorum
serviat; sed monachi tantummodo, aut conversi
barbati. »  Ita in Gemmeticensi monasterio sub S.
Filiberto abbate <note>(Vit. S. Filib. n. 16, Saec. II)</note>,
 « monachus languentibus serviebat ex more. »  In
nonnullis vero monasteriis, maxime sanctimonialium,
sorores infirmis hebdomadatim serviebant. Ita in
Pictaviensi sanctae Radegundis <note>(saec. I)</note>, quae tamen
ipsa  « extra suam hebdomadam infirmantibus serviens » 
erat. Ita in Troclarensi, in quo S. Segolena
<pb n="0594B"/> <note>(Saec. III)</note> 
  « infirmantibus suis vicibus serviebat. » 
Sed S. Eugendus <note>(Saec. I)</note> jubebat ut infirmis  « in
necessitate servirent quos aegroti potissimum praeelegissent, » 
quemadmodum habent ejus acta, num. 21.
Infirmarii munia offendes apud Udalric. lib. III, cap.
25; in lib. Usuum Cisterc. cap. 116, et in Caeremoniali
Bursfeld. dist. 2, cap. 10.</p>
<p> <hi>Balneorum usus infirmis quoties expedit offeratur.</hi> ]
Offeratur, inquit; quia non debet ut petat infirmus
exspectari, sed sibi offerri, inquit Bernardus Cassinensis:
nam praeveniendi sunt infirmi, quos non
decet remedia sibi postulare, sed significata abbati
sua infirmitate, in ejus charitatis brachiis omni cum
fiducia requiescere. Quod autem de balneorum usu
infirmis concedendo hic statuit S.  P. Benedictus, de
balneis privatis et domesticis intelligendum, non de
publicis; neque enim ita expedit monachis vagandi
foras, raroque offendes aliquos tum veteres, tum
recentiores monachos, apud <emph>474</emph> quos aliquod
<pb n="0594C"/>
honestatis aut religionis studium viguerit, hujusmodi
balneis usos fuisse:  « Natationes, et lotiones
corporum in mari, fluminibus, stagnis, vel similibus
aquis tanquam parum honestas, periculosas omnino
omnibus personis nostri ordinis prohibemus, inquiunt
Carthusienses <note>(Part. II, c. 11)</note> in Nova Collect. Statut.
Et Cistercienses: Si quae vero moniales ad balnea
extra monasteria processerint, irremissibiliter priventur
habitu regulari: licentiantes autem ut praedicta
petant balnea, sententiam excommunicationis
incurrant. »  Huicce statuto occasionem forte dederit
S. Hieronymus ad Laetam scribens in haec verba <note>(Epist. 7)</note>:
 « Mihi omnino in adulta virgine lavacra
displicent, quae seipsam debet erubescere, et nudam
videre non posse; si enim vigiliis et jejuniis macerat
corpus suum, et in servitutem redigit, si flammas
libidinis, et incentiva ferventis aetatis exstinguere
cupit continentiae frigore, si appetitis sordibus turpare
festinat naturalem pulchritudinem, cur econtrario
<pb n="0594D"/>
balnearum fomentis sopitos ignes suscitat? » </p>
<p> <hi>Sanis autem, et maxime juvenibus, tardius concedatur.</hi> ]
Haec fuit constans et sana sanctorum Patrum
doctrina. S. Athanasius <note>( <hi>Syntag. doctrin. ad Mon.,</hi> etc.)</note>:
 « Si morbus exigat, inquit, una aut altera vice lavationem
adhibe; sospes autem balneo non indiges. » 
S. Hieronymus <note>(Epist. 4)</note>:  « Balnearum fomenta non
quaerat, qui calorem corporis jejuniorum cupit frigore
exstinguere. »  S. Isidorus agens de monachis <note>(Lib. II, de Offic. eccles., cap. 15)</note>:
 « Lavacris utantur
nunquam delectatione corporis, sed raro propter
necessitatem languoris; »  et in Regula <note>(Cap. 20)</note>:
 « Lavacra nulli monacho adeunda studio lavandi corporis,
nisi tantummodo pro necessitate languoris. » 
S. Caesarius in Regula ad sanctimoniales <note>(Cap. 29)</note>:
 « Lavacra cujus infirmitas exposcit minime denegentur . . . .
si autem nulla infirmitate compellitur,
cupididati suae non praebeatur assensus. »  S. Leander <note>(De Instit. virg., c. 10)</note>:
 « Balneo non pro studio
<pb n="0595A"/>
vel nitore utaris corporis, sed tantum pro remedio
salutis. Utere, inquam, lavacro quando poscit infirmitas,
non quando suaserit voluntas . . . . Non te illiciat
lavare saepius carnis voluptas, sed infirmitatis
imperet necessitas. »  S. Petrus Damiani <note>(Opusc.
15, cap. 18)</note>:  « Balneis, si fuerint incolumes, non
utuntur. »  Et quidem ea de re laudant S. Tattonem,
in Vita S. Paldonis, num. 17; S. Pardulfum, in ejus
Vita, num. 5; S. Opportunam abbatissam, in ejus Vita,
num. 8, saec. III; et S. Popponem, in ejus item Vita,
num. 59, apud Boll., 25 Januar.</p>
<p>Non defuere tamen ex priscis monachis qui balnea
etiam quandoque frequentarent; nam et S. Augustinus
virginibus illud <hi>semel in mense</hi> concedit; sed
neque S. Benedictus illud sanis omnino negat, sed
tantum, inquit, <hi>tardius concedatur;</hi> quod tardius ita
exponit Hildemarus <note>(In Regul. cap. 12)</note>:  « Alii sunt
qui istud tardius tribus vicibus intelligunt in anno
debere fieri praeparata, id est in Nativitate Domini,
et in Pascha, et in Pentecosten; alii sunt qui duabus
<pb n="0595B"/>
vicibus, id est in Nativitate et in Pascha, quod
rectius est. »  Alium tamen tradit idem Hildemarus
hujus loci sensum, ut nimirum inquinatis ex aliquo
manuum opere balnea concedantur, quamvis tardius,
et juvenibus plus tardius. Sed conformior <emph>475</emph> 
est prior sensus antiquae ordinis nostri consuetudini,
cujus praxim videre est in Vita S. Juniani abbatis <note>(Saec. I Ben.)</note>,
de quo Wlsinus Boetius:  « Balnea
corpori vix in anno semel adhibebantur; »  in Vita
S. Amati abbatis Habendensis <note>(Saec. II Ben.)</note>,  « qui
balnearum fomentis bis tantum ibidem utebatur in
anno, ante sanctum videlicet Natalis Domini diem,
ejusque sacrae Resurrectionis Pascha; »  apud Bedam
de S. Edildrida abbatissa ita scribentem <note>(Lib. IV, Hist. Angl. c. 19)</note>:  « Raroque in calidis balneis
praeter imminentibus solemniis majoribus, verbi
gratia, Paschae, Pentecostes, Epiphaniae lavari voluerit. »  Ritum descripsimus in lib. III de Antiquis
monachorum Ritibus, cap. 2. Praeterea lotione usos
<pb n="0595C"/>
fuisse propter nocturnam illusionem colligi posse
videtur ex Hildemari comment. in Regul. cap. 22,
et ex Regula S. Isidori, in qua praescribitur <note>(Cap. 14)</note>, ut  « qui nocturno delusus phantasmate fuerit,
tempore officii in sacrario stabit, nec audebit eadem
die ecclesiam introire antequam sit lotus, et aquis,
et lacrymis. »  Atque ad has consuetudines referre
oportet quod de balneatoriis reperitur apud Cassiodorum
in lib. Divin. Lect. c. 29, in Ingulfi Histor.
Croylandensi, in antiqua monasterii S. Galli Delineatione,
in antiquis Farfensis monasterii Consuet.,
et alibi passim. <hi>Vide</hi> Haeft. lib. II, tract. 5, disq. 7.</p>
<p> <hi>Sed et carnium esus infirmis omninoque debilibus
pro reparatione concedatur.</hi> ] Idem praescribunt S.
Athanasius in Syntagmate doctrinae ad monachos, etc.;
S. Caesarius in utraque Regula ad monachos, cap. 24,
et ad virgines in recapitulatione, cap. 17; S. Aurelianus
in utraque item ad monachos cap. 51, et ad
virgines, cap. 35; S. Fructuosus in Regula, cap. 5, et
<pb n="0595D"/>
alii nonnulli. Ubi etiam quaedam observanda sunt
circa carnium esum.</p>
<p>Primo, auctor est Hildemarus hanc fuisse in Francia
consuetudinem, ut ante infirmis carnes non praeberentur,
quam ipsi ab aegritudine surgerent; tantumque
illis postea ministratas usque dum pristinas
vires recuperassent: quas ubi restaurassent, revertentibus
ad refectorium cellerarius per duos tresve
dies delicatoria cibaria ministrabat. Sed hanc consuetudinem
postea abrogatam fuisse saltem in quibusdam
monasteriis patet ex mss. Consuetudinibus
S. Benigni Divionensis, in quibus haec leguntur <note>(Cap. 46)</note>:
 « Quisquis fratrum ita coeperit infirmari,
ut conventum tenere non possit, nisi infans sit,
prius in capitulo veniam petit; surgensque haec
verba ei qui capitulum tenet dicit: Infirmus sum, et
non possum sequi conventum. Tunc dicit ei qui capilum
tenet, ut extra chorum quiescat donec videat
utrum ejus melioretur valetudo. Cum vero biduum
<pb n="0596A"/>
vel triduum transierit, si non melior ejus valetudo
fuerit, iterum veniam petit, et dicit quia valde infirmatur;
et tunc jubetur ut eat in infirmariam. Aliquando
prius invitat eum prior quam petat secundam
veniam. Postquam illuc intraverit secundo die vel
tertio, si necdum aliquantulum convaluit, prior ad
horam prandii ad eum vadit, carnes sibi apportari
facit, et ipse ante ponit, et ut comedat praecipit:
si vero prior ut veniat congruum non fuerit,
per infirmarium mittit. »  Quae verba ostendunt <emph>476</emph> 
 quam cauti et religiosi fuerint in concedendis
carnibus majores nostri. Simile aliquid habent Udalricus
lib. III, cap. 27, et Lanfrancus in Statutis,
cap. 23.</p>
<p>Secundo, notandum quod subjiciunt praefatae Consuetudines,
Udalricus, et Lanfrancus:  « Ab illa hora
nusquam absque baculo incedit, et nisi caput capello
coopertus. »  Hunc ritum, qui sanctis Patribus placebat,
perstrinxit nihilominus S. Bernardus his
verbis <note>(Apolog. ad Guill., cap. 8)</note>:  « Ad discernendum
<pb n="0596B"/>
inter sanos et male habentes, baculos in manibus
portare jubentur aegrotantes, plane necessarios,
ut quam pallor in vultu maciesque non indicat,
baculus sustentans mentiatur invaletudinem. » </p>
<p>Tertio, quod praescribunt Cassinensium Declarationes <note>(Cap. 36)</note>,
ut infirmi  « nec bis in die carnes
comedant, nisi de consensu medicorum; quibus
etiam sufficere credimus, inquiunt, uncias octo pro
qualibet persona. »  Haec postrema verba in editis
Romae anno 1642 Declarationibus expuncta sunt.</p>
<p>Quarto, quod S. Benedictus non solum infirmis,
sed etiam omnino debilibus carnium esum concedit.
Hos licet inter se confundat Smaragdus, ad Regulae
cap. 39, sic scribens:  « Quod autem dicit debiles
aegrotos, non duas, ut plerique arbitrantur, sed
unam tantum significat esse personam. Ergo debilis
aegrotus dicitur, qui longa et dura aegritudine prorsus
est ad debilitatem perductus; »  ab aliis tamen
non male distinguuntur; nam licet omnes aegroti sint
<pb n="0596C"/>
debiles, non tamen omnes debiles aegroti. Debiles
autem tribus modis intelligi posse docet Hildemarus:
 « Uno infantes, qui quo minores sunt, eo magis sunt
debiles. Secundo modo senes, qui quo magis sunt
senes, eo magis sunt debiles. Tertio etiam modo
sunt debiles etiam majores juvenes, qui pro aliqua
incommoditate corporis, aut qui prae nimio calore,
aut pro spasmo, vel pro aliqua, sicut diximus, incommoditate,
fiunt a semetipsis debiles. »  Haeftenus
vero debiles eos facit qui neque sani, neque aegroti
possunt dici, sed medium inter utrumque tenent: et
ex his alii ab aegritudine surgentes pristinas vires
nondum restaurarunt; alii vero ita dispositi sunt ad
aegritudinem, ut nisi citius eis succurratur, morbus
instet.</p>
<p>Quinto, quod S.  P. Benedictus carnes quidem
infirmis omninoque debilibus permittit, non ad delicias,
sed <hi>pro reparatione,</hi> uti seipse explicat: quapropter
si ea sit morbi natura, quae absque carnium
esu facile reparari queat, ab his abstinere debet
<pb n="0596D"/>
infirmus. Hinc liber Usuum Cisterc. <note>(Cap. 92)</note>,  « si
quis habet infirmitatem quae nec multum eum debilitet,
nec comedendi turbet appetitum, ut puta inflatura,
incisio membrorum, aut aliquid hujusmodi;
hic talis nec super culcitram jaceat, nec consueta
jejunia solvat, nec cibos refectorii mutet. »  Neque
etiam quod S. Pater ait <hi>pro reparatione</hi> ita stricte
sumendum, quasi infirmis, de quorum reparatione,
instante morte, desperatur, denegandus esset carnium
esus: nam licet vires non reparet, eas tamen
utcunque sustentat, vitamque aliquantisper producit.</p>
<p>Sexto, istud S.  P. Benedicti statutum permissivum
esse, non praeceptivum: <emph>477</emph> quapropter  « infirmi
si a carne penitus abstinerent, non propter hoc regulam
violarent; carnibus namque vesci in regula
non est praeceptum monachis, sed permissum, »  inquit
Goffridus Vindocinensis. Nec defuere plurimi ex
<pb n="0597A"/>
priscis monachis qui etiam aegroti carnibus abstinerent.
De Condatiscensibus audiendus est in primis
anonymus, in Vita sancti Lupicini abbatis, num. 2 <note>(Boll., 21 Mart.)</note>:
 « Cum nullus in Condatiscenci
praesertim coenobio hodie usque, in Christi nomine,
de animali quidquam, exceptis lactibus, aut de alitibus,
praeter ova, infirmans duntaxat audeat degustare,
iste tamen saepissime, ne stillam quidem olei,
aut, lactis pulticulae saltem suae permisit infundi. » 
Idem de monachis Grandimontensis ordinis perhibet
Jacobus de Vitriaco <note>(Hist. Occid. cap. 19)</note>:  « Nunquam
carnes postquam professiones fecerunt de caetero
licet eis manducare, quantacunque aegritudine
praegraventur. »  Et certe exstat hac de re decretum
in Regula S. Stephani praefati ordinis institutoris his
verbis contentum <note>(Cap. 57)</note>:  « Omnes tam sanos quam
aegrotos a carne et sanguine, tam volucrum quam
quadrupedum, vos semper abstinere jubemus. »  Simili
disciplina suos informaverat S. Stephanus abbas
Obazinensis, antequam ordini Cisterciensi eos subjiceret,
<pb n="0597B"/>
ut docet anonymus Vitae scriptor <note>(Lib. II, num.
14, Miscel. Baluz., tom. IV)</note>:  « Inter caeteras mutationes
etiam esus carnium infirmis secundum regulam
est allatus, qui hactenus manserat fratribus
nostris incognitus: quod gravissime vir sanctus ferebat,
in tantum ut diceret ipse commotus, quod
carnificinam introduxissent in domum Dei, cum videret
propter infirmos aliquod ex animalibus jugulari,
cumque ei capitulum regulae pro infirmis opponeretur,
ille tacebat, quia nec istud ei placere, nec regulae
auctoritas poterat displicere. »  Ex Cisterciensibus
tamen sanctus Guillelmus Bituricensis archiepiscopus
 « ex quo saeculum dereliquit, nunquam carnes aliqua
infirmitatis necessitate seu alicujus victus persuasione
comedit. »  Istud institutum hactenus summa
cum laude retinent monachi Carthusienses; quam licet
abstinentiam prima ordinis conditione servaverint,
ut docet Petrus Venerabilis et innuit Guigo V, Carthusiae
prior in Statutis, cum scribit <note>(Cap. 38)</note>:  « Propter
<pb n="0597C"/>
hos solos (infirmos) si tanta fuerit aegritudo,
pisces emere solemus; »  hanc tamen in capitulo generali
anni 1254 primum suscepisse cum obligatione
videntur, ut testantur ejusdem capituli litterae a Rod.
Tarentasiensi archiepiscopo, et F. Gratianopolitano
episcopo subsignatae, quibus  « spontanei et voluntari,
non coacti, tam pro se quam pro suis conventibus
unanimiter et concorditer, in pleno et generali capitulo
esui carnium perpetuo abrenuntiaverunt, adjicientes
quod si quis illorum, sive prior, sive monachus
contra hujusmodi statutum praesumptione temeraria,
quod absit, venire praesumpserit, a societate
et communione totius ordinis, et ab ipso ordine
amotum se noverit penitus et exclusum. »  Hujusmodi
tamen poenas in novis Statutis ita temperant <note>(Part.
II, cap. 4, num. 32)</note>, ut prior, vicarius, et procurator
carnes comedens, aut comedentibus consentiens
 « ipso facto, tanquam ipsius suae professionis calumniator
et transgressor, obedientiam <emph>478</emph> perdat, et
vocibus ac locis debitis, et caeteris obedientiis ordinis
<pb n="0597D"/>
careat in aeternum. Si vero simplex monachus, aut
alia quaevis persona ordinis exstiterit, voce, loco, ac
obedientiis carens, perpetuo ad capituli generalis voluntatem
carceri mancipetur. »  His omnibus addendi
sunt eremitae Camaldulenses, de quibus in Historiae
Camaldulensis lib. II, cap. 74, haec lego:  « Cum Petrus
Quirinus eremita dispensationem super esu carnium
pro aegrotantibus eremitis hortaretur, exhorrescens
Petrus (Delphinus) generalis ejus consilium,
utpote contra antiquissimam loci institutionem, testatum
illi per litteras fecit quod carnes, si quando
<pb n="0598A"/>
in sacro loco appositae sunt aut delatae, vermibus
semper visae sunt magno miraculo scaturire. » </p>
<p> <hi>At ubi meliorati fuerint, a carnibus more solito omnes
abstineant.</hi> ] In quem locum Hildemarus:  « Ideo
dixit <hi>more solito,</hi> inquit, quia consuetudo erat monachis
a carnibus abstinere, non tantum quadrupedum,
sed etiam volatilium, sicut faciebat primitiva Ecclesia,
cujus morem monachi sequi omnino debent. Et
ideo non dixit specialiter quibus carnibus sed generali
nomine carnibus, in quibus carnibus, intelligendum
est non tantum de quadrupedibus, sed etiam de
volatilibus accipiendum est. »  De volatilibus agemus
infra, interim Hildemari sententiam obiter indicasse
sufficiat.</p>
<p>Jam vero quod ad antiquam ordinis nostri praxim
spectat, in Statutis S. Lanfranci sic lego <note>(Cap. 23)</note>:
 « Qua vero die sanitate recepta ad conventum redire
voluerit, si carnem comederit, prius rasus ad horam,
quae ante capitulum canitur, chorum introeat; et
<pb n="0598B"/>
post ipsam horam in conventu missa dicitur, ad ipsam
non offerat. Ingressus capitulum, cum indictum fuerit
de ordine loqui, primus surgat, et in eo loco ubi
consuetudo est, prostratus veniam petat. Interrogatus,
et respondens ut fieri solet, jussus surgere,
haec et similia verba dicat: Domine, infirmitate mea
gravatus in domo infirmorum diu fui; in cibo, et
potu, et aliis multis offendi, et contra ordinem nostrum
feci, et inde peto absolutionem vestram. Hoc
dicto absolvat eum abbas dicens: Omnipotens Dominus
absolvat vos ab his, et ab omnibus aliis vestris
delictis; conventu respondente, amen, offerat se
frater ille ad pedem abbatis; postea reversus ad locum
ubi se prostravit, gratias referens abbati et toti
conventui, quia ministrata sunt ei quae infirmitati
suae fuerant necessaria, tres genuflectiones more solito
faciat. Ipsa die, et deinceps quantum opus fuerit,
jubeatur mixtum accipere. Si vero carnem non comedit,
in dispositione abbatis sit, qua hora in conventum
petita licentia redire, et quomodo se de caetero
<pb n="0598C"/>
habere debeat. »  Simile aliquid habent Udalricus lib.
III, cap. 27, et Consuet. S. Benigni, in quibus additur,
ut eis qui carnes comederint, loco poenitentiae,
injungatur ut septem psalmos cantent, vel, si nesciunt,
septies orationem dominicam; Benignianae
Consuet. addunt vel septies <hi>Miserere mei, Deus.</hi> Ex
Caeremoniali etiam Bursfeldensium infirmi in conventum
redire non debent, nisi ex abbatis licentia,
et petita in capitulo <emph>479</emph> de negligentiis venia; et
quidem ex libro Usuum Cisterc. <hi>jejuni,</hi> nisi in via dirigendi
sint.</p>
<p> <hi>Curam autem maximam habeat abbas, ne a cellerariis
aut servitoribus negligantur infirmi.</hi> ] Cellerariorum
nomine Bernardus Cass. et Boherius omnes intelligunt
officiales quibus ratione obedientiae infirmis
aliquid ministrare incumbit. Ab his ergo caveat abbas
ne negligantur infirmi, qui  « quidquid petierint eis
dandum est, etiamsi emere opus sit, inquiunt Farfensis
monasterii Consuetudines; regula enim praecipit
<pb n="0598D"/>
ante omnia, et super omnia adhibendam infirmis
esse curam, et sollicitudinem. »  Hic redit in memoriam
quanta S. Pachomius <note>(Vita S. Pachom., n. 34, 
Boll., 14 Maii)</note> severitate fratrem perstrinxerit qui
postulanti infirmo carnes denegaverat.</p>
<p> <hi>Quia ad ipsum respicit quidquid a discipulis delinquitur.</hi> ]
Juxta illud Gregorii Magni <note>(Lib. III Regist.,
c. 23)</note>:  « Scio quod subjectorum culpa praepositorum
deprimit vitam, et cum in subjecto peccatum non
corrigitur, in eum, qui praeest sententia retorquetur. » 
</p>
      </div>

<div>
        <head>CAPUT XXXVII. <hi>De sensibus, vel infantibus.</hi> </head>

<pb n="0599"/>
<p>Licet ipsa natura humana trahatur ad misericordiam
in his aetatibus, senum videlicet et infantum,
tamen et regulae auctoritas eis prospiciat. Consideretur
semper in eis imbecillitas, et nullatenus eis
districtio regulae teneatur in alimentis: sed sit in eis
pia consideratio et praeveniant horas canonicas.</p>
</div>

<div>
        <head>COMMENTARIUS.</head>
<p>
          <pb n="0599A"/>Ex legitimo quidem ordine postquam de infirmis
fratribus egit S.  P. Benedictus, de senibus et infantibus
consequenter tractat. Horum enim teneritudo,
et illorum, ut ita loquar, in dies deficientia ad aegritudinem
proxime accedit: imo, si Terentio fides sit, <hi>senectus ipsa morbus est </hi>
          <note>(Terent. in Phorm. 
)</note>. Unde et
Regula Magistri <note>(Cap. 28)</note>:  « Justo judicio infantuli,
et senio provecti, et infirmi aequali debent refectionum
judicio relaxari. » </p>
<p>In ipso autem hujus capituli titulo, ubi particula <hi>vel</hi> 
 sumitur copulative pro <hi>et,</hi> S. Pater ante nominat
senes, quam infantes;  « quia plus est debilior senectus
quam infantia, inquit Hildemarus; senectus <emph>480</emph> 
 enim deficiendo minuitur robore; infantia autem
crescendo vires assumit. Et senectus plus est
fragilis quam infantia; quia et infans, si non habet
necessaria, nescit murmurare. Bene ergo prius senes
dicit, et postea infantes, ut majus studium sit de senibus
quam de infantibus. »  Eodem fere modo ratiocinantur
Bernardus Cassin. et Boherius.</p>
<p>
          <pb n="0599B"/>Antequam vero regulae textum attingamus, inquirendum
videtur, quos infantum, quos senum nomine
S. Pater intelligat. Et quidem sex hominis aetates hic
distinguit Hildemarus. Prima est infantia ad annum
usque septimum, secunda pueritia usque ad decimum
quartum, tertia adolescentia usque ad vigesimum
octavum, quarta juventus usque ad quinquagesimum
sextum, quinta senectus usque ad septuagesimum
tertium, sexta decrepita.</p>
<p>Paulo aliter Boherius cum S. Isidoro infantiam facit
usque ad annum septimum, pueritiam ad decimum
quintum exclusive, adolescentiam ad vigesimum
quintum, juventutem usque ad quinquagesimum, seniorem
aetatem, quam etiam gravitatem vocat, et a
juventute senectuteque secernit, ad septuagesimum,
et senectutem usque ad finem vitae. Alias etiam aetatum
distributiones forte offendes apud auctores; sed
quidquid sit, certe si infantiam hic stricte sumas, ab
ea indulgentiae lege, quam hoc capite S. Benedictus
<pb n="0599C"/>
instituit, excludendi essent, qui septimum attigissent
annum: at cum S. Pater infantes cum pueris passim
in Regula confundat, ut cap. 70, ubi ait: <hi>Infantum
vero usque ad quindecim annorum aetates disciplinae
diligentia ab omnibus et custodia sit.</hi> Infantum nomine
hic etiam pueros intelligi manifestum est; unde etiam
Boherius in secundo comment. ad verbum <hi>infantum</hi> 
addit:  « Id est puerorum quidem; quoniam infantes
non regula, sed matre indigent. »  Eodem modo Hildemarus:
 « Hoc notandum est, inquit, quia non
solum de illis infantibus dicit Regula qui usque septem
annos, sed etiam post septem: hoc est usque
septem debet esse maximum studium, et augmentatio
in alimentis; post septem vero minus, et prout viderit
robur in illis esse. »  Bernardus tamen Cassinensis
infantes hic facit ad annos usque duodecim duntaxat:
 « Sed de quibus, infit, infantibus loquitur hic Regula?
puto quod non solum usque ad septem annos,
sed etiam post septem usque duodecim; sed sicut
magis ascendunt ad robur, ita paulatim eis subtrahatur,
<pb n="0599D"/>
ne carnis petulantia cum robore nimis superbiat. » 
Id quod accepisse videtur ex Regula Magistri <note>(Cap. 28)</note>,
in qua legitur:  « Infantes ad hanc relaxationem
tales permittimus, qui intra duodecim
<pb n="0600A"/>
annos degunt: ampliori vero qui fuerint, ad formam
teneantur majorum. » </p>
<p>Ad senes quod spectat, Vallisoletani in Hispania
suis in Constitutionibus haec declarant:  « Ad evitandum
dubium quod occurrere posset, quinam ita
censeantur senes, ut a Regulae austeritate in cibo,
potu, et labore manuum eximantur; declaramus tales
habendos qui sexaginta compleverint annos. »  Verum
cum nonnulli reperiantur quorum adeo viridis et
firma est senectus, ut junioribus etiam fortiores
existant, merito Boherius hoc putat superioris arbitrio
relinquendum <emph>481</emph> esse; et Cassinenses designant
senes  « non tam aetate quam imbecillitate juxta
praelati considerationem intelligendos esse. »  Vel, ut
Joannes Craesbeeck loquitur,  « senes intelligi hic
videntur ii qui adeo exacta et decrepita sunt aetate,
ut prae senio communia religionis onera ferre non
valeant; et propterea a communi mensa, a communi
lege jejunandi, templum frequentandi, manibus laborandi,
etc., merito eximuntur, qui emeriti recte dici
<pb n="0600B"/>
possunt. » </p>
<p> <hi>Licet natura humana trahatur ad misericordiam in
his aetatibus, senum videlicet et infantum; tamen et
regulae auctoritas eis prospiciat.</hi> ] Id est propitia eis inspiciat, inquit Boherius.</p>
<p> <hi>Consideretur semper in eis imbecillitas, et nullatenus
eis districtio regulae teneatur in alimentis.</hi> ] Hoc est sive
in qualitate, sive in quantitate ciborum, ut loquitur
Turrecremata. Adde <hi>sive in refectionis hora,</hi> juxta illud
Basilii Magni: <hi>Refectionis tempus, et mensura, et
qualitas pueris competenter discernatur <note>(Regul. fus. cap. 15)</note>
          </hi>: a fortiori senioribus. Atque ita ante alios
reficiant, in majori quantitate cibos sumant, consueta
solventes jejunia, et pluries in die comedentes, id
enim unica refectione haud posset aetas infirma; et
delicatiora accipiant alimenta. De hora refectionis
senum et infantum alibi dicendi sese offeret occasio;
de jejuniorum solutione, refectionum numero, et qualitate
ciborum ex antiquorum monachorum statutis
<pb n="0600C"/>
et exemplis pauca subjicienda sunt.</p>
<p>Et quidem ad primum quod attinet, de Aegyptiis
monachis sic loquitur S. Hieronymus <note>(Epist. 22)</note>:
 « Vinum senes tantum accipiunt; quibus et parvulis
saepe fit prandium, ut aliorum fessa sustentetur aetas,
aliorum non frangatur incipiens; »  et de Tabennensibus
<note>( <hi>Praefat. ad Regul. S. Pachom.</hi> )</note>:  « In coena
similiter mensa ponitur propter laborantes, senes, et
pueros, aestusque gravissimos. »  Simili modo S. Isidorus
sua in Regula <note>(Cap. 12)</note>:  « Qui vetustate corporis
consumpti, aut tenerae aetatis fragilitate detenti
sunt, non sunt quotidianis exercendi jejuniis; ne aut
senescens aetas antequam moriatur deficiat, aut crescens
priusquam proficiat cadat, et ante intereat,
quam bonum facere discat. Et Regula monastica
communis S. Fructuosi <note>(Cap. 6)</note>: Pueri a S. Pascha
usque ab octavo calendas Octobris manducent per
singulos dies quatuor vices; ab octavo calendas Octobris
usque ad calendas Decembris tres vices; a calendis
Decembribus usque ad S. Pascha in potestate
<pb n="0600D"/>
sit ipsius cellerarii. »  Denique Regula Magistri <note>(Cap.
28)</note>:  « Infantuli quarta, sexta, et sabbato in diebus
tamen minoribus, hoc est in hiemis tempore jejunent,
aliis vero diebus ad sextam reficiant horam. In
<pb n="0601A"/>
aestatis vero diebus quarta, sexta, et sabbato infantuli
sexta hora reficiant; aliis vero diebus tertia recreentur. » </p>
<p>De qualitate ciborum audiendus est iterum S. Fructuosus
in Regula monastica communi <note>(Cap. 8)</note>:
 « Eos vero senes quos quietos, simplices, humiles et
obedientes, in oratione frequentes . . . . agnoscimus, pia
miseratione sicut infantulos foveri, sicut patres honorari
mandamus; ita <emph>482</emph> ut a pistrino, et coquinarum
vice excusentur, et ab agro et duro labore
quieti vacent, excepto quod aliqua leviora opera eis
injungantur, ne fessa aetas ante tempus frangatur:
Cibi tamen quibus reficiantur teneri et molles ex industria
ab hebdomadariis coquantur; et carnes, et
vinum propter imbecillitatem moderate eis praebeantur,
et omnes in una mensa copulentur, aequaliter
cibo et potu uno reficiantur. »  Ex capitulo etiam
Monachorum ad Augiam directorum cum pueris <hi>nulla
discretio servatur</hi> in alimentis. An vero ex mente S.
Benedicti pueris carnes ministrari queant, dubium
<pb n="0601B"/>
esse posset. Hildemarus sui temporis morem sequens
seipse ita explicat:  « Debet etiam bona vestimenta
illis dare abbas, et pisces ad manducandum, vel lac,
aut butyrum. Carnes vero per tempus quadrupedum,
id est in Nativitate Domini, vel in Pascha, aut Pentecosten,
seu in solemnitatibus sanctorum, aut prout
viderit infantem debilem esse, propter debilitatem illius
frequentius illi debet dare carnes. Illis autem infantibus,
sicut diximus, omnia necessaria tribuere
debet, ut nullam indigentiam habeant; quia si in
abundantia fuerint nutriti, cum fuerint majores non
illam requirunt. Hoc notandum est, quia juxta tempus
aetatis suae debet illis tribuere carnes quadrupedum,
eo quod plus indiget, et opus est cum in tertio
anno est carnes manducare; deinde in quarto minus,
in quinto plus minus; deinde usque decimum vel undecimum
carnes quadrupedum minus manducare
debent. In infirmitate autem vel debilitate debet carnes
quadrupedum dare quantum necesse est. Deinde
vero usque ad quintum decimum annum alium cibum
<pb n="0601C"/>
debet illis dare. Post quintum vero decimum annum
non praeveniant majores. »  Similiter Boherius in
primo comment. « Carnes quadrupedum vel volatilium
sunt eis ministrandae, cum habeant amplius de
nutrimento, et per consequens de sustentatione,
quam alii cibi. »  Idem habet Bernardus Cassinensis.
Et ante haec omnia inter selecta Theodori Cantuariensis
archiepiscopi capitula, Spicil. tom. IX, ita habetur:
 « Infantes monasterii quatuordecim annis
carnem manducent. » </p>
<p>Verum aliud suadet concilium Aquisgranense statuens <note>(Can. 37)</note>,
ut infantes oblati carnem nonnisi
causa infirmitatis manducent; »  deinde Vita S. Angilberti <note>(Num. 10, saec. IV Bened.)</note>,
ubi refert Hariulfus
centum in Centulensi monasterio pueros scholis
erudiendos sub eodem <hi>habitu et victu</hi> cum aliis monachis
vixisse: ex quo loco aliisque noster Mabillonius
<note>( <hi>In not. ad hunc locum</hi> )</note> constare asserit pueros
oblatos in monasteriis eodem habitu, eisdemque cibis
<pb n="0601D"/>
usos fuisse. Certe in monasterio S. Galli Salomon
abbas tribus in anno diebus in scholarum aedibus
carnibus vesci pueris concessit saeculo X, teste
Ekkehardo juniore lib. VI de Casibus S. Galli, cap.
1, quod signo est antea abstinuisse omnino. Praeterea
Udalricus docet <note>(Lib. III, c. 8)</note> pueros in eodem
<pb n="0602A"/>
refectorio cum aliis manducare; id quod habent etiam
Benignianae Consuetudines mss. His accedit Boherius
in secundo commentario, ubi quod in primo dixerat
retractans, sic loquitur:  « Percontari libet quaenam
sit ista districtio Regulae, quae istis relaxari jubetur?
Nunquid vescentur carnibus <emph>483</emph> contra regularem
vigorem? Non puto quidem, quia de eis nihil Magister
in ipsis sicut de infirmis excipit, debilibus, et
aegrotis: et quanquam hae quidem aetates possint dici
debiles, tamen ratio hujus textus cessat in eis;
quia carnes utique comeduntur pro reparatione et
melioramento naturae; quoniam infantia semper melioratur
et senectus diminuitur. Relaxabuntur ergo
eis jejunia, ministrabuntur frequentius piscium, et
aliarum rerum liquamina, et horas edendi praevenient
etiam regulares. »  Adducitque postea concilii
Aquisgranensis auctoritatem, quod magnum Francorum
concilium vocat.</p>
<p>Porro cum alimentorum nomine non solum cibos,
sed etiam vestes habitationemque intelligendas esse
<pb n="0602B"/>
doceat in utroque comment. praedictus Boherius; in
his cum pietate prospiciendum est eis. Et quidem quo
ad vestimenta Hildemarum jam audivimus: S. Fructuosus
vero in Regula monastica communi praescribit <note>(Cap. 8)</note> 
 ut  « vestimentum et calceamentum sic
eis (senibus) praebeantur, ut absque foco frigoris ab
eis asperitas arceatur. » </p>
<p>Habitationem etiam singularem senibus debuisse
concedi docet hoc ratiocinio Haeftenus <note>(Lib. I, tract. 5,
disq. 12)</note>:  « Cum tempore S. Benedicti non haberent
religiosi singuli distinctas cellas, in quibus dormirent,
et in claustro, vel alibi studio lectionis vacarent;
magna tum erat ratio senibus particularia assignandi
cubicula; tum quod difficile illis esset
dormitorium ascendere et descendere; tum quod ob
tussim illis usitatam facile alios excitarent, et nec conveniret
ut illi ad nocturnas excitarentur vigilias;
tum quod cum reliquis hieme in claustro degentes
durum esset frigus pati. » </p>
<p>
          <pb n="0602C"/> <hi>Sed sit in eis pia consideratio, et praeveniant horas
canonicas.</hi> ] Id est regulares, quibus fratres comedere
solent, uti exponunt commentatores, et ipsa nominis
significatio demonstrat; nam <foreign xml:lang="greek">κανὼν</foreign> Graece regula
Latine, et <foreign xml:lang="greek">κανωνικὸς</foreign> regularis redditur;  « ac
si diceret aliis verbis, inquit Hildemarus, antequam
alii fratres manducent comedant prius,
infantes videlicet et senes: »  Expressius Smaragdus:
 « Si fratres sexta comedunt, illi tertia hora reficiant;
si fratres nona, illi sexta cibum accipiant. »  Quod
non de integra refectione, sed de refectiuncula, quam
vulgo jentaculum vocant, intelligendum censeo; nam
postea etiam cum aliis licet in minori ciborum quantitate
reficiebantur. De hac refectiuncula ita Udalricus <note>(Lib. III, c. 8)</note>:
Pueri  « post majorem missam accipiunt
mixtum; aut si est dies jejunii, vel in hieme,
talisque dies, in quo nonnisi semel comedatur, tunc
post tertiam. A calendis Octobris usque ad Quadragesimam,
si, ut dixi, semel comeditur, non est illorum
<pb n="0602D"/>
prandium de solo pane, sed etiam qualecunque
sit apponitur eis. »  Additque:  « Per totam aestatem
in diebus dominicis ad coenam impenditur illis misericordia
de lacte. Si quis eorum adeo est parvus, ut
opus habeat, in ipso claustro, ubi sedet, summo
diluculo apportatur ei panis et vinum. » </p>
</div>

<div>
        <head>CAPUT XXXVIII. <hi>De hebdomadario lectore.</hi> </head>

<pb n="0601"/>
<p>
          <pb n="0601D"/> <emph>484</emph> Mensis fratrum edentium lectio deesse non
<pb n="0602D"/>
debet; nec fortuito casu qui arripuerit codicem legere
<pb n="0603A"/>
audeat ibi, sed lecturus tota hebdomada, dominica
ingrediatur. Qui ingrediens post missas et communionem,
petat ab omnibus pro se orari, ut avertat ab ipso
Deus spiritum elationis. Et dicatur hic versus in
oratorio tertio ab omnibus, ipso tamen incipiente: <hi>Domine, labia mea aperies, et os meum annuntiabit
laudem tuam.</hi> 
 Et sic accepta benedictione, ingrediatur
ad legendum. Summumque fiat silentium ad mensam,
ut nullius mussitatio, vel vox, nisi solius
legentis ibi audiatur.</p>
<p>Quae vero necessaria sunt comedentibus et bibentibus,
sic sibi vicissim ministrent fratres, ut nullus
<pb n="0604A"/>
indigeat petere aliquid. Si quid tamen opus fuerit,
sonitu cujuscunque signi potius petatur quam voce.
Nec praesumat ibi aliquis de ipsa lectione, aut aliunde
 quidquam requirere, ne detur occasio: nisi
forte prior voluerit pro aedificatione aliquid breviter
dicere. Frater autem hebdomadarius accipiat <hi>mixtum</hi> 
priusquam incipiat legere, propter communionem
sanctam, et ne forte grave sit ei jejunium sustinere.
Postea autem cum coquinae hebdomadariis et servitoribus
reficiat. Fratres autem, non per ordinem
legant aut cantent, sed qui aedificent audientes.
</p>
      </div>

<div>
        <head>COMMENTARIUS.</head>

<pb n="0603"/>
<p>
          <pb n="0603A"/> <emph>485</emph> <hi>Mensis fratrum edentium lectio deesse non debet.</hi> ]
Cum in solo pane non tantum vivat homo, sed
in omni verbo quod procedit de ore Dei, merito S.
Pater Benedictus de mensura ciborum ac potus dicturus,
ante praemisit aliquid de lectione ad mensam,
ut utriusque hominis, animalis et spiritalis refectioni
provideret; prius tamen spiritalis utpote
longe dignioris. Idem institutum apud alios etiam
monachos viguit, ut patet ex Cassiano, lib. IV, cap.
17; ex Regula SS. Pauli et Stephani, cap. 19; S. Augustini,
cap. 5; S. Caesarii ad monachos, cap. 9, et ad
virgines cap. 16; S. Aureliani ad monachos cap. 49,
<pb n="0603B"/>
ad virgines, cap. 32; S. Isidori, cap. 10, et Magistri
cap. 24.</p>
<p>Hanc porro lectionem ad mensam adeo necessariam
existimavit S.  P. Benedictus, ut ad omnes omnino
mensas eam frequentari voluerit; ut indicat absoluta
et indeterminata ejus locutio <hi>mensis edentium fratrum
lectio deesse non debet.</hi> Hinc synodus Aquisgranensis <note>(Can. 28)</note>:
 « Servitores non ad unam mensam, sed
in propriis locis post refectionem fratrum reficiantur,
quibus eadem lectio quae fratribus recitata est,
recitetur. »  Cujus statuti praxim videre est apud Cluniacenses,
quibus  « tempore refectionis nunquam
deerat lectio utrisque mensis, »  ut loquitur Joannes
Monachus in Vita S. Odonis, lib. I, num. 30: unde
et Udalricus agens de lectore hebdomadario <note>(Lib.
II, cap. 34)</note>,  « librum, inquit, in quo legendum
est, in refectorium portat et reportat qui legit ad servitores. » 
Idem habent Divionenses S. Benigni Consuetudines
mss., cap. 37. Idem etiam ex recentioribus
Congregationibus institutum amplexi sunt Cassinenses,
<pb n="0603C"/>
ubi major est congregatio, Coelestini, Olivetani,
et Fulienses, ut in eorum Declarationibus sive
Constitutionibus videre licet. Atque ita etiam S. Benedictum
exposuit in secundo comment. Boherius.</p>
<p>Ejus hoc decretum non ad secundas duntaxat
mensas, sed ad ipsos insuper infirmos extendunt insigniores
Regulae commentatores. Hildemarus:  « Attendendum
est, inquit, quia non dicit de sanorum
mensis, vel, ubi generalitas fratrum manducat: et
ideo sicut de sanis generaliter in unum comedentibus
intelligitur lectionem fieri debere, ita etiam debet
intelligi de infirmis vel de fleutomatis, de senibus
vel infantibus et reliquis aliis fratribus. Hoc tamen
sciendum est, si sex fuerint infirmi, aut fleutomati,
aut senes cum infantibus, aut reliqui alii, cum
manducant, lectio illis debet esse manducantibus,
verumtamen leviter. Si autem fuerint viginti infirmi,
<pb n="0604A"/>
in voce legendum est. »  Similiter Bernardus Cassinensis
et Boherius in primo comment.:  « Haec autem
mensae lectio non solum in refectorio est utilis comedentibus
sociis, imo et in infirmario infirmis, flebotomatis,
et edentibus senibus, <emph>486</emph> infantibus, et
ministris. »  Eodem fere modo loquitur Nicolaus de
Fractura. Denique Benedictus papa XII in sua pro
monachis Benedictinis Constitutione <note>(Cap. 26)</note>:  « Quotiens
plures simul carnes in infirmitorio comedent,
versus et oratio in principio mensae, ac post refectionem
hymnus et versus dicatur, et continuum discumbendo
silentium observetur, ibique legatur sicut
<pb n="0604B"/>
in refectorio continue aliquid, quod aedificet audientes. » 
Ipsis etiam minutis duobus post minutionem
sequentibus diebus mixtum sumentibus praescribit
S. Lanfrancus, ut  « lectio ab uno aliquo memoriter
recitetur. » </p>
<p>Nec praetereundum quod addit Hildemarus:  « Sciendum
est quia cum abbas foras ambulat debet legi
ad mensam ejus, verumtamen breviter, id est parva
lectio, non sicut in refectorio semper usque ad finem
mensae, sed ante debet finiri lectio. Si vero fratres
in labore sunt, et ibi manent, debet pleniter sicut in
refectorio illis legi lectio. Si autem non fuerit generalitas,
et non manserint, debet parum legi. Similiter
si tantum manserint . . . parum legendum est.
Similiter si hospes ante horam in refectorio manducaverit:
si autem tales et tanti hospites fuerint, id
est duo vel tres, parum legendum est, id est leviter;
si autem plures, tantum usque prior innuat lectori
finem facere. »  Hujus rei aliqua ex parte praxim
videre est apud Hariulfum in Chron. Centul. lib. IV,
<pb n="0604C"/>
cap. 26, ubi de Gervino abbate piissimo scribit, quod
in itinere constitutus <note>(Spicil. tom. IV)</note>,  « coena apparata,
si accubuisset pransurus, lectionis auditione
vel divinae legis meditatione implicari studebat. » 
His accedit quod de decanis villarum provisoribus
extra monasterium suis in decaniis comedentibus habet
Udalricus <note>(Lib. III, c. 5)</note>:  « Antequam comedat, dicto
versu, legitur quoque aliquid de S. Scriptura,
vel per alium, vel per seipsum; et in fine similiter
antequam surgat post comestionem. » </p>
<p> <hi>Nec fortuito casu qui arripuerit codicem, legere
audeat ibi.</hi> ] Nec fortuito casu,  « id est improvise,
subito, vel repente; ut lectio praevideatur, quia
etiam valde periti, et litterati male legunt litteram
impraevisam; male vero legens, male pronuntians in
pausis, in accentu, in brevibus et longis, in omissione,
in adjectione, in mendosa pronuntiatione, non
<pb n="0605A"/>
solum fratres audientes non aedificat; verum etiam
querelandi causam vel occasionem praestat, »  inquit
Bernardus Cassinensis, quam expositionem accepit
ex Smaragdo, et cum eo sequuntur Nicolaus de Fractura,
Petrus Boherius, Joannes de Turrecremata,
Matthias Lambertus. Sed Hildemarus aliter:  « Fortuito
casu, infit, id est subito, vel repente, ac si diceret
aliis verbis: nullus ibi legat nisi jussus. »  Eodem
modo Theobaldus Artaldus. Et haec expositio ut magis
naturalis, magis etiam arridet; quamvis sollicitos
maxime in praevidendis lectionibus velim lectores,
certumque ad id muneris olim tempus illis assignatum
legamus <note>(Cap. 37)</note>:  « Ad matutinalem, et ad
majorem missam, inquiunt Divionenses S. Benigni
Consuet mss., accipiens librum in quo legendum
est, et <emph>487</emph> secedens in minorem chorum, praevidet
lectionem. Quod si juvenis est adhuc in custodia positus,
tunc non secedit; sed quantum praevidet, praevidet
in majori choro. »  Aliquid hujusmodi habet Udalricus
lib. II, cap. 34. Et ms. Rituale Affligeniensis monasterii
<pb n="0605B"/> <note>(Apud Haef. lib. X, tract. 2, disq. 2)</note>:
 « De hebdomadario
lectore hoc sciendum, et quod infra ambas
missas matutinalem scilicet et majorem, lectionem
suam praevideat, et affirmat sedens in posteriori
loco ubi videri valeat a conventu: et siquidem junior
est, aut minus in legendo exercitatus, advocetur
aliquis seniorum qui lectionem ejus auscultet, et accentuare
doceat secundum usum monasterii observatum. » 
Id olim in Corbeiensi monasterio praestabat
in sacristia, ut colligimus ex cap. 6 S. Adalardi de
admonitionibus in congregatione, quo praescribitur <note>(Saec. IV, part. I, pag. 757)</note>,
 « ut in ipsa die dominica,
vel in aliis diebus dum foris officium celebratur,
in secretario non resideat, nisi qui hoc providere
debet, vel cui praecipitur, et specialiter nec hebdomadarius
lector. »  Ergo aliis diebus, dum officium
foris non celebrabatur, in secretario residebat.</p>
<p> <hi>Sed lecturus tota hebdomada dominica ingrediatur.</hi> ]
Ad legendum scilicet.</p>
<p>
          <pb n="0605C"/> <hi>Qui ingrediens post missas et communionem.</hi> ] Communionem
dicit non illam quam facit sacerdos celebrans,
sed illam  « quam faciunt, seu facere consueverunt
fratres diebus dominicis ante altare majus
confestim post missam, »  ut loquitur Boherius. Et
recte omnino post communionem sacram ingreditur,
ut ante <hi>divino verbo</hi> impleatur, quod mox lecturus
aliis eructare debet.</p>
<p> <hi>Petat ab omnibus pro se orari.</hi> ]  « Quod quidem
verbo non petitur, sed provolutione corporali, quae
fit iterum in multis coenobiis finita ipsa benedictione,
id est oratione, »  inquit iterum Boherius.</p>
<p> <hi>Ut avertat ab eo Deus spiritum elationis.</hi> ] Apposite
ad hunc locum Petrus Damiani <note>(Opuscul. II, cap. 18)</note>:
 « Lectoribus vitium arrogantiae familiare est, praesertim
si cui lepor eloquentiae suppetit, dum patentes
Scripturae campos effraenis lingua percurrit, populari
favori cor deditum spiritus elationis invadit; et dum
alios per recti itineris tramitem dirigit, ipse diverticulum
<pb n="0605D"/>
erroneae confusionis incurrit: hinc est etiam
quod mensae lectoribus ex more dicitur: Auferat a
te Deus spiritum elationis. Ut ergo imminenti forsitan
arrogantiae jam ipso lectionis exordio humilitas
opponatur, recte tanta subjectionis arte benedictio
petitur, ut lecturo non sacerdos, sed cui ipse jusserit
benedicat. » </p>
<p> <hi>Et dicatur hic versus tertio ab omnibus, ipso tamen
incipiente.</hi> ]  « Et finiente versum, ait Boherius, quia
ipse habet ter integraliter versum ipsum dicere, et
chorus etiam ter totum repetere. »  Similiter Hildemarus:
 « Non dicit ut ille incipiat tantum illum versum, et
alii subsequantur; sed ille totum debet dicere, et alii
similiter totum debent repetere. Qui ubi dicit ab
omnibus <emph>488</emph> subaudiendum est repetentibus, sicut
superius de coquinariis fratribus dicit. »  Quam expositionem
non contemnendam asserit Menardus.</p>
<p> <hi>Domine, labia mea aperies,</hi> etc.] Eumdem etiam
versiculum a lectore dici praescribit Regula Magistri;
<pb n="0606A"/>
sed paulo aliter hunc ritum disponit <note>(Cap. 24)</note>:  « Dominico
die, inquit, quo hebdomadarii coquinae ingrediuntur
in septimanam, tunc et iste frater ad sextae
horae refectionem post versum et orationem mensae
cum abbas in sua cathedra sederit, antequam canister
cum consuetis panibus trochleae fune descendat,
tunc insinuet se voce sua is qui lecturus est, dicens:
Jubete, Domini mei; orate pro me, qui ingredior
in hebdomadam lectionis mensalis. Mox surgens
abbas cum omni congregatione fixis in terra
genibus oret cum eo; et cum surrexerint dicat novus
hebdomadarius hunc versum: <hi>Domine, labia mea
aperies, et os meum annuntiabit laudem tuam.</hi> Respondentibus
secum cunctis. Post versum vere dictum
complente abbate, mox primo abbati, deinde
omnibus pacem tradat; deinde in medio omnium
mensarum sibi ordinet sellam, et post omnium sessionem
ad mensas, petita benedictione, sedeat et
ipse in sella cum codice. » </p>
<p> <hi>Et sic accepta benedictione ingrediatur ad legendum.</hi> ]
<pb n="0606B"/>
Quem in locum Smaragdus:  « Quod autem dicit accepta
benedictione ingrediatur ad legendum, subintelligitur
a fratribus oratione accepta, et a sacerdote
benedictionis collecta, ingrediatur ad lectionem perficiendam.
Quae collecta hoc modo, si placet, lectori
a sacerdote ante altare datur missa peracta, dicaturque: <hi>Averte, quaesumus, Domine, ab hoc famulo
tuo spiritum elationis, ut humiliter legens, sensum et
intellectum capiat lectionis. Per Dominum nostrum,</hi> 
etc. »  Eamdem collectam habet Boherius cum his
praemittendis versiculis: <hi>Salvum fac servum tuum,</hi> 
et: <hi>Mitte ei auxilium de Sancto.</hi> </p>
<p>Aliam benedictionem profert Hildemarus his verbis:
 « Capitula vero haec sunt quae debent dici: <hi>Salvum fac servum tuum: Deus meus, sperantem in te.</hi> 
Aliud: <hi>Convertere, Domine, aliquantulum: Et deprecare
super servo tuo.</hi> Item tertium: <hi>Dominus custodiat
te ab omni malo: Custodiat animam tuam Dominus.</hi> 
Item oratio: <hi>Dominus custodiat introitum
<pb n="0606C"/>
tuum et exitum tuum, et auferat a te spiritum elationis,
qui vivit et regnat in saecula saeculorum.</hi> R. <hi>Amen.</hi> » 
Eadem, omisso secundo versiculo, exstat in Breviario
Cassinensi tempore Oderisii abbatis descripto.</p>
<p>Item aliam Menardus ex ms. S. Victoris hoc modo:
 « Hunc versum sequuntur a priore dicendi tres
versiculi: <hi>Mittat tibi Dominus auxilium de Sancto.</hi> 
R. <hi>Et de Sion tueatur te. Convertere, Domine, aliquantulum.</hi> 
R. <hi>Et deprecabilis esto super servum tuum.
Dominus custodiat introitum tuum.</hi> R. <hi>Et exitum tuum
ex hoc nunc et usque in saeculum.</hi> Sequitur oratio: <hi>Averte, quaesumus, omnipotens Deus, ab hoc famulo
tuo spiritum elationis, et cor ejus divinis instrue lectionibus,
quatenus te opitulante mereatur perficere officium.</hi> 
 » </p>
<p> <emph>489</emph> Divionenses S. Benigni Consuetudines mss.
cap. 37 hanc habent:  « Sacerdos dicit: <hi>Salvum fac
servum tuum: Mitte ei, Domine, auxilium de Sancto.
Dominus custodiat te ab omni malo.</hi> Deinde absque
<pb n="0606D"/>
salutatione: <hi>Dominus custodiat introitum tuum, et
exitum tuum, et auferat a te spiritum elationis. Amen.</hi> » 
Exstat etiam apud Udalricum, lib. II, cap. 34.</p>
<p>Praeter hanc benedictionem, solet et alia dari in
refectorio priusquam incipiat lectionem, de qua Boherius:
 « Finito tamen versu in refectorio, stans in
medio petit sibi iterum benedici, inclinans donec
fuerit benedictio subsecuta. »  Et Udalricus cum Benignianis
Consuetudinibus <note>(Lib. II, c. 34)</note>:  « Cum
primum domnus abbas vel prior consederit, petit
lector benedictionem, et accelerat lectionem adoriri. » 
Et de hac forte benedictione capiendus est can. 62
concil. Aquisg.:  « Ut abbas, praepositus, et decanus
quamvis presbyteri non sint, lectoribus benedictionem
tribuant; »  et can. 67:  « Ut lector stando benedictionem
postulet. » </p>
<p> <hi>Summumque fiat silentium ad mensam.</hi> ] Duplex hic
silentium a S.  P. Benedicto indictum in Regula distinguunt
commentatores. Unum simpliciter dictum,
<pb n="0607A"/>
et sine addito, quod non omnem omnino locutionem
prohibet, sed aliam duntaxat, quo sensu silere dicitur
qui alteri ad aurem loquitur, sicuti Martha in Evangelio
Mariae sorori <hi>silentio</hi> dixisse refertur: <hi>Magister
adest et vocat te;</hi> ubi <hi>silentio</hi> idem est ac suppressa
voce, ut docet S. Augustinus. Alterum summum, seu
cum aliquo hujusmodi addito, quod tam altam quam
suppressam vocem, omnemque omnino sonitum excludit,
quale est illud quod hic ad mensam, cap, 42,
post completorium, et, cap. 52, in oratorio indicitur.
Primum silentium illud est cui omni tempore studere
debent monachi; secundum quod certis tantum
temporibus ac locis observare debent. Ita ferme
Smaragdus, Hildemarus, Bernardus Cassinensis, et
Boherius.</p>
<p> <hi>Ut nullius mussitatio, vel vox, nisi solius legentis
audiatur.</hi> ] Haec verba S. Pater addidit, ut ostendat
quale hoc capite silentium praescripserit; summum
scilicet, vocem omnem, omnemque mussitationem
excludens. Quid autem sit mussitatio declarat his
<pb n="0607B"/>
verbis Boherius:  « Mussitatio est aliquod signum
vocis confusae, ut est tussis simulata, vel quasi excreare
volens, vel sibilus honestus. Nonnunquam
mussitatio est idem quod leniter vel caute loqui, vel
loqui sub silentio. Aliquando mussitare idem est
quod murmurare. »  Eodem fere modo loquuntur
Hildemarus et Bernardus Cassinensis.</p>
<p>Hic vero notat Hildemarus quosdam hunc S. Regulae
locum sic intelligere, ut nec priorem, nec inferiorem
velint ullo modo loqui ad mensam; litterisque exprimendum
esse quod sonitu alicujus signi declarari
non potest, cum opus est aliquid petere. Alios vero
qui dicant priorem ita suppressa voce loqui posse,
ut ab uno tantum audiente intelligatur <emph>490;</emph> nec
S. Benedictum eam prohibuisse vocem quae ab uno
audiatur, sed quae ab omnibus. Aitque primam sententiam
esse praeponendam; nam summum silentium
non minus suppressam quam altam vocem supprimit.</p>
<p>
          <pb n="0607C"/>Porro quam hic S. Pater de servando ad mensam
silentio legem tulit, hanc ab antiquis accepisse monachis
pro comperto est. De Aegyptiis S. Hieronymus <note>(Epist. 22)</note>:
 « Nullus, inquit, in cibo strepitus est,
nemo dum comedit loquitur; »  et Cassianus <note>(Lib. IV,
c. 17)</note>:  « Apud Aegyptios, et maxime Tabennensiotas
tantum silentium ab omnibus exhibetur, ut cum in
unum tanta numerositas fratrum refectionis obtentu
consederit, nullus nec mutire quidem audeat, praeter
eum qui suae decaniae praeest; qui tamen si quid
mensae superinferri aut auferri necessarium esse
perviderit, sonitu potius quam voce significat; tantaque
vescentibus eis silentii hujus disciplina servatur,
ut cucullis ultra oculorum palpebras demissis
(ne scilicet liber aspectus habeat curiosius copiam
evagandi), nihil amplius intueantur quam mensam,
et appositos in ea, vel quos capiunt ex ea cibos; ita
ut quemadmodum, vel quantum reficiat alius, nullus
invicem notet. »  De Tabennensibus item Ruffinus sic
loquitur <note>(Lib. II de Vit. Pat., c. 3)</note>:  « Est autem eis
<pb n="0607D"/>
in capiendo cibo summum silentium; ita ut nec
putetur in eo loco esse aliquis hominum, ubi sedetur
ad mensas; et omnis eorum conversatio ita est in
multitudine posita, quasi esset in solitudine. »  Idem
fere habet Palladius in Laus. cap. 48. In Regula
etiam secunda et tertia SS. Patrum, atque S. Macarii
praescribitur, ut  « ad mensam specialiter nullus
loquatur, nisi qui praeest, vel qui interrogatus fuerit. » 
Et in Regula S. Caesarii ad monachos <note>(Cap. 9)</note>:  « Ad
mensam dum manducant nullus loquatur. »  In Regula
S. Aureliani ad monachos et ad virgines <note>(Cap. 49 et
32)</note>:  « Sedentes ad mensam taceant. »  In Tarnatensi <note>(Cap. 8)</note>:
 « Sedentes ad mensam lectionem quae legitur
cum silentio audiant. »  In Regula S. Isidori <note>(Cap.
10)</note>:  « Tempore convescentium fratrum omnes disciplinae
gerant silentium, Apostolo obtemperantes, qui
dicit: <hi>Cum silentio operantes suum panem manducent.</hi> » 
In Regula sancti Fructuosi <note>(Cap. 5)</note>:  « In cibo sit
<pb n="0608A"/>
strepitus nullus, nemo comedens loquatur. »  In Regula
Cujusdam ad monachos <note>(Cap. 16)</note>:  « Silentium
in omnibus sectandum est, et tacendi disciplina per
omnia facienda est, maxime autem juxta missam et
mensam. »  Denique idem habetur in Regula incerti
auctoris cap. 2, in Regula Donati cap. 33, et Cujusdam
ad virgines cap. 9.</p>
<p>Neque etiam solis omnino monachis exstitit singularis
isthaec ad mensam silendi disciplina: nam et
eam canonicis olim indixit sanctus Aldricus episcopus
Cenomanensis in quodam privilegio quod in
ejus gestis refertur num. 32 <note>(Tom. I Miscel. Baluz.)</note>:
imo etiam viguit apud ethnicos, praesertim Persas,
Medos, et Chaldaeos, quos ea de causa ita commendat
Origenes <note>(Lib. III in Job)</note>:  « In escis ac potibus
os non aperiunt ad loquendum, neque qui ministrant,
neque quibus ministratur; sed nutibus omnibus ministrantibus
praecipiunt: hanc consuetudinem pro
mandato a prioribus accipientes, et velut legem hanc
cum sollicitudine observantes; et qui <emph>491</emph> hanc
<pb n="0608B"/>
violaverit, tanquam maxima transgrediens jura torquetur. » </p>
<p>Quod si tanta apud hujuscemodi homines disciplinae
severitas obtinuit, haud dubium videri debet
si inter aliis monachorum leges, inflictas hujus silentii
transgressoribus poenas legamus, ut in Regula
S. Pachomii <note>(Art. 11, et in Regula Orient. cap. 36)</note>:
 « Si quis locutus fuerit vel riserit in vescendi tempore,
aget poenitentiam; et in eodem loco mox increpabitur,
et stabit donec alii surgant. »  In poenis incerti
auctoris apud S. Basilium <note>(Num. 17)</note>:  « Si quis in
mensa manducans nugatur, excitetur ut exsurgat ad
orationem. »  In Regula S. Ferreoli <note>(Cap. 24)</note>:  « Specialiter
tamen hoc cunctos moneo servandum, mando
atque constituo, ut quotiescunque lectio animabus
Deo deditis opportuna in ecclesia, vel in refectorio,
aut quolibet in loco publice recitatur, nullus risu
aut moveatur aut moveat. Similiter etiam eo tempore
fabulas fugiendas esse cognoscant. Quod si quis
<pb n="0608C"/>
non custodierit, praesenti denuntiatione commonitus,
triduani eum jejunii multatio castiget. »  In S. Columbani
Poenitentiali:  « Si locutus fuerit comedens non
necessitate alterius fratris, sex percussionibus. »  Et
iterum:  « Qui comedens loquitur, sex plagis; et
cujus vox obstrepit de mensa ad mensam, sex plagis. » 
In Regula sancti Donati <note>(Cap. 33)</note>:  « Ad mensam
quae loqui praesumpserit, vel viginti vel triginta
percussiones accipiat. »  Denique in concil. Aquisgr. <note>(Cap. 41)</note>:
 « Si quis negligenter sonitum fecerit, aut
aliud quid excesserit in refectorio, mox a priore veniam
petat. » </p>
<p>Istud tamen ad mensam silentium ita observabant
veteres, ut ex Cassiano licitum esset decano loqui;
ex Regula secunda et tertia SS. Patrum, cap. 7, atque
S. Macarii, cap. 18, ei qui praeest; ex Regula S. Benedicti,
priori pro aedificatione; ex Poenitentiali
S. Columbani, omnibus pro necessitate alterius fratris.
Sed in Regula Cujusdam ad virgines ista leguntur
<pb n="0608D"/> <note>(Cap. 9)</note>:
 « Ad mensam vero nulla penitus praeter
abbatissam, vel cui abbatissa praeceperit pro communi
necessitate sororum, loqui praesumat . . . Portaria
vero, quae pro necessariis causis alloquium expetierit
abbatissae, loqui permittatur; quia forsitan talis
supervenerit necessitas, quae moram habere non debeat . . .
Festis vero Domini diebus, id est Nativitate
Domini, vel Paschae solemnitate, ac Theophania,
vel Pentecoste, vel si qua sunt alia Domini vel sanctorum
martyrum praecipua sacra celebranda, si ex
permisso abbatissae fuerit, ad mensam loqui non
negamus; sic tamen ut pressa non dissoluta voce
loquantur, ne garrula voce in sonum prorumpentes
magis desidia quam laetitia judicetur. Et ipsa confabulatio
talis sit ex colloquio Scripturarum, quae animae
lucrum faciat, non damnum. » </p>
<p>Tandem circa sancti Benedicti verba duplex oritur
brevi solvenda difficultis: una an extra refectionis
<pb n="0609A"/>
tempus in refectorio loqui fas sit, altera num extra
refectorium comedentes silere debeant edendo.</p>
<p>Ad primam quod spectat, etsi nihil in sanctae
Regulae verbis, si praecise in se sumantur, appareat,
quo continuum in refectorio silentium extra refectionis
tempus praecipi judicetur; et capitulum 5 monachorum
Sangallensium decernat tantum  « ut in
refectorio hora refectionis <emph>492</emph> nullius, nisi lectoris,
vox audiatur: »  tamen communis ordinis nostri
consuetudo, summorum pontificum decretis firmata,
fuit ut in refectorio perpetuum servetur silentium,
ut videre est ex dictis c. 6.</p>
<p>Circa secundam exstat Petri Venerabilis statutum <note>(Stat. 22)</note>,
 « ut silentium ad mensam sicut in regulari
refectorio ubique et ab omnibus teneatur; sed si extra
refectorium commune comedenti quilibet supervenerit,
surget; cumque invitabit, loquetur, et stando
quantum necesse fuerit; sed postquam resederit, ut
prius tacebit. »  Deinde statuti rationem reddens subdit:
 « Causa hujus instituti est Apostolus etiam laicis
<pb n="0609B"/>
praecipiens: Unusquisque panem suum cum silentio
manducet; etiam S. Benedictus monachis imperans
et dicens: Summum fiat silentium ad mensam;
etiam antiqui seu moderni temporis religiosi, qui
ubicunque comedant, rigorem silentii nullo modo
relaxant. »  Et Instituta Cisterc. ord. <note>(Cap. 79)</note>:  « Ordinamus
ne monachus sive conversus ad mensam
loquatur, nisi forte in via constitutus, si non habuerit
qui signa sua intelligat, singula verba dicendo, ut
aquam, panem, et vinum, et caetera comestioni tantum
necessaria breviter et silenter requirat. Qui vero
aliter fecerit, in ipsa refectione a vino abstineat:
quod si vinum non habuerit, uno pulmento, si duo
habuerit, careat. » </p>
<p> <hi>Si quid tamen opus fuerit, sonitu cujuscunque signi
potius petatur quam voce.</hi> ]  « Percutiendo urceum, vel
tabulam, vel alio quocunque signo, »  inquit Richardus
de S. Angelo. Ita etiam Regula S. Pachomii <note>(Art. 13)</note>:
 « Si quid necessarium fuerit ad mensam,
<pb n="0609C"/>
nemo audebit loqui; sed ministrantibus signi sonitum
dabit. »  Et Regula S. Fructuosi <note>(Cap. 5)</note>:  « Si quid
deest in mensa, is qui praeest signo dato, vel nutibus
silenter petat, et indicet ministranti quid inferri,
vel quid auferri sit a mensa necesse. » </p>
<p> <hi>Nec praesumat ibi aliquis de ipsa lectione, vel aliunde
quidquam requirere, ne detur occasio.</hi> ] Recentiores
addunt <hi>maligno,</hi> quod omnes antiqui praetermittunt.
Ex Hildemaro autem,  « cum dicit ne detur occasio,
subaudiendum est loquendi. »  Similiter ex Smaragdo
 « subintelligitur ne detur occasio vel maligno diabolo
ad tentandum, vel fratribus ad superflua loquendum. » 
Eodem fere modo Bernardus Cassin. et Nicolaus
de Fractura.</p>
<p> <hi>Nisi forte prior.</hi> ] Prioris nomine Boherius intelligit
eum qui mensis fratrum praeest, aut cui commiserit
abbas; Menardus vero abbatem.</p>
<p> <hi>Voluerit pro aedificatione aliquid breviter dicere.</hi> ]
1º Aut interrogando aliquem de ipsa lectione, sicuti
praescribit Regula Magistri his verbis <note>(Cap. 24)</note>:
<pb n="0609D"/>
 « Tempore ipso refectionis cum legitur Regula, ut
solliciti universorum fratrum excitentur auditus; de
singulis mensis quos voluerit fratres quid lectum est
abbas interroget; ut cum unusquisque frater recitaverit
quod audivit, agnoscatur plus lectioni illa hora
intendisse quam ventri. »  2º Aut difficilem aliquem
lectionis locum exponendo, uti habet eadem Regula:
 « Legat disposite <emph>493</emph> non urgendo, ut apertius
occupati ea auditores agnoscant, quae vos factis oportet
adimplere; et ut si qua sunt ambigua aut obscura,
et apertius ea non intelligant fratres, aut interrogatus
a fratribus, aut ultro aliqua abbas exponat. »  Id
quod in nonnullis Franciae monasteriis suo tempore
observatum fuisse testatur Boherius his verbis:
 « Ubi vero sunt fratres idiotae, bene facit si verba
notabiliter aedificativa eis breviter explicet; sicque vidi
licet raro apud nos, et in quibusdam coenobiis Franciae
observari: et ita intelligo paragraphum istum:
<pb n="0610A"/>
Bernardus tamen dicit quod non recolit unquam hoc
factum fuisse in monasterio Cassinensi. »  Ubi vero
fratres intelligentes sunt, ait solo sonitu abbatem
eis significare posse, ut ad aedificationis verba attendant;
et lectori, si ita expediat, ut eadem verba repetat,
ut memoriae amplius inhaereant. 3º Aut lectorem
errantem corrigendo, per se quidem, vel per
alium. Ex Hildemaro enim, Bernardo Cassin. et
Boherio convenit, ut abbas eruditum aliquem fratrem
constituat, qui coram lectore sedeat, et eum cum
opus fuerit silenter corrigat. 4º Aut aliqua aliunde
exhortationis verba proferendo, ut de Alberto abbate
Esternacensi scribit Alcuinus <note>(In Vit. S. Willibrordi,
n. 31. saec., III Ben.)</note>: In die natali S. Wilgisi
 « post vespertinam melodiam pro reverentia illius
diei fratres refectorium reversi sunt, et post sacras
lectiones praefatus abbas allocutus est. » </p>
<p> <hi>Frater autem hebdomadarius accipiat mixtum.</hi> ] Quid
sit mixtum docent Regulae commentatores antiqui et
recentes. « Quod dicit accipiat mixtum, inquit Smaragdus,
<pb n="0610B"/>
panis intelligitur simul et vinum; in multis
enim provinciis panis tantum et vinum quod super
altare offertur, mixtum vocatur. »  Et Hildemarus:
 « Mixtum enim intelligitur panis et vinum, sicut superius dicit singulos biberes et panem. »  S. Hildegardis:
 « Accipiat mixtum, scilicet prandium, id est
panem et potum. »  Bernardus Cassin.:  « Paulus
Diaconus idem esse dicit mixtum accipere, quam
mordere quod simul et prae manibus haberi potest,
et hoc est sumere singulos biberes et panem. »  Richardus
de Sancto Angelo:  « Mixtum, id est, modicum
cibi; panis enim cor hominis confirmat, et
vinum laetificat cor hominis. »  Petrus Boherius:
 « Vulgare est Italicorum dicere mixtum illam levem
comestionem quae prandium antecedit. »  Joannes de
Turrecremata:  « Accipiat mixtum, id est panem
cum potu, sicut supra dictum est de servitoribus in
capitulo 35 Regulae, quod sumant singulos biberes
et panem. »  Theobaldus Artaldus Coelestinus in Gallica
<pb n="0610C"/>
expositione:  « <hi>Le frère hebdomadaire liseur peut
prendre mixte, c' est-à-dire, boire une bonne fois, et
manger du pain à l' avenant.</hi> »  Matthias Lambertus in
Gallica item expositione:  « <hi>Que le frère hebdomadaire
prenne de la mistion, c' est-à-dire du pain et un trait à
boire.</hi> »  Antiqua versio ms. ex codice Conchensis
monasterii:  « <hi>Prenge mixte, c' est une souppe en vin,
ou en autre chose.</hi> »  Joannes Craesbeeck ad haec verba
singulos biberes et panem:  « Hoc infra, c. 38, dicitur
mixtum, forte quod quaedam commixtio fiebat dum
panis vino, aut alii potui miscetur. »  Anonymus Cisterciensis
in suis Dialogis Gallicis in Regulam <emph>494</emph> 
S. Benedicti:  « <hi>Le frère semainier prendra un morceau
de pain, et boira un coup avant que de lire.</hi> » 
Huic tantae auctorum catervae, quibus accidit Joannes
Belethus in Explic. Divin. offic. cap. 119, unus opponitur
Guido Juvenalis in sua versione Gallica <hi>mixtum</hi> 
reddens <hi>une fois à boire de vin meslé d' eau:</hi> cujus
sententiam tuetur ac propugnat dissertator Gallicus
de hemina vini et libra panis, magnae vir eruditionis;
<pb n="0610D"/>
sed nullo, ut mihi videtur, satis solido fundamento.</p>
<p>Nam quod ait mixtum a S. Benedicto concedi propter
communionem, et communicatis non panem cum
vino, sed vinum aqua dilutum praeberi, refellit Joannes
Belethus his verbis:  « Statutum est in quibusdam
ecclesiis, ut illo die panis et vinum in ecclesia
habeantur, et cum homines communicaverint, detur
statim unicuique panis buxea priusquam recedant, et
paululum vini, ne forte quidpiam de sacramento in
ore remanserit, quod exspuendo facile emitti queat.
Quae sane laudata consuetudo omnibus probatur,
sumpsitque originem ex institutione B. Benedicti. Instituit
namque vir ille sanctissimus ob eamdem causam,
ut illi qui aliis fratribus debent in prandio
post communionem minis rare, aliquid prius comederent.
Atque hoc quidem prandium mixtum appellari
solet. »  Similis institutio vigebat olim in Suessionensi
<pb n="0611A"/>
S. Gervasii cathedrali ecclesia, in cujus antiquo
rituali tempore Nivelonis episcopi manu exarato,
ad diem sacrum Paschae praescriptum legitur, ut
 « paretur mensa quaedam a custodibus ad cornu altaris
quod respicit ad aquilonem, et cooperiatur mappa
mundissima, quae vestiatur vasis de auro et argento,
in nonnullis autem vasorum vinum infundatur
super mappam, praeterea plures oblatae ponantur, ad
quam mensam, inquit paulo post, debent omnes qui
communicaverint venire ut de oblatis et vino respurgat
quisque os suum. »  Adde quod mixtum non
propter communionem solum, sed etiam ne grave
sit sustinere jejunium, datur.</p>
<p>Nec plus urget quod dicit Regulam Magistri merum
duntaxat lectori indulgere, cap. 24, nam ternas
panis buccellas mero intinctas concedit cap. 27.</p>
<p>Nec est quod quis dicat eos quos citavimus auctores
locutos fuisse juxta sui morem monasterii.</p>
<p>Nam praeter quam quod contra generalem omnium
monasteriorum consuetudinem, ab nongentis et eo
<pb n="0611B"/>
amplius annis conservatam, nullus rerum aequus aestimator
sine auctoritate et ratione insurgere debet;
certe Smaragdus et Hildemarus haud multo post synodum
Aquisgr. scribebant, in qua synodo statutum
fuerat <note>(Can. 29)</note>,  « ut lectori nihil, nisi quod Regula
jubet, detur. »  Quos proinde aequum est credere ad
concilii mentem locutos fuisse. Hunc concilii Aquisgranensis
canonem renovarunt postea etiam Divionenses
S. Benigni Consuetud. mss. in quibus legitur <note>(Cap. 37)</note>:
 « Idem vero lector hebdomadarius ante
generalem refectionem cum cocis juxta praescriptum
B. Benedicti de pane et vino tantum praelibat, sicut et
cellerarius custosque ecclesiae, qui consuetudinaliter
post majorem <emph>495</emph> missam mixtum accipere solent.
Sciendum tamen quod nullum pittantiam debent mensurae
panis et vini, olim ut dictum est, a B. Benedicto
constitutae intermiscere, sicut aliquando auditum
est, contigisse, ut alia quaedam epularum munuscula
a decanis horas canonicas profectionis causa
<pb n="0611C"/>
in prandendo praevenientibus sibi largita praesumerent:
quae res non modo irrationabilis visa est, verum
etiam contra institutionem Regulae praedicti Patris
usurpata, in qua praecipitur singulos biberes tantum
et panem hebdomadariis coquinae atque lectori dari
super statutam annonam; unde generali definitione
sancitur nihil penitus aliud quam quod Regula praecipit
in mixto esse sumendum, his videlicet qui peracto
generali prandio cum servitoribus reficiunt, in
praedictis officiis occupati. »  Prolixum istud statutum
concilii Aquisgranensis canonem illustrat, nostramque
sententiam confirmat. <hi>Vide</hi> Mabillonii praefationem
ad saec. IV Bened., part. I, n. 167 et seq.</p>
<p>Porro sumentes mixtum ante praemittebant benedictionem,
et post addebant gratiarum actionem:
 « Si ambo adfuerint, inquit liber Usuum Cisterc. <note>(Cap. 73)</note>,
qui inferioris gradus est dicat <hi>Benedicite;</hi> 
qui majoris benedicens dicat: <hi>Largitor omnium bonorum
benedicat cibum et potum servorum suorum.</hi> 
Post mixtum dicat sub silentio: <hi>Retribuere dignare,</hi> 
<pb n="0611D"/>
Domine, <hi>omnibus bona facientibus propter nomen tuum
vitam aeternam.</hi> »  Simile aliquid habent Bursfeldenses
in Caerem. dist. 3, c. 17.</p>
<p>Nec praetereundum quod subjicit praefatus liber
Usuum Cisterciensium:  « Sciendum quod a capite
jejunii usque ad Pascha (exceptis dominicis diebus)
et tribus diebus Rogationum, et Quatuor Temporum,
et vigiliis Domini et Sanctorum, mixtum non sumitur. » 
Simile aliquid habent Bursfeldenses loco citato.
Et Camaldulenses, qui permittunt <note>(Ad c. 35)</note> 
 « buccellam panis ac vini cyathum, nec quidquam
aliud; »  addunt expresse,  « exceptis tamen diebus
jejuniorum Ecclesiae; tum nihil sumant. »  Communis
nihilominus opinio est non solvi jejunium per hujusmodi
praegustationem, dummodo refectionem non
multum antecedat, et in nimia quantitate non sumatur.</p>
<p> <hi>Priusquam incipiat legere.</hi> ] Id est paulo antequam
<pb n="0612A"/>
legat, non vero cum servitoribus, qui una hora
ante refectionem fratrum mixtum debent accipere.</p>
<p> <hi>Propter communionem sanctam, et ne forte grave
sit ei jejunium sustinere.</hi> ] Reddit rationem quare
mixtum sumere lectori permittat, scilicet: 1º propter
communionem sanctam, 2º propter jejunii laborem.
Sed quod ait propter communionem sanctam varie
intelligunt recentiores Regulae commentatores. Richardus
de S. Angelo, praepositus Vallis Lucis, qui
saeculo XIV ineunte scribebat, duplicem hujus loci adducit
expositionem:  « Communionem sanctam, inquit,
id est sanctam congregationem; quasi dicat, ne deficiat
sanctae congregationi in legendo; quia communio
derivari potest a communi, et ubi communitas,
ibi congregatio, quae derivatur a coeundo, quasi conveniendo
in unum, ut 15 dist. canones generalium <emph>496</emph> 
 in fine. Ergo recte taliter potest exponi; et
illud <hi>ne,</hi> quod sequitur, expone pro <hi>non,</hi> et supple
quasi diceret, ne deficiat congregationi, ut dictum
est, et non sit grave jejunium sustinere, ut sequitur.
<pb n="0612B"/>
Vel dicas secundum quosdam communionem sanctam,
id est ne de corpore et sanguine Domini sumpto
projiciat in sputo; quia secundum quod audivi, antiqui
quolibet die recipiebant corpus Christi, quod hodie
sublatum est; sed ipsum sumimus certis festivitatibus
in anno; laici vero semel in anno, ut extra
de pe. et re. cap. <hi>Omnis.</hi> Sed haec expositio non
videtur bona, quia corpus Christi postquam sumptum
est statim incorporatur, et projici non potest, nec in
secessum diffundi, ut de Cons. dist. 2. <hi>Tribus gradibus.</hi> 
Sed ut salvemus opinionem eorum qui hoc dicunt,
dicamus quod hoc faciebant ob reverentiam
corporis Christi sumpti, seu ad majorem securitatem,
ne posset projici; quia scriptum est: tene certum et
dimitte incertum. » </p>
<p>Tertiam addit Turrecremata:  « Propter communionem,
scilicet servandam benevolentiae et amoris,
quam servare non videtur, qui cum murmure servit
fratribus suis. »  Similiter Gallicus dissertator de hemina
<pb n="0612C"/>
vini et libra panis in secunda libri sui editione,
non de communione eucharistica S. Benedictum intelligit,
sed de communione precum et charitatis;
cujus a lectore signum aliquod S. Pater omnibus dari
voluerit, priusquam incipiat legere. Egregium sane
charitatis indicium frustulum panis privatim edere
ante lectionem! Et hanc interpretationem ab eruditissimo
et in traditione versatissimo viro accepisse se
fatetur dissertator; cui non deferre haudquaquam
potuerit. Ita praevaluerunt in gratiam viri doctissimi,
doctioris fortasse semel praeconcepta praejudicia.</p>
<p>Adeo ineptam contra germanum S. Benedicti sensum
opinionem singulari tractatu refutavit noster
Mabillonius, quem habet sub prelo. Ejus rationes
quilibet videre poterit; nos sola traditione, de qua
dissertator gloriatur, licet nullum inde protulerit argumentum
aliqua auctoritate firmatum, contenti erimus.</p>
<p>Itaque sancti Benedicti textum de communione eucharistica
intelligendum esse constans est omnium
qui a tempore sancti Benedicti scripserunt hanc in
<pb n="0612D"/>
rem, auctorum sententia. In primis Magister, qui ante
mille annos suam scripsit Regulam, ex Benedictina
magna ex parte desumptam, sancti Patris mentem
clare exprimit, cum decernit <note>(Cap. 24)</note> ut lector
 « cum primum mensae abbas, cum omnibus acceperit
merum, et ipse similiter suum merum propter sputum
sacramenti accipiat, et incipiat legere. »  Eodem
fere modo Smaragdus:  « Propter communionem,
inquit, sanctam dicit, ne aliquid inde sputum excreans
projiciat in sputo. »  Smaragdum in suo commentario
exscribit Petrus Diaconus; Petrum Bernardus
Cassinensis, et Boherius in primo comment. His
accedit Nicolaus de Fractura hunc in locum sic disserens:
 « Hoc vult dicere hic Magister, cum qualibet
die apud veteres communicarent fideles, et maxime
sancti monachi, mixtum hujusmodi licite sumebant <emph>497</emph> 
 qui habebant legere fratribus comedentibus,
ne quod absit spuendo in lectione, sicut frequenter a
<pb n="0613A"/>
lectoribus consuevit, aliquid de corpore Christi, id
est communione sancta cum sputo emitteret, quod
per omnia est vitandum. »  Similiter Petrus Boherius,
qui in primo comment. Smaragdum et Petrum Diaconum
exscripserat, in secundo S. Benedictum intelligit
de communione, quam <hi>qui manducat et bibit
indigne, judicium sibi manducat et bibit.</hi> His omnibus
accenseri potest Hildemarus antiquus Regulae commentator
qui missae et communionis vocabula hoc
capite <hi>secundum proprietatem</hi> a S. Benedicto posita
esse asserit, hoc est pro sacrificio et communione
eucharistica, uti se ipsum explicat. Praetermittere
haud possum antiquissimum scriptorem Amalarium,
qui in suo ad librum de Divinis Officiis supplemento <hi/>
          <note>(Analect. tom. II 
)</note>, S. Benedictum nostro sensu intelligit:
 « De reverentia, inquit, corporis ac sanguinis
Domini in nullo dissentire credatur idem S. Benedictus
a scriptis B. papae Clementis, quibus jubetur ut
discernatur a carnali spiritualis cibus communionis;
ut si quis communicat hora tertia, non statim indifferenter
<pb n="0613B"/>
terrenum praesumat cibum ob reverentiam
mensae coelestis, sed exspectare debeat horam sextam;
qui circa vero sextam, sustinere curet nonam, ne
gustus coelestis ob terrenum vilescat. Sanctus vero
Benedictus lectorem jubet cibari ante moram lectionis
recitandae, propter, inquit, communionem sanctam;
quod apostolicis decretis contrarium non est,
etc. »  Supervacaneum est iterum referre Joannis Belethi
doctoris Parisiensis, qui annis abhinc circiter
quingentis scribebat, testimonium; quod superius
relatum lector videre potest. Denique his omnibus
superaddi queunt vetustissimae Versiones Gallicae.
Antiqua ex ms. Conchensi <hi>propter communionem</hi> ita
reddit: <hi>Pour la sainte communion, c' est-à dire pour
le corps de nostre Seigneur, que l' en seult recevoir à
la messe.</hi> Expositio Theobaldi Artaldi Coelestini: <hi>Pour la sainte communion, que le liseur a reçuê nagueres
en la messe,</hi> 
 etc. Versio Guidonis Juvenalis: <hi>Pour la sainte communion, qu' il a reçû, afin qu' il ne
<pb n="0613C"/>
demeure rien entre les dents ou ailleurs, qu' on peut
gecter en lisant pour les fleumes qui viennent.</hi> 
 Expositio
Matthiae Lamberti: <hi>A cause de la sainte communion,
de peur qu' en crachant il advienne quelque irreverance
à icelle pour les flegmes qu' il pourroit jetter en
lisant.</hi> His accedit antiquissima omnium versio Alemannica
ante annos nongentos a Kerone sancti Othmari
discipulo facta, quae communionis vocabulum
ita vertit <hi>Kemeinsamii,</hi> tum majoris explicationis
gratia addit <hi>scilicet corporis et sanguinis Christi.</hi> Praetereo
recentiores commentatores Antonium Perez et
Joannem Craesbeeck, qui etiam ex hoc loco inferunt
quotidianam apud veteres monachos eucharistiae perceptionem;
<pb n="0614A"/>
et Nicolaum Bravum, Hugonem Menardum,
Carolum Cointium, aliosque non paucos.</p>
<p>Hisce omnibus auctoritatibus praeponderare non debet
sententia Richardi de Sancto Angelo minus germana
et nimis, ut ita loquar, contorta; qui et nostram
absolute non negat, multo minus cardinalis <emph>498</emph> 
de Turrecremata auctoris recentioris; uti et dissertatoris
quae nulla veterum auctoritate fulcitur. Sane <hi>communionis sanctae</hi> 
 vocabulum apud aliquos auctores
alium in sensum usurpari non credimus quam ad
significandam communionem eucharisticam. Quod si
alicubi in alio sensu communio reperitur, semper
cum aliquo addito ponitur, verbi gratia, <hi>charitatis</hi> 
aut <hi>precum.</hi> Caeterum hanc nostram expositionem
confirmat veterum monachorum praxis ante S.  P. Benedictum,
qui post communionem minimum panem
cum vino percipere solebant, ut docet scriptor Hist.
monast. Orient. <note>(Lib. I, cap. 8, pag. 123)</note>, vir doctissimus,
et in traditione ecclesiastica et monastica versatissimus;
quibus addere possemus S. Joannis Chrysostomi
<pb n="0614B"/>
exemplum <note>(Niceph. lib. XIII, cap. 9)</note>, qui ut
screatum cohiberet, divinis celebratis mysteriis, cum
vestibus sacris exueretur, pastillum comedere solebat.</p>
<p>Altera concedendi mixti causa est, ne forte grave
sit lectori jejunium sustinere; durum enim esset si
comedentibus aliis ad nonam aut vesperam jejunus
ille legeret. Sed quaeritur num aliis diebus, quibus
nec jejunatur nec communicatur, licite possit lector
accipere mixtum? Verum in hoc cujusque congregationis
praxim et consuetudinem sequendam esse existimo;
nec in communi ordinis nostri usu apud antiquos
aliquid vidisse me memini, quod istis diebus
lectori mixtum auferat.</p>
<p> <hi>Postea autem cum coquinae hebdomadariis et servitoribus
reficiat.</hi> ] Et quidem iisdem cibis quibus alii
fratres ex Regula S. Pachomii art. 15, et Orientali
cap. 38; iisque ab abbate aut a praepositis prius signatis
ex Regula Magistri cap. 24. Et hoc  « non ad
unam mensam, sed in propriis locis »  ex conc. Aquisgr.,
<pb n="0614C"/>
can. 28.</p>
<p> <hi>Fratres autem non per ordinem legant aut cantent,
sed qui aedificent audientes.</hi> ] Ad hunc locum referri
potest quod in lib. Usuum Beccensium legitur;  « Ad
Pascha et ad Pentecosten tota hebdomada debet esse
lector in refectorio cantor ipse, et sequenti hebdomada
ad collationem. Aliis vero, ut supra dictum est,
omnibus festis quibus invitatorium quatuor dicunt,
ipsa tantum die lector debet esse in refectorio. Hujusmodi
festa totiens contingunt in anno: Natalis
Domini, Pascha, Pentecostes, Assumptio sanctae Mariae,
festum sancti ipsius loci, Dedicatio ecclesiae,
festum Omnium Sanctorum. » 
</p>
      </div>

<div>
        <head>CAPUT XXXIX. <hi>De mensura ciborum.</hi> </head>

<pb n="0613"/>
<p>
          <pb n="0613D"/> <emph>499</emph> Sufficere credimus ad refectionem quotidianam
tam sextae quam nonae, omnibus mensis cocta
duo pulmentaria, propter diversorum infirmitates:
ut forte qui ex uno non potuerit edere, ex alio reficiatur.
Ergo duo pulmentaria cocta fratribus omnibus
sufficiant: et si fuerit unde poma aut nascentia
leguminum, addatur et tertium. Panis libra una
propensa sufficiat in die, sive una sit refectio, sive
<pb n="0614D"/>
prandii et coenae. Quod si coenaturi sunt, de eadem
libra tertia pars a cellerario reservetur reddenda
coenaturis.</p>
<p>Quod si labor forte factus fuerit major, in arbitrio
et potestate abbatis erit, si expediat, aliquid augere,
remota prae omnibus crapula, et ut nunquam
subripiat monacho indigeries: quia nihil sic contrarium
est omni Christiano quomodo crapula, sicut
<pb n="0615A"/>
ait Dominus noster: <hi>Videte ne graventur corda vestra
in crapula <note>(Luc. XXI)</note>
          </hi>. Pueris vero minori aetate
non eadem servetur quantitas, sed minor quam majoribus,
<pb n="0616A"/>
servata in omnibus parcitate. Carnium vero
quadrupedum, omnino ab omnibus abstineatur comestio,
praeter omnino debiles et aegrotos.
</p>
      </div>

<div>
        <head>COMMENTARIUS.</head>

<pb n="0615"/>
<p>
          <pb n="0615A"/> <hi>Sufficere credimus ad refectionem quotidianam.</hi> ] Non
dicit S.  P. Benedictus ad singulas refectiones; sed ad
refectionem quotidianam,  « id est cujuslibet diei, inquit
Boherius, <emph>500</emph> juxta illud quotidiano pascebatur
alimento; »  sive duplex sit sextae et vesperae refectio,
sive una duntaxat nonae; ut ad duas diebus
prandii refectiones amplius aliquid non detur quam
ad unicam coenam tempore jejunii. Ita cum Boherio
S. Benedicti hoc capite mentem explicuisse videtur
ms. Regula incerti auctoris, quam ex vetustissimo
<pb n="0615B"/>
codice bibliothecae reginae Sueciae eruit Romae noster
Mabillonius: in ejus siquidem cap. 6 sic habetur:
 « S. Benedictus ait credimus in refectione quotidiana
sive una sit refectio, sive prandii et coenae, panis libra
una et duo pulmentaria cocta sufficere; et si fuerint
inde poma vel nascentia leguminum, addatur et tertium.
Clarius etiam forte Bernardus Cassin. cum exponens
haec verba <hi>addatur et tertium,</hi> sic loquitur:
Non intelligit autem quod debeant dari plumenta
cocta nisi duo, sed quod tertium sit crudum. Et hoc
illo tempore dicunt expositores fieri debere, quando
conventus comedit semel tantum; quando enim comedit
bis, tertium quod est crudum secundum expositores
reservatur ad coenam. »  Istud Bernardi Cassinensis,
quod in suo item commentario transcribit
Boherius, testimonium haud obiter est transcurrendum:
ex eo quippe patet non hanc fuisse singularem
illorum opinionem, sed constantem aliorum expositorum
sententiam. Eadem fuit mens Nicolai de Fractura,
qui paulo post Bernardum scripsit suum commentarium.
<pb n="0615C"/>
Hic enim explicans haec verba <hi>addatur
et tertium,</hi> sic loquitur:  « Per hoc non dicitur quod
dari debeant pulmentaria cocta nisi duo; tertium vero,
si fuerit, addatur crudum, maxime illo tempore
quando conventus semel in die comedit; quia si bis
in die comederet, tertium quod est crudum reservaretur
ad coenam. »  Idem etiam longe antea non obscure
innuerat Hildemarus, hunc locum sic commentans:
 « Refectio quotidiana varie intelligitur. Alii
sunt qui intelligunt, ut sicut in diebus privatis, ita etiam
in solemnibus et in Pascha intelligitur; id est ut duo
pulmentaria cocta debeant esse in solemnibus sicut
in diebus privatis, propter illud quod patres nostri in
privatis diebus manducabant ad nonam, et in solemnibus
ad sextam; et ita tantum manducabant ad
sextam et seram, ut non plus quam in diebus privatis
manducarent ad nonam: quia solummodo illum cibum
quem ad nonam manducabant, manducabant ad
sextam et seram. »  Ita Hildemarus, cujus verba praefatae
<pb n="0615D"/>
sententiae satis consonant; ne quid tamen dissimulem
addit:  « Sed meliores aliquantulum, sive
tria pulmentaria cocta; nam numerum augebant. » 
Verum quidquid sit de illa pulmentariorum additione,
quae praeter Regulam erat, ut patet ex Theodemaro
mox citando; ex hoc saltem loco habemus veteres
monachos non plus ad sextam et seram simul comedisse
solemnibus diebus, quam tempore jejunii ad
unam nonae refectionem; et in hoc potissimum jejunii
solutionem constituisse, quod meliores cibos duabus
sextae et serae refectionibus, licet non in majori quantitate
sumerent. Ex quorum exemplo inferri potest
non plus cibi ad sextam et seram simul quam ad unicam
nonae refectionem a S. Benedicto fuisse indultum;
sed quae <emph>501</emph> diebus jejunii ad nonam concessit duo
pulmentaria cocta, et tertium ex pomis et leguminibus,
eadem aliis diebus ad duas sextae et serae refectiones,
hoc est duo cocta ad prandium et tertium ex
pomis ad coenam permisisse.</p>
<p>
          <pb n="0616A"/>Et certe eodem prorsus modo videtur esse de aliis
cibis argumentandum ac de pane. De pane autem
tantum S. Pater tribuit ad unam nonae refectionem
quantum ad duas sextae et serae: unde quemadmodum
tertiam librae panis partem servari coenaturis voluit;
ita etiam par est existimare eum ex tribus pulmentis
unum ad coenam reservari voluisse.</p>
<p>Confirmat hanc sententiam Regula Magistri, quae
Benedictinam fere exscribit, et quasi explicat, ac
praesertim hoc capite. Ita vero ciborum mensuram
<pb n="0616B"/>
disponit <note>(Cap. 26)</note>:  « Sufficere namque credimus
ad refectionem quotidianam tam sextae quam nonae
omnibus mensibus cocta duo pulmentaria, et tertium
quodcunque fuerit crudum cum pomis. Medius panis
pensans libram singulis fratribus in die sufficiat . . . . .
Quando ergo ad sextam horam tempore aestivo, vel
aliis temporibus reficiunt, tertia quadra ipsius dominici
panis a cellerario per omnium annonas in cellario
subtracta sera ante illud crudum pulmentarium
inferendum mensis ponatur . . . . . ut ipsae solae partes
cum crudo quocunque pulmentario mixto cum pomis,
vel si quid de pulmentariis prandii remanserit fratrum
coenae sufficiat. » </p>
<p>Eamdem item sententiam confirmat primorum
Cisterciensium praxis, qui regulam S. Benedicti ad
litteram sibi servandam proposuerant; quibusque
duplex tantum ad prandium pulmentum, unicum vero
ex fructibus aut herbis crudis ad coenam ministrabatur,
ut facili negotio colligi potest ex libro Usuum Cisterc.,
in cujus cap. 76, <hi>De prandio,</hi> ita habetur:  « Porro
<pb n="0616C"/>
cellerarius et coci provideant ut ambo pulmentaria
priusquam campana pulsetur, si sic tamen abbas
viderit expedire, per mensas disponant. »  De tertio
autem pulmentario nihil. Capite vero 83, <hi>De caena:</hi> 
 « Post vesperas expleto officio defunctorum, et
pulsato signo, sicut superius diximus, accedant ad
coenam. Quod si poma, vel herbae crudae, vel aliud
tale quid fratribus generaliter distribuendum est,
potest cellerarius deferre per mensas ante versum,
quando ei vacuum fuerit. »  Equidem aestate, messis
tempore, cum laborabant, unum ad prandium
pulmentum coctum, alterum etiam ad coenam coctum
habuisse patet ex cap. 84;  « ac consequenter, ait
Julianus Parisius abbas Fulcardi Montis <note>(In not. ad
cap. 76 lib. Us. Cist.)</note>, aliis diebus, si quando
coenarent, nonnisi fructus, olera, aut nascentia leguminum,
eaque cruda accepisse. »  Idem pariter colligitur
ex lib. Institutorum cap. general. Ord. Cisterc.
cap. 79, quo decernitur, ut  « loquentes ad mensam
<pb n="0616D"/>
priventur vino, aut si non habuerint vinum, uno
pulmento, si duo habuerint. »  Non ergo duo semper
pulmenta ad refectionem habebant.</p>
<p>Adversus hanc quam proposuimus hactenus opinionem
posset opponi. 1º quod S Benedictus duo
pulmentaria cocta et tertium ex pomis <emph>502</emph> et leguminibus,
si fuerit unde, propter diversorum infirmitates
concedit, ut qui ex uno comedere non potuerit
ex alio reficiatur. Porro male consultum esset diversorum
infirmitati, si duobus ad prandium pulmentis
indultis, tertium duntaxat ad coenam crudum concessisset.
Fieri enim posset ut quis ex illo tertio
gustare non posset, ac proinde in solo pane coenaret.
Adde quod S. Pater tertium pulmentum non absolute
concedit, sed tantum si fuerit unde poma, aut nascentia
leguminum. Quod si non fuerint, omnibus in
solo pane coena erit. Multo ergo aequius foret ac
spiritui discretionis, quo abunde repletus erat, magis
consenum, affirmare S. Patrem duo pulmentaria
<pb n="0617A"/>
cocta cum uno crudo ad prandium, totidemque ad
coenam concessisse.</p>
<p>Respondeo S. Benedictum satis superque diversorum
infirmitati providisse, duo ad prandium pulmentaria
cocta concedendo, et tertium ad coenam ex
pomis aut herbis crudis, quae vix deficiunt in monasteriis
ad ejus mentem aedificatis, hoc est, in quibus
nihil deesse debet, in quibus spatiosi horti,
monachorum manibus excolendi, contineri debent.
Ac si deficerent, satis fuisse addictis poenitentiae
monachis in solo coenare pane. Nec de S. Benedicti
mente judicandum esse ex usu et remissione nostrorum
temporum; sed ex districtione et austeritate
veterum monachorum, quibus pro magnis erat deliciis
ad panem aliquid addidisse. Certe Cluniacenses toto
anni tempore, una excepta Quinquagesimae dominica,
in solo pane coenasse, aut ad maximum fructus
crudos ad panem adhibuisse, colligi potest ex Udalrico <note>(Lib. I, cap. 49)</note>;
 « In Quinquagesima, inquit,
quia de caetero nec caseum, nec ova comedimus,
<pb n="0617B"/>
post vesperas ad coenam de ipsis ovis coctis
in pipere habemus generale; quod toto anno amplius
non contingit, ut aliquid ea vice habeamus praeter
solum panem; et si forte sunt in promptu cruda
poma, vel ea quae in ferramento characterato de
conspersione farinae tenuissimae fiunt, et ab hominibus
Romanae linguae nebulae, a nostratibus appellantur
oblatae. »  Idem in mss. S. Benigni Divionensis
Consuetudinibus cap. 55, et in Ordinario Corbeiensis
monasterii etiam clarius continetur; nam
quod Udalricus ambigua voce expressit, perspicuis
ibidem verbis enuntiatur:  « Toto anno non contingit
ut quidquam generaliter ad coenam habeamus coctum,
praeter panem solum, nisi vel cruda poma, vel
ea quae ferro characterato, etc. » </p>
<p>Secundo opponi posset capitulum 16 monachorum
Sangallensium, statuens,  « ut reficiendi fratres unum
pulmentum cum potu et horto seu pomis, si sunt,
ante se inveniant; post quae et alia dentur quae Regula
<pb n="0617C"/>
mandat. »  Illa autem alia haud possunt esse nisi
secundum pulmentum coctum. Ergo tria ad singulas
refectiones concedit sanctus Benedictus.</p>
<p>Respondeo capitulum istud intelligendum esse de
refectione quae jejunii diebus unica fit ad nonam, ad
quam tria quidem pulmenta sanctus Pater indulget,
aut certe illos monachos locutos fuisse juxta usum
sui monasterii.</p>
<p> <emph>503</emph> Tertio opponi posset Hildemari testimonium
ad haec verba <hi>addatur et tertium</hi> sic scribentis:  « Hoc
autem notandum est, quia in diebus privatis, si non
fuerit calor, aut maximus labor, duo debent esse ad
sextam pulmentaria cocta et unum crudum, et ad seram
tertium coctum, si coenaturi sunt ad aestimationem
panis; id est, quia sicut ipse dicit, duas partes
librae panis debet monachus manducare ad sextam,
et tertiam ad seram, si coenaturus est; ita etiam de
pulmentis intelliguntur, hoc est duo pulmenta cocta
habeat monachus ad sextam, et tertium crudum;
et ad seram unum pulmentum coctum, quod est jam
<pb n="0617D"/>
tertium coctum, sicuti tertiam partem librae panis.
Si autem ad nonam fuerit manducandi tempus,
jussit dari duo pulmenta cocta, et unum crudum. » </p>
<p>Respondeo Hildemarum forte locutum fuisse secundum
usum sui monasterii, et ex hoc testimonio
saltem haberi non tria ad coenam pulmenta, sed unicum
duntaxat concedendum esse. Nec creditu difficile
est majores nostros praescriptae a S. Benedicto ciborum
mensurae aliquid addidisse, cum hujus rei luculentum
de coenobio Cassinensi testimonium habeamus
in epistola Theodemari ad Carolum imperatorem,
cujus haec verba:  « Beatus Pater noster instituit duo
cocta pulmentaria in quotidiana refectione fratribus
praeparari, et tertium de leguminibus crudis aqua
infusis; nos vero ex institutione majorum tria cocta
pulmentaria aliis diebus; quarta et sexta feria duo
tantum reficiendis fratribus praeparamus, excepto
quod plures ex fratribus nostris pane tantum his diebus,
<pb n="0618A"/>
herbisque hortensibus vescuntur; quorum plerique
etiam nec vinum bibunt. Die vero dominica et
in festivitatibus praecipuis etiam quartum addimus
pulmentum, exceptis secunda, quarta et sexta feriis. » 
Ubi quod quatuor festivis diebus pulmenta
ministrata dicuntur, intelligendum est tam pro prandio
quam pro coena, ut duo ad prandium duoque ad
coenam unicuique praeberentur. Neque enim credibile
est faustis illis temporibus octo diebus festis pulmenta
uno die concessa fuisse.</p>
<p>Caeterum istam opinionem confirmat veterum monachorum
praxis, qui non plus edebant solvendo
jejunium quam illud servando, contenti hoc casu aut
refectionis tempus praevenire ad sextam, aut solitos
cibos duas in refectiunculas distribuere.</p>
<p>Sunt qui <hi>refectionem quotidianam</hi> hic intelligunt
prout opponitur refectioni dierum solemnium; in
quibus, aiunt, meliora et plura debent apponi pulmenta,
quam aliis diebus quotidianis:  « Alii sunt,
inquit Hildemarus, qui quotidianam refectionem intelligunt
<pb n="0618B"/>
de diebus privatis, et in solemnibus plus,
propter illud quod idem S. Benedictus alibi dicit
diebus privatis et dominica; ut sicut illic divisit inter
privatos dies et dominicam, cum de officiis dixit, ita
et in hoc loco intelligitur divisisse, cum dicit ad
refectionem quotidianam; ac per hoc in eo quod dicit
ad refectionem quotidianam, datur intelligi, ut ad
refectionem solemnium dierum aliquid plus et melius
esse debeat. » </p>
<p> <emph>504</emph> Sic Regula Cujusdam ad virgines, quae magna
ex parte ex Benedictina sumpta est:  « Quotidianis,
inquit <note>(Cap. 10)</note>, diebus sufficere decernimus duo
fercula, exceptis pomorum donis, de leguminibus,
vel de oleribus conferta, seu farinae qualibet conspersione . . . .
Festis vero diebus pro reverentia sacrae
solemnitatis pluribus cibis, id est ternis vel quaternis
ferculis sunt corpora reficienda: sic tamen ut, si
plura sunt cibaria numero, sint minora, ut corpora
necessario cibo reficiantur, et non nimia saturitate
<pb n="0618C"/>
damnentur. »  Et certe ea fuit priscorum monachorum
consuetudo, ut festis dominicisque diebus paulo
liberius exciperentur. S. Caesarius in Regula ad virgines <note>(In Recapit. cap. 16)</note>:
 « In festivitatibus majoribus
ad prandium et ad coenam fercula addantur; et
recedentibus de ea dulceamina addenda sunt. »  Sanctus
Aurelianus in utraque ad monachos et ad virgines
Regula <note>(Cap. 51 et 35)</note>:  « Pisces vero certis festivitatibus,
aut quando sanctus abbas indulgentiam facere
voluerit, tunc procurentur; »  et in ordine convivii,
quem utrique Regulae subjunxit:  « In festivitatibus
vero, et quando abbas indulgentias voluerit facere,
et cibaria quantum voluerit, et recentes addantur. » 
Sanctus Isidorus <note>(Cap. 10)</note>:  « Per omnem autem hebdomadam
fratres viles olerum cibos, ac pallentia
utantur legumina; in diebus vero sanctis interdum
cum oleribus levissimarum carnium alimenta. »  S.
Fructuosus <note>(Cap. 5)</note>:  « Vivant solis oleribus et leguminibus,
raroque pisciculis fluvialibus vel marinis;
<pb n="0618D"/>
et hoc ipsum quoties se opportunitas fratrum vel
festivitas solemnitatis dederit alicujus, servata in his
et similibus causis discretione. »  Denique Magister <note>(Cap. 26)</note>:
 « Dominico die vel aliis festis diebus, sed
et propter extraneas advenientes personas quovis die
quidquid addere abbas in cibo voluerit, ut pote majori,
conceditur; vel dulciorum aliqua, secundum testimonium
quod legitur in Vitis Patrum; ubi pro diebus
festis delicatum petierunt a Domino cibum, et apparuit
eis cum favo angelus. Tantum est, ut consideret
aequalitatem, et fugiat corruptibilem nimietatem. » 
Sed his indulgentiis quae in monachis tota hebdomada
solis leguminibus vescentibus, utcunque tolerandae
sunt, parce omnino utendum est; nam et S. Benedictus
festos dies neque hoc capite, neque in tota Regula
quotidianis opponit. Imo semper meminisse debemus
quod ait Regula Cujusdam ad monachos <note>(Cap. 11)</note>, <hi>ferias monacho non esse super terram;</hi> 
 et Regula ms.
incerti alterius auctoris <note>(Cap. 7)</note>: <hi>Ne dicas hodie
<pb n="0619A"/>
festivitas est, et bibam vinum; et cras Pentecostes, et
manducabo carnes; quia non est festivitas apud monachos
super terram.</hi> Quae verba desumpta sunt ex
Evagrii monachi sententiis ad eos qui in coenobiis et
xenodochiis habitant fratres.</p>
<p> <hi>Tam sextae, quam nonae.</hi> ] De vespertina autem quae
fit tempore Quadragesimae quid? De ea forte hic tacuit,
quia postea dicturus est, hoc potissimum tempore
aliquid de cibo et potu subtrahendum esse, ut
notat Boherius: mensuramque ciborum istis temporibus
aut in abbatis providentia reliquit, aut suos
sola panis libra quam in die concedit, contentos esse
voluit; nam et S. Richmiro abbati <note>(In ejus Vit. n. 15,
saec. III Benedict.)</note> <emph>505</emph> cum sanctae Quadragesimae
dies advenirent, erat ei aridus cibus panis tantum
hordeaceus, quem etiam manu molebat. »  Atque ita
S. Isidorus in Regula decernit <note>(Cap. 10)</note>:  « In observatione
autem Quadragesimae sicut fieri solet post
expletum jejunium pane solo et aqua omnes contenti
erunt, vino autem et oleo abstinebunt. »  Et
<pb n="0619B"/>
sane  « jejunare eos dicimus, inquiebat olim Petrus
Damiani <note>(Opusc. 14 et 15, cap 6)</note>,
qui panem cum
sale et aqua percipiunt, ubi autem praeter haec aliud
aliquid additur, perfectum jejunium non vocatur. » </p>
<p> <hi>Omnibus mensis.</hi> ] Hanc lectionem, quam vulgatae
retinent editiones, et in quibusdam codicibus reperiri
docent Hildemarus, Bernardus Cassinensis et Boherius,
reprobat idem Hildemarus, et cum eo praefati
commentatores, cujus loco substituunt <hi>omnibus mensibus,</hi> 
sicuti exstat in Regula Magistri cap. 26. Quam
lectionem sequuntur antiquae versiones Gallicae, inter
alias vetus ex ms. Conch., quae hunc locum ita reddit: <hi>en tous les moys de l' an;</hi> 
 versio Joannis <hi>de Précis</hi> 
cum alia antiqua monasterii S. Remigii Rhemensis: <hi>en tout temps;</hi> 
 Guidonis Juvenalis: <hi>en tout le temps
de l' an;</hi> Matthiae Lamberti: <hi>tous les mois de l' an;</hi> altera
recentioris auctoris: <hi>en tous les mois de l' année.</hi> 
Quam lectionem praefert Menardus, aitque S. Benedictum
hic occurrere pravae quorumdam consuetudini,
<pb n="0619C"/>
qui ob calores plura fercula in aestate quam in hieme
quotidie apponi volebant; quod etiam cavit S. Isidorus
hoc statuto <note>(Cap. 10)</note>:  « In utrisque temporibus refectio
mensae tribus erit pulmentis. » </p>
<p>Vulgaris tamen lectio non videtur omnino spernenda;
nam si legamus <hi>omnibus mensis,</hi> manifestum
est S. legislatorem non minus pravae occurrisse quorumdam
consuetudini, qui plura aut meliora abbatis
aliorumque in dignitate positorum mensis apponi volunt
fercula, quam fratrum; id quod expressis verbis
prohibet idem S. Isidorus <note>(Cap. 10)</note>:  « Abbas citra
languoris necessitatem cibos in conspectu pariter cum
fratribus sumat; nec aliud quam caeteri, nec cultius
quam quae in commune consistunt, praeparari sibi
quidquam expetat . . . Aequalia quippe erunt mensarum
omnium fercula, similibusque alimentis cuncti reficiendi
sunt fratres. »  Et Regula monastica communis
sancti Fructuosi <note>(Cap. 11)</note>:  « Excepto in adventu
fratrum et languoris necessitate, delicatiores cibos
non audeant edere abbates, nisi tales quales et fratres. » 
<pb n="0619D"/>
Concilium Aquisgran. <note>(Can. 25)</note>:  « Ea quam
monachi sui habent mensura sint abbates contenti in
manducando, in bibendo, in dormiendo, in vestiendo,
in operando, si in aliis utilitatibus non fuerint occupati. »  Et Oxoniense anno 1222 <note>(Apud Spelm.,
tom. II Conc. Angl.)</note>: Omnes  « in uno refectorio
simul edant; nec per se cuilibet, sed communiter
omnibus victualia praeparentur. »  Huc referri potest
optimum Cluniacensis monasterii institutum, quod
refert Udalricus in haec verba <note>(Lib. III, cap. 18)</note>:
 « Quoties piscium generale datur, statim post sextam,
vel si tandiu jejunatur, post nonam totum esse debet
dispositum, et ordinatum in scutellis super tabula,
quae est in vestibulo cellarii, ut prior veniens antequam
consideat ad squillam, videre possit quod est
in singulis <emph>506</emph> scutellis, si est aequale, et ita divisum
ut prioribus non veniant majores et meliores
partes; multumque in hoc genere personarum acceptio
<pb n="0620A"/>
vitatur. »  Porro si non licet abbati meliores sibi ac
plures quam fratribus cibos habere, multo minus
convivia lauta facere; quae prohibet Benedictus
papa XII in sua pro monachis Benedictinis Constitutione,
his verbis:  « Prohibemus insuper ne superiores,
abbates, priores, et caeteri quicunque ipsius ordinis
seu religionis lautis conviviis et comessationibus
occupentur; nec in his sumptus immoderatos
et alias excessivos faciant. » </p>
<p>Vel etiam <hi>omnibus mensis;</hi> id est tam secundae
quam primae, ut explicat Theobaldus Artaldus, ne
forte servitores, lectores, et alii monasterii utilitatibus
detenti, qui ad primam mensam cum fratribus accumbere
nequiverunt, sub specie majoris laboris, aliquid
sibi caeteris amplius indulgendum crederent. Ita Regula
S. Pachomii:  « Ministri absque his quae in commune
fratribus praeparata sunt, nihil aliud comedant, nec
mutatos cibos sibi audeant praeparare; »  e capitulum
20 monachorum Sangallensium:  « Ut ministri
omnes intus forisve in potu et cibo, vestimentis caeterisque
<pb n="0620B"/>
necessariis ea mensura qua caeteri fratres
vivunt, contenti sint. » </p>
<p>Est qui Gallice vertit <hi>à chaque repas;</hi> quae versio
si recipiatur, intelligenda erit de prandio, non autem
de coena:  « Si enim dicatur <hi>omnibus mensis,</hi> inquit,
Bernardus Cassinensis, oportet suppleri <hi>prandii;</hi> non
enim tot fercula in coena danda. »  Vel etiam dicendum
terminum universalem <hi>omnibus</hi> coenam et prandium
complecti.</p>
<p> <hi>Duo pulmentaria cocta.</hi> ] Totidem concedit Regula
Magistri c. 26, Solitariorum c. 43, Cujusdam ad virgines
c. 10.
At vero S. Caesarius in Regula ad virgines
in Recapitulatione c. 16:  « Cibaria, inquit,
omnibus diebus in jejunio tria, in prandio bina tantummodo
praeparentur; »  et S. Aurelianus in Ordine
convivii:  « Cibaria quotidie ad refectionem tria, ad
prandium duo, et ad coenam duo. »  S. Fructuosus
autem mentem suam non satis explicat, cum statuit,
ut  « in praecipuis solemnitatibus tria pulmenta, et
<pb n="0620C"/>
totidem potiones fratribus praebeantur. » </p>
<p>Quid vero pulmentariorum nomine intelligendum sit
in Regula S. Benedicti paucis est investigandum:  « Pulmentum
vocatur a pulte, inquit S. Isidorus <note>(Lib. II Orig.
c. 2)</note>; sive enim sola pultis, sive quid aliud ejus permixtione
sumatur, pulmentum proprie dicitur. »  Atque
hoc sensu secundum S. Hildegardem S.  P. Benedictus
 « pulmentaria cibos illos ostendit, qui ad ignem positi,
hac et illac ligniolo moventur, ne comburantur. » 
Eodem modo pulmentum hic explicant Theobaldus
Artaldus, Coelestinus, aliique nonnulli et pietate et
doctrina viri graves, habita ratione etymologiae vocis.</p>
<p>Alii econtra non minus doctrina conspicui pulmenti
seu pulmentarii nomine intelligunt quidquid pani
adjicitur ut melius comedatur. Atque ita in communi
usu loquendi solet usurpari, ut infinitis prope exemplis
posset demonstrari. Solus hic Hildemari textus
sufficiet: <emph>507</emph>  « Pulmentaria, inquit, multis modis
dicuntur. Dicuntur enim de carne, sicut in lib. Genes.
dixisse fertur Isaac ad filium suum cum isset in venationem,
<pb n="0620D"/>
et de sua venatione fecisset illi pulmentum.
Dicuntur etiam de piscibus, sicuti habes in
Evangelio, ubi Dominus post resurrectionem suam
apparuit discipulis piscantibus, et interrogavit eos si
haberent aliquid pulmentarii; et cum venissent discipuli in
terra, viderunt prunam, et super prunam piscem
positum. Dicitur etiam pulmentum de leguminibus,
sicuti habes in praefato libro Geneseos, ubi dicitur:
Coxit Jacob pulmentum, quod fuit de lenticula factum.
Pulmentum enim dicitur, sicut tradunt magistri,
quidquid pani adjicitur, ut melius ipse panis comedatur,
sicuti est caseum, et folia porrorum, et ovum,
et caetera his similia. Nam caseum si non coctum
manducaveris cum pane, non dicitur pulmentum coctum;
si autem coctum fuerit, dicitur pulmentum
coctum. In hoc loco pulmentum coctum dictum est
quod de oleribus, de caseo, de ovis, et de farina. » </p>
<p>Atque secundo hoc sensu sumendum esse hoc capite
<pb n="0621A"/> <hi>pulmenti</hi> 
 vocabulum quatuor mihi persuadent. Primo,
quod verba in legibus accipi debent in sensu qui
eis ex communi et recepto usu loquendi convenit,
non secundum etymologias eorum; alioquin subditos
legibus, qui nec vocum etymologias scire tenentur,
et frequenter non possunt, ut pote qui studere prohibentur,
infinitis prope transgressionibus redderent
obnoxios.</p>
<p>Secundo, quod pulmentum primo sensu pisces non
complectitur; at qui prohibitos a S. Benedicto pisces
assereret, legi neminem. Certe ipsi Cistercienses qui
S. Benedicti Regulam ad litteram sibi servandam
proposuerant, etsi solis vesci leguminibus, iisque
omnino male paratis solerent, tamen aliquando piscibus
usos fuisse constat ex S. Bernardo <note>(Serm. 30,
in Cant.)</note>, qui nonnullorum monachorum de victu
querelas perstringens, inter alia redarguit eos quod
quererentur:  « Pisces de stagno aut de lutosa aqua
meae penitus complexioni non congruunt; »  et ex
Vita B. Rogerii abbatis Ellantii <hi>(Num. 5 et 10 apud
<pb n="0621B"/>
Boll. 4 Jan.)</hi>, qui obiit anno 1175, cui cum aliquando
 « piscis non modicus offerretur, . . . requisivit an ex
eo singuli fratres portionem possent accipere ordinariam, » 
jussitque illum in commune olus conventus
mitti; aliquando etiam in itinere constitutus pisce <hi>mirae magnitudinis</hi> 
 refectus legitur.</p>
<p>Tertio, quia pulte pro pane veteres utebantur, ut
patet ex Plinio <note>(Lib. XVIII)</note>:  « Pulte autem, non pane,
vixisse longo tempore Romanos manifestum est, quoniam
inde et pulmentaria hodie dicuntur. »  Sed S. Benedictus
hic panem ad pulmenta adjicit. Hoc argumentum
est Nicolai Bravi.</p>
<p>Quanto, quod ex Regula tertium pulmentum determinate
debet esse ex leguminibus. Unde merito
potest inferri alia duo non absolute ex leguminibus,
sed ex quocunque alio obsonio praeparari posse. Alioquin
sanctus Pater sine conditione dixisset, sufficiant
monachis tria pulmentaria.</p>
<p>Cum ergo ex communi usu loquendi pulmentum
<pb n="0621C"/>
dicatur quidquid <emph>508</emph> pani, ut facilius comedatur,
additur; et alioquin S. Pater solas quadrupedum
carnes prohibeat, pulmentariorum nomine hic omnia
ciborum genera quae vitae monasticae proposito conveniunt,
aut ei ratione pretii vel suavitatis nimiae non
repugnant, intelligenda sunt. Quaenam vero monachis
conveniant ex SS. Patrum factis, dictis, et Regulis
accipiendum est.</p>
<p>Itaque S. Hieronymus de coenobitis Aegyptiis loquens <note>(Epist. 22)</note>:
 « Vivitur pane, inquit, leguminibus,
et oleribus, quae sale solo condiuntur: vinum
tantum senes accipiunt. »  De anachoretis vero:
 « Excepto sale et pane, ad desertum nihil perferunt
amplius. »  Similiter de Aegyptiis monachis disserens
Cassianus <note>(Lib. IV, cap. 22)</note>:  « Nec tanta cura inter
eos parandorum ciborum vel coctionis impenditur,
quippe qui maxime xerophagiis vel homophagiis utuntur,
et apud quos secta singulis mensibus porrorum
folia, lapsana, sal frictum, olivae, pisciculi minuti
saliti, quos illi maenidia vocant, summa voluptas est. » </p>
<p>
          <pb n="0621D"/>De Pachomianis ita loquitur Palladius <note>(Lausiac.
cap. 39)</note>:  « Alii versantur in mensis parandis, mensae
imponentes panes, olera agrestia, olivas, caseos, et
extremas carnium partes, et comminuta olera. »  Et
certe solitas eorum escas fuisse olera, legumina, olivas,
allia, herbasque minutas oleo et aceto conditas
colligitur ex Vita S. Pachomii: unde et negligentem
coquum redarguens ait:  « Quomodo hoc facis, cum
statutae vivendi leges, et SS. Patres sabbatis atque
dominicis omnibus, olera coqui jubeant fratribus
vesci volentibus? » </p>
<p>De SS. Patribus in Sina audiendus est S. Nilus <note>(Hist. caedis SS. Pat. in Sina, cap. 5)</note>:
 « Pauci quidem
norunt alimentum ex frumento . . . multi autem
vescuntur crudis oleribus et baccis, mensam minime
artificiosam, et nullis condimentis instructam amplectentes,
eorum qui obsonia condiunt, et panem conficiunt,
curiositatem multum valere jubentes; ne si
<pb n="0622A"/>
in curando corpore multum temporis ponerent, negligentes,
essent in eo in quo potius oportet perseverare. » </p>
<p>Non majorem curam in parandis sibi cibis impendebant
monachi ad Jordanem habitantes, de quibus
in Vita S. Mariae Aegyptiacae num. 5 <note>(Boll. 2 April.)</note>:
 « Esca illis indeficiens erant divina eloquia; corpori
vero indulgebantur necessaria duntaxat, panis et
aqua. » </p>
<p>Sancti Gerasimi discipuli quinque infra hebdomadam
diebus nihil  « quod esset esculentum nisi panem
et aquam, et dactylos »  gustabant. Sabbato et
dominica  « cocto utebantur in coenobio, et parum vini
sumebant. » </p>
<p>Neque vero haec solis in Oriente degentibus monachis
singularia exstiterunt. S. Fintani in Hibernia
saeculo VI abbatis discipulis communis cibus nihil erat
aliud <hi>nisi olera agrestia,</hi> ex ejus Vita num. 2 <note>(Boll. 17
Feb.)</note>. De monasterio S. Comgalli Vitae secundae scriptor
num. 26 sic loquitur <note>(Bolland. 10 Maii)</note>:  « Panis
<pb n="0622B"/>
jam, et aqua, atque olera tantum erant in illa coena;
lac enim et caetera alimenta in monasterio S. Comgalli
visu et gustu antea incognita erant . . . Postea
suadente episcopo <note>(S. Finbarro)</note> et aliis <emph>509</emph> sanctis
per rationem charitatis lac receptum est senibus et
infirmis. »  Postea etiam receperunt pisces, ex eadem
Vita num. 34. Ex Regula quoque vivendi monachis a
S. Davide praescripta <note>(Bolland. 1 Martii)</note>,  « cibum ad
necessitatem magis quam ad saturitatem sumebant;
ibi quoque et oleribus et sale contenti, lautiores cibos
pro fastidio reputabant. Infirmis tamen, vel aetate
provectis, vel longo itinere fatigatis, aliquando lautioris
cibi oblectamenta procurabant. » </p>
<p>Jam vero si sanctorum dicta consulamus: S. Basilius <note>(Regul. fus., cap. 19)</note>:
 « Oportet, inquit, omnimodo
illis uti cibis qui et facilius et vilius comparantur,
ne praetextu abstinentiae quae pretiosiora sunt
quaeramus, et sumptuosiores cibos ex condimentis
pretiosis componamus. Sed si quid est quod in unaquaque
<pb n="0622C"/>
provincia facilius et vilius comparatur, et
quod in usu hominum communiter habetur, hoc ad
usus nostros oportet assumi, et ea tantummodo requiri
quae ad vitam pernecessaria sunt, id est oleum
et alia hujusmodi, vel si qua etiam ad infirmantium
solamen adhibentur. »  Et paulo antea:  « Si quid
ergo illud est, quod potest vel brevius vel facilius
explere hanc necessitatem corporis in cibis, id potius
eligendum est. Sed et Dominus, ut opinor, hoc
ostendit cum esurientes in deserto reficit; quia cum
utique posset majore miraculo copiosiores eis cibos
parare, nihil horum fecit; sed simplicem eis exhibuit
victum; et secundum Joannem quinque panes hordeaceos
et pisciculos duos apponit. De potu vero nec
mentio quidem ulla fuit: ex quo sine dubio designatur
quod omnibus sufficiens esse possit aquae usus et
pernecessarius. » </p>
<p>Similiter Cassianus <note>(Lib. V, cap. 23)</note>:  « Igitur est
cibus eligendus, non tantum qui concupiscentiae flagrantis
aestus temperet minusque succendat, verum
<pb n="0622D"/>
etiam qui ad parandum sit facilis, et quem ad comedendum
opportuniorem vilioris pretii compendium
praestet, quique sit conversationi fratrum usuique communis. » </p>
<p> S. Hieronymus Paulinum monachum de instituenda
vitae ratione ita instruit <note>(Epist. 13)</note>:  « Sit vilis et
vespertinus cibus, olera et legumina, interdumque
pisciculos pro summis ducas deliciis. Qui Christum
desiderat, et illo pane vescitur, non quaerit magnopere
de quam pretiosis cibis stercus conficiat. » </p>
<p>His concinunt ea quae ad eumdem Paulinum coquum
ad praeparandos monachorum cibos aptum
mittens, scribit Severus Sulpicius <note>(Spicil. tom. V)</note> in
haec verba:  « Postquam omnes coquos tuos coquinae
tuae renuntiasse cognovi, credo quia dedignarentur
officium vilibus praebere pulmentariis: puerulum
tibi ex nostra misimus officina, doctum satis pallentem
coquere fabam, et ignobiles betas aceto et jure
<pb n="0623A"/>
condire, vilemque pultem esurientium faucibus inferre
monachorum, piperis nescium, laseris ignarum,
familiarem cymini, et apprime callidum herbis
suave redolentibus clamosum urgere mortarium.
Unum habet vitium, quod hortorum omnium civilis
est inimicus, ita ut si admissus fuerit, proxima quaeque
metet gladio, nec exsaturabitur unquam caede
malvarum. » </p>
<p> <emph>510</emph> Denique Evagrius in Monachicis num. 3 <note>(Tom. III Mon. Eccles. Graec.)</note>:
 « Cibum brevem et
nullius pretii, non autem multum ac magna cura
egentem cape. Quod si praetextu hospitalitatis de
sumptuoso in mentem venerit, eam abjice cogitationem,
nec illi adhaereas; per illam quippe insidiatur
tibi adversarius, quo te a quiete avertat. » </p>
<p>Venio ad veterum monachorum instituta, Regula
S. abbatis Isaiae ita habet <note>(Cap. 31)</note>:  « Si habitaveris
cum aliquo fratre, et dicit tibi: Coquito; dic: Quid
vis? Et si electionem tibi reliquerit, coquito quidquid
tibi venerit ad manus. »  Regula S. Aureliani ad monachos
<pb n="0623B"/> <note>(Cap. 51)</note>:
 « Carnes in cibo nusquam sumantur,
pulli vel cuncta altilia in congregatione non ministrentur;
infirmis tantum provideantur et accipere
liceat. Pisces vero certis festivitatibus, quando sanctus
abbas indulgentiam facere voluerit, tunc procurentur. » </p>
<p>Regula sancti Columbani <note>(Cap. 3)</note>:  « Cibus sit vilis
et vespertinus, monachorum satietatem fugiens, et
potus ebrietatem, ut et sustineat, et non noceat,
olera, legumina, farina aquis mixta, cum parvo panis
paximatio, ne venter oneretur, et mens suffocetur. » 
Et tamen sancti Columbani discipulos aliquando
etiam piscibus usos fuisse constat ex Vita sancti
Galli cap. 6, saec. II Benedic.</p>
<p>Regula S. Isidori <note>(Cap. 10)</note>:  « Per omnem autem
hebdomadam fratres viles olerum cibos ac pallentia
utantur legumina. In diebus vero sanctis interdum
cum oleribus levissimarum carnium alimenta. »  Et
alibi idem S. Isidorus monachorum vitam describens
<pb n="0623C"/> <note>(Lib. II de Eccles. Offic., cap. 15)</note>:
 « Non solum
a carnibus et vino abstinent pro sufficientia domandarum
libidinum, sed etiam ab omnibus quae ventris
et gutturis provocant appetitum. » </p>
<p>Regula S. Fructuosi <note>(Cap. 5)</note>:  « Vivant solis oleribus
et leguminibus, raroque pisciculis fluvialibus
vel marinis; et hoc ipsum quoties se opportunitas
fratrum vel festivitas solemnitatis dederit alicujus,
servata in his et similibus causis discretione majoris. » </p>
<p>Regula denique Cujusdam ad virgines <note>(Cap. 10)</note>:
 « Quotidianis diebus sufficere decernimus duo fercula,
exceptis pomorum donis, de leguminibus, vel
de oleribus conferta, seu farinae qualibet conspersione. » </p>
<p>Ut autem etiam ex nostris aliqua ponamus exempla,
discipuli sancti Amarini abbatis  « vix panem
paximatii ad mensuram cum lympharum potu sumebant. » </p>
<p>Idem de primis sancti Benedicti abbatis Anianensis
discipulis narrat Ardo in ejus Vita num. 12
<pb n="0623D"/> <note>(Saec. IV Ben. part. I)</note>:
 « Pellebatur aliquoties eorum
esuries lacte delato a vicinis mulieribus, quoniam
ariditate tabuerant corpora eorum, solo viventes
pane et aqua. » </p>
<p>Sanctus Ansegisus abbas Fontanellensis in constitutione
de victu et vestitu suorum monachorum assignat
fabas, pisa, mel, caseum, ova, porcos saginatos
ad adipem et lardum, insuper in Nativitate Domini
et Paschate aucipastas, pullipastas, et pullos.
Ad potum vero vinum et siceram. Ad infirmorum
curam, mel et pigmenta.</p>
<p>Cluniacenses sua pulmenta quotidie conficiebant
unum ex fabis, <emph>511</emph> alterum ex oleribus; quibus
adjiciebant pittantiam vel generale ex caseo, ovis;
sola dominica et feria quinta ex piscibus; idque <hi>si
tamen aequo pretio inveniri</hi> poterant. Quid vero sit
pittantia, quid generale, docet Udalricus his verbis <note>(Lib. II, cap. 35, et lib. III, c. 18)</note>:
 « Generale appellamus
<pb n="0624A"/>
quod singulis in singulis datur scutellis. Pittantia
quod in una scutella duobus: verbi gratia, aliquando
pro pittantia absque scutella unum erudi
casei frustum, vel quatuor ova: pro generali ova
quinque, caseus nunquam, nisi coctus. »  Feria 2, 4
et 6 pittantiam, aliis diebus generale ministrabant.</p>
<p>Tegernsenses etiam in Bajoaria monachi raro piscibus
vescebantur ut testatur Gozpertus ejusdem loci
saec. X abbas <note>(Tom. IV Anal.)</note>:  « In regione, inquit,
australi, sicut scitis, habitantes, more monachorum,
ut docet, a carnibus abstinentes, captura piscium raro
pascimur; quia piscosas aquas minime habemus. » </p>
<p>Quid vero de Cisterciensibus? Certe audiendus est
hic Guillelmus abbas Sancti Theoderici de Clarevallensibus
loquens <note>(Lib. I de Vita sancti Bern., cap. 5)</note>:
 « Pulmentaria, inquit, saepius ex foliis fagi conficiebant.
Panis instar prophetici illius ex hordeo, et milio,
et vicia erat; ita ut aliquando religiosus vir quidam
appositum sibi in hospitio ubertim plorans clam
asportaverit, quasi pro miraculo omnibus ostendendum,
<pb n="0624B"/>
quod inde viverent homines, et tales homines. » 
Et Fastredus tertius Clarevallensis abbas; arguens
abbatem quemdam qui lautius vivebat <note>(Inter epist.
S. Bernardi)</note>:  « Non est haec vita quam me et te docuit
Pater et praedecessor noster Bernardus felicis
recordationis; nec modus quem nostri sacri ordinis
abbates et monachi sequuntur, qui nos pane ex avena
confecto, et herbis sine oleo et abdomine coctis
enutrierunt, et fabis pisisque ipso etiam Paschatis
die festo; quae austeritas, vel similis in omnibus ordinis
domibus observatur. »  Et ne domestici testes
suspecti fortasse videantur, peregrinos promimus,
Stephanum Tornacensem, et Jacobum de Vitriaco;
quorum prior ad Robertum priorem Pontiniacensem
scribens, sic loquitur:  « In sudore vultus sui vescuntur
pane suo, nec eos lascivire et rixari faciunt otium
et alienus cibus; tanta in eo parcimonia, ut duobus
tantum pulmentis utantur, quae aut ager ex leguminibus,
aut ex oleribus hortus affert; pisce tanto rarius
<pb n="0624C"/>
utuntur, quanto frequentius apud eos audiri solet,
quam videri »  Et alter in Hist. Occid. cap. 14:  « Piscibus,
ovis, lacte, et caseo non vescuntur communiter;
quandoque tamen licet raro pietatis intuitu pro
pittantiis et summis deliciis iis utuntur. » </p>
<p>Mira sunt ea quae de Carthusianis scribit Petrus
Venerabilis <note>(Lib. II Mir., cap. 28)</note>:  « Pane furfureo
semper utuntur, vino adeo adaquato, ut merito magis
villum quam vinum dicatur. Ab omni carnium esu
tam sani quam aegri in perpetuum abstinent. Pisces
nunquam emunt, sed forte ex charitate datos accipiunt.
Die dominico, et quinta feria tantum, caseum
vel ova ad vescendum admittunt. Tertia feria, ac sabbato
aut legumine, aut olere cocto utuntur. Omni
secunda, quarta, et sexta feria pane et aqua sola
contenti sunt. »  Et Guibertus abbas <note>(Lib. I de Vita
sua, c. 10)</note>:  « Dominica <emph>512</emph> a dispensatore escas,
panem scilicet ac legumen accipiunt, quod unicum
pulmenti genus a quoque eorum apud se coquitur . . .
Pisce et caseo dominicis et valde festis diebus utuntur;
<pb n="0624D"/>
pisce dixerim, non quem sibi ipsi emerunt, sed
quem bonorum aliquorum virorum largitione susceperint. » 
His concinunt ea quae praescribuntur in
Statutis Guigonis cap. 33, et in Antiquis Carthus. Statut.
part. II, cap. 13 et 14.</p>
<p>Ex dictis hactenus liquet quales debeant esse perfectorum
monachorum cibi; nimirum viles, inventu
et paratu perfaciles, ut sunt fabae, pisa, radices,
olera, legumina, et fructus terrae:  « Exemplum frugalitatis, magisterium parcimoniae, inquiebat olim
sanctus Ambrosius <note>(Lib. III in Hexam. c. 7)</note>, est herbae
simplicis victu, olerisque vilis aut pomi contentos
esse oportere, quem natura obtulit, quem liberalitas
Dei prima donavit. Ille salubris, ille utilis cibus,
qui morbos repellat, qui resecet cruditates, nullo hominum
partus labore, sed divino effusus munere, sine
satione frugis, sine semine tam dulcis, tam gratus, ut et
repletis voluptati atque usui sit, denique ad primas datus
<pb n="0625A"/>
mensas, ad secundas remansit. »  Et haec quidem ille
ad omnes, quid vero ad monachos? Caeterum pisces
non nisi raro, eosque vilis pretii, atque pro magnis
deliciis monachos comedere deceret. Non possum
hic praeterire factum singulare sancti Lupicini abbatis,
qui, ut refert Gregorius Turonensis <note>(Lib. de Vit.
SS. Pat. c. 1)</note>,  « ingressus in domum in qua cibi coquebantur ad reficiendum, vidit diversorum ferculorum
apparatum magnum, pisciumque multitudinem
aggregatam, dixitque in corde suo: Non est dignum
ut monachi, quorum vita solitaria est, tam ineptis
utantur sumptibus: et statim jussit praeparari aeneum
magnum; cumque locatus super ignem fervere coepisset,
posuit in eo cunctos simul quos paraverant
cibos, tam pisces quam olera sive legumina, vel
quidquid ad comedendum monachis destinatum fuerat,
dixitque: De his pultibus nunc reficiantur fratres;
nam non deliciis vacent, quae eos a divino impediant
opere. »  Et plane semper placuit illud sancti
Ambrosii <note>(Lib. VII in Luc)</note>:  « Indecorum est homines
<pb n="0625B"/>
curare de cibo qui militant de regno. »  Quibus
haec non arriserint, audiant non me, sed S. Bernardum <note>(Serm. 30, in Cant.)</note>:
 « Qui voluerit animam
suam salvam facere perdet eam. Quid hic vos dicitis,
observatores ciborum, morum neglectores? Hippocrates
et sequaces ejus docent animas salvas facere
in hoc mundo, Christus et ejus discipuli perdere;
quemnam vos e duobus sequi magistrum eligitis? At
manifestum se facit, qui sic disputat: Hoc oculis,
hoc capiti, et illud pectori aut stomacho nocet. Profecto
unusquisque quod a suo magistro didicit, hoc
in medium profert. Num in Evangelio legistis has
differentias, aut in prophetis, aut in litteris apostolorum?
Caro et sanguis profecto revelavit tibi hanc
sapientiam, non spiritus Patris. Est enim carnis
haec sapientia. Sed audi quid de ipsa nostri medici
sentiant: Sapientia carnis mors est. Item: Sapientia
carnis inimica est Deo. Num Hippocratis seu Galeni
sententiam, aut certe de schola Epicuri debui proponere
<pb n="0625C"/>
vobis? Christi sum discipulus, <emph>513</emph> Christi discipulis
loquor. »  Et infra:  « Quod vero prodest temperare
a voluptatibus, et investigandis diversitatibus
complexionum, ciborumque varietatibus inquirendis
quotidianam expendere curam? Legumina, inquit,
ventosa sunt, caseus stomachum gravat, lac capiti
nocet, potum aquae non sustinet pectus, caules nutriunt
melancholiam, choleram porri accendunt, pisces
de stagno aut de lutosa aqua meae penitus complexioni
non congruunt. Quale est hoc, ut in tot fluviis,
hortis, agris, cellariisve reperiri vix possit quod comedas?
Puta te, quaeso, monachum esse, non medicum;
nec de complexione judicandum, sed de professione.
Parce, obsecro, primum quidem quieti tuae;
parce deinde labori ministrantium; parce gravamini
domus; parce conscientiae, conscientiae dice, non
tuae, sed alterius, etc. » </p>
<p>Tandem quod ad ciborum condimenta spectat:
 « Absit procul saccharum, ut Fuliensium monachorum
verbis utar <note>(Const. Ful., cap. 39)</note>, cinnamomum, cariophyllum,
<pb n="0625D"/>
piper, et aliae species aromaticae. Nec
cuiquam nisi forte propter infirmitatem valetudinis
indigenti a superiore permitti possit. »  Et recte;
nam, ut dicebat Guillelmus, abbas Sancti Theoderici <note>(De Vit. sol. ad Frat. de Monte Dei)</note>:
 « De condimentis
obsecro, ut comestibiles fiant cibi nostri,
non etiam concupiscibiles vel delectabiles. Sufficit
enim concupiscentiae malitia sua; quae cum vix aut
nullo modo pertransire possit ad finem explendae
necessitatis, nisi per viam quantaecunque delectationis,
si coeperit accipere irritamenta ab eis qui perpetuum
susceperunt bellum adversus ejus oblectamenta,
fiunt duo contra unum, et sic periclitatur continentia. » 
Certe S.  P. Benedictus alia non vult ciborum
condimenta, quam quae omnibus etiam minus idoneis
facile parari possunt; cibos enim a fratribus coqui
praescribit; nec ullum a coquinae officio excusat.</p>
<p> <hi>Propter diversorum infirmitates, ut forte qui et uno
<pb n="0626A"/>
non poterit edere, ex alio reficiatur.</hi> Ne forte in solo
pane quis, unicum praeparatum pulmentum fastidiens,
reficeret. Sed quid cum solum propter diversorum
infirmitates deo pulmenta S. Pater indulgeat,
ut qui ex uno edere non potuerit, ex alio reficiatur,
unico contentus esse debet monachus, aut ex
utroque refici licebit? Respondet Petrus Boherius:
 « Quamvis bene faciat si a secundo abstineat, et de
tali possibili abstinentia teneatur Deo gratias reddere,
non credo tamen fratrem peccare, si de ambobus
rationabiliter sumat, cum nec Magister hoc tacite
hic prohibuerit, vel expresse. »  Similiter Hildemarus:
 « Hoc sciendum est, inquit, quia potest ex
duobus refici, si valet; eo quod non est ejus intentio
de hoc, ut si potest de ambobus edere pulmentis, ex
uno tantum edat. Et quod ita sit, manifestatur ubi
dicit. <hi>Addatur et tertium;</hi> quia nequaquam dixisset
addi et tertium, si solummodo voluisset edere de
uno quemlibet. »  Idem etiam sentit Menardus. Et
sane, ut ipse ait,  « male consultum esset superfluis
<pb n="0626B"/>
impensis, cum duplicatis pulmentariis, dapes quae,
verbi gratia, quinquaginta monachis sufficerent, pro <emph>514</emph> 
 centum essent apponendae: maxime cum singulae
lances id continere deberent, quod ad unius monachi
satietatem sufficeret; quia illi de una tantum edere
liceret. »  Quibus verbis omnino refutata manet ridicula
prorsus et indigna monacho quorumdam opinio,
qui existimant quodlibet pulmentum sufficere
debere ad congruam cujuslibet monachi refectionem.</p>
<p> <hi>Ergo duo pulmentaria cocta fratribus omnibus sufficiant.</hi> ]
Recte ex hoc loco Richardus de S. Angelo
infert,  « quod vicedecani et alii priores non debent
habere plura fercula duobus; quia qui <hi>omne</hi> dicit,
nihil excludit seu excipit. » </p>
<p> <hi>Et si fuerit unde poma.</hi> ] Pomorum nomine intelligit
omne fructuum genus, quod ex arboribus aut ex
herbis nasci solet; nam  « quae nascuntur de arboribus
aut de herba, poma dicuntur, »  inquit Bernardus
<pb n="0626C"/>
Cassinensis.</p>
<p> <hi>Aut nascentia leguminum.</hi> ] Legumen Gazaeo dicitur <note>(In Cass. lib. V, c. 5)</note>,
 « quidquid e terrae satis et
siliquis nascitur; »  id quod probat ex Varrone lib. I
de Re rustica:  « Legumina evelluntur e terra, non
subsecantur ut fruges; quae quod ita legantur, legumina
dicta sunt; »  et ex sancto Isidoro, lib. XVII
Orig., cap. 4:  « Legumina a <hi>legendo</hi> dicta; veteres
enim meliora quaeque legebant, sive quod manu legantur
neque sectionem requirant. Leguminum plurima
sunt genera, ex quibus faba, lens, pisa, faselum,
cicer, lupinum, gratiora in usu hominum videntur. » </p>
<p>Quid vero per nascentia leguminum hic intelligat
S. Pater, docent commentatores. Smaragdus:  « Leguminum,
inquit, nascentia eorumdem leguminum
intelliguntur germina, quae cum aceto vel aliis fructibus
composita ad comedendum sunt apta. »  Hildemarus:
 « Nascentia leguminum intelliguntur germinantia,
quia mos est illius terrae, et Romanae et
<pb n="0626D"/>
aliarum provinciarum, mittere legumina in aqua; et
cum germinata fuerint, tunc manducant. »  Hildemarum
explicat Bernardus Cassinensis:  « Nascentia
vero legumina dicuntur secundum expositores legumina
nascentia, vel germinantia; quando videlicet
ponuntur in aqua, et quasi tenera efficiuntur, sicut
illa quae incipiunt germinare, et comeduntur in partibus
Romanorum, vel sic germinata, vel cum aceto. » 
Boherius vero, relatis Smaragdi et Bernardi sententiis,
addit:  « Vel dic quod appellantur hic nascentia
leguminum illa quae ex leguminibus, id est seminibus
vel granis nata, apta sunt ad comedendum, et
non ipsa legumina, sive grana, ut patet in cucurbitis,
cucumeribus, rafanis, melonibus, peponibus, pastinatis,
lactucis, verdolagiis, et hujusmodi. »  Nascentia
leguminum hic proprie esse existimo recens orta
legumina, quae cum sale, aceto et oleo solent comedi,
ut sunt lactucae, et aliae hujusmodi herbae,
<pb n="0627A"/>
quas sic conditas <hi>saladam</hi> vocare solemus. Et ita
intelligit Turrecremata. Paulo laxior est S. Hildegardis
explicatio hujus loci:  « Fabas, inquit, et pisa,
et alia hujusmodi legumina demonstrat, quae de agro
recentia <emph>515</emph> colliguntur, velut poma de arboribus
tolluntur, et illa non cocta, sed a cortice ablata pro
tertio cibario fratribus apponi jubet. Pisces quoque,
aut casei, aut ova in tertio cibario intelligenda sunt. » 
Haec parum conveniunt cum ea pulmenti notione
quam paulo ante dederat.</p>
<p> <hi>Addatur et tertium.</hi> ] Scilicet pulmentum; et illud
quidem <hi>crudum</hi> ex antiquo ordine conversat. monast.,
cap. 11, ex epist. Theodemari ad Carolum Magnum,
ex Hildemaro, Nicolao de Fractura, Boherio, Turrecremata,
et Matthia Lamberto; quibus consonat
Regula Magistri, concedens  « cocta duo pulmentaria,
et tertium, quodcunque fuerit, <hi>crudum</hi> cum pomis. » 
Menardus tamen existimat liberum esse coctum aut
crudum tertium pulmentum apponere.</p>
<p>Caeterum, ut observat hic Hildemarus, S. Benedictus
<pb n="0627B"/>
neque aestivo tempore ad nonam, neque hieme
ad seram poma concessit; alioquin tres, cum duas
duntaxat aestate permittat; duae, cum unicam hieme
indulgeat, refectiones fierent. Ex quo conjicere possumus,
jam illis temporibus saltem aliquibus in monasteriis
irrepsisse consuetudinem fructus ad seram
edendi etiam jejunii diebus, et ad nonam aestivo tempore.
De hac ad nonam fructuum comestione exstat
Theodemari, abbatis Cassinensis, testimonium in
epistola ad Carolum Magnum:  « Praeter haec etiam
aestatis tempore post nonam, si est aliquid de pomis,
et singulas phialas nostris fratribus praebemus. »  Quod
prohibuisse videtur synodus Aquisgranensis, statuens
 « ut poma et lactucae, nisi quando alius cibus
sumitur, non comedantur. » </p>
<p> <hi>Panis libra una propensa sufficiat in die.</hi> ] De pondere
hujus librae inter se non consentiunt auctores.
Libra est duplex, Romana unciarum duodecim, et
mercatoria sexdecim; utraque etiam minor Neapolitana.
<pb n="0627C"/>
An vero alterutram adoptaverit S.  P. Benedictus
non constat. Singulare pro suis discipulis librae
pondus instituisse, communis est sententia. Idque
persuadent, 1º quod sanctus Pater discipulum suum
B. Maurum dirigens in Gallias, cum sacro Regulae
textu pondus librae panis eidem deferendum secum
tradiderit <note>(Faust. in Vita sancti Maur., num. 29)</note>;
quod, si singulare non exstitisset, haud necesse fuisset
illud eo deferre, cum simile in Gallia reperiri
posset; 2º quod, everso a Longobardis monasterio,
Cassinenses Romam aufugientes S. Regulae textum
cum relicta sibi a S. Benedicto panis libra secum
detulerint; cujus pondus, restaurato postea monasterio,
Zacharias papa ibidem restituit <note>(Leo Ostiensis
Chron. Cassin., lib. I, cap. 2)</note>; quae sane sollicitudo
omnino fuisset inutilis, si Romanam S. Pater libram
adoptasset; 3º quod Carolus Magnus, collapsam
passim in Galliae monasteris disciplinam regularem
restituere cupiens, missos Cassinum direxerit, qui institutum
<pb n="0627D"/>
a S. Benedicto librae panis pondus, et heminae
vini mensuram sibi deferrent. Porro Romam,
non Cassinum imperator mittere debuisset, si Romanam
S. Benedicti libram, aut heminam admisisset.</p>
<p>Missam a Theodemaro abbate imperatori libram
statim post ejus <emph>516</emph> obitum in omnibus monasteriis,
haud dubium, recipi curavit synodus Aquisgranensis,
statuens <hi>ut libra panis triginta solidis per
duodecim denarios metiatur;</hi> et quidem <hi>antequam coquatur,</hi> 
ut praefert canonis titulus. Haec verba illis
temporibus omnino perspicua, nostris valde obscura,
plurimis divinandi occasionem tribuerunt. Nam Gazaeus
in notis ad Cassiani lib. V, cap. 5, hunc canonem
de pretio triginta solidorum intellexit, eique
suffragatur Dadinus Alteserra Ascet. lib. V. Haeftenus
de pondere quatuor librarum, hoc est quadraginta
octo unciarum, uti se ipse explicat, fretus, seu
<pb n="0628A"/>
potius illusus Theodemari verbis ad imperatorem
scribentis:  « Direximus quoque pondus quatuor librarum,
ad cujus aequalitatem ponderis magis debeat
fieri, qui in quaternos quadros singularum librarum,
juxta sacrum Regulae textum, possit dividi; quando
pondus, sicut ab ipso Patre est institutum, in hoc
est loco repertum. »  Accessit concilii Aquisgranensis
anni 816 decretum, singulis canonicis quatuor
panis libras assignans; et tres monialibus, ex quo
infert, non minorem monachis quantitatem panis
concessam fuisse. Non defuerunt etiam qui solidos
pro unciis interpretantes, praescriptam a concilio
libram esse unciarum triginta asseruerint. Nicolaus
Bravus fatetur concilii sensum assequi se non potuisse;
sed interim Cassinensem libram unciarum
triginta trinta cum dimidia uti legitimam admittit.
Eamdem pro Benedictina agnoscere videntur Jacobus
Brolius, monachus S. Germaniae Pratis, in Supplemento
Antiq. Paris., pag. 88, et Andreas Quercetanus
in not. ad Bibliot. Cluniac. Difficultatis punctum
<pb n="0628B"/>
attigit, sed divinando, vir doctissimus Antonius
Yepezius: censuit quippe eam legem de pondere
librae editam more Francorum, qui libram numericam
viginti solidis computare solent; solidum vero
duodecim denariis, quem eumdem computandi morem
etiam in ponderibus olim adhibuerint. Ex qua
observatione intulit libram erudi panis a synodo assignatam
constitisse libra sesquimedia, ut coctus
panis constaret libra una Parisino more, quae pro
una libra viginti quinque solidos exigit, et hanc demum
esse libram quam sanctus Benedictus propensam
appellat. At difficultatis nodum non modo attigit,
sed etiam solvit dissertator Gallicus de hemina vini et
panis libra Benedictina. Is enim in libello suo <note>(Num.
25)</note>, anno 1667 Parisiis excuso, atque iterum anno
1688 recuso, ex vetustis Francorum legibus observat,
vigesimam partem unciae denarium esse, duodecim
vero denarios solidum efficere; adeo ut tres
unciae quinque solidos, et duodecim unciae libram
<pb n="0628C"/>
viginti solidorum constituant. Idem aliis argumentis
atque auctoritatibus confirmat noster Mabillonius in
praefatione ad saec. IV. Et sic libra triginta solidorum
sesquilibram Romanam continet, hoc est uncias octodecim;
quae post panis coctionem quatuordecim circiter
uncias reddit, si panis primarius est; sexdecim, si
secundarius. Et hanc esse libram Benedictinam,
quam, eo quod unciis aliquot Romanam superet,
sanctus Pater propensam vocat, mihi multa persuadent.</p>
<p> <emph>517</emph> Primo, quod S.  P. Benedictus veteres monachos
in multis secutus duces, tum hac in parte
satis probabiliter aemulatus est. Porro de illis ita
discurrit apud Cassianum abbas Moyses <note>(Collat. 2,
cap. 19)</note>:  « Discutientes continentias diversorum,
qui vel solis leguminibus, vel oleribus tantum, vel
pomis vitam jugiter exigebant, praeposuere cunctis
illis refectionem solius panis, cujus aequissimum modum
in duobus paximatiis statuerunt, quos parvulos
panes vix librae unius pondus habere certissimum
<pb n="0628D"/>
est. »  Hanc libram fuisse unciarum duodecim colligitur
ex paximatiorum pondere, quod sex unciis
constitisse patet ex Palladio, qui agens de Paulo
Simplice sic habet:  « Fert Antonius et imponit
mensae quatuor paxamidia sex unciarum, et sibi quidem
unum madefecit. » </p>
<p>Secundo, S. Benedictus, ubi major est labor, constitutae
a se mensurae aliquid superaddi permittit. At
vero si tantam panis quantitatem, ut volunt praecitati
auctores, quae duobus tribusve hominibus abunde
sufficeret, S. Pater dedisset, nihil certe vel edacissimo
homini, quantavis fame laboranti, aestu aut
operibus attrito, superaddere necesse foret.</p>
<p>Tertio, S. Benedictus non plus ad duas refectiones
quam ad unicam, cum jejunium est, panis indulget.
At qui sexdecim, vel quindecim panis uncias ad
<pb n="0629A"/>
unicam refectionem cum duobus tribusve pulmentis
homini poenitenti sufficere negat, hic non tam sedare
famem quam ventrem non dicam replere, sed
exenterare cupit.</p>
<p>Quarto:  « Apud Gallias, inquit Petrus Damiani <note>(Opusc. 10, cap. 7)</note>,
ut specialis viri relatione didicimus,
religiosi coenobiorum Patres videntes plerosque
fratrum traditam a B. Benedicto mensuram refectionis
excedere, nec se posse intra praescriptum
regularis diarii limitem cohibere, cautum duxerunt,
ut constitutis quibusdam horarum officiis, et alios
adhuc psalmos apponerent, quatenus victus remissioris
excessum augmento valeant compensare psalmorum. » 
Quod si de pane intelligatur, tanta non
erat libra Benedictina, quae singulis ad refectionem
quotidianam sufficere non poterat.</p>
<p>Quinto, S. Odonem, Cluniacensem abbatem, laudant
quod mediam duntaxat in die panis libram
ederet, quae plane laus magna non foret, si libra
<pb n="0629B"/>
Benedictina duobus tribusve hominibus reficiendis sufficeret.</p>
<p>Denique Petrus Damiani <note>(Opusc. 15, cap. 8)</note> libram
panis monachorum ita describit, ut  « novem ornicum,
vel tria anserum ova libratis lancibus tantumdem
pensent. »  Porro novem ornicum sive gallinarum ova
uncias sexdecim non multo superant. Haec omnia
argumenta aequum rerum aestimatorem persuadent,
Benedictinam panis libram uncias quindecim haud superare.</p>
<p>Huicce vero assertioni opponet non nemo varia
librae panis monachis distribuendi pondera: nam
Cassinenses in Declarationibus aiunt:  « Pondus librae,
ut habuimus a monasterio nostro Cassinensi, fuit
unciarum triginta trium. »  Simile aut parum absimile
olim in Fossatensi S. Mauri monasterio servatum
fuisse testantur Petrus Boherius et Jacobus Brolius.
Item aliud in Suessionensi S. Medardi, quo etiam vicini <emph>518</emph> 
 eidem monasterio Coelestini Suessionenses
utebantur, unciarum triginta duarum. Aliud insuper
<pb n="0629C"/>
in Burdegalensi S. Crucis ex aere Cyprio unciarum
viginti octo. Denique pondus quatuor librarum Carolo
Augusto a Theodemaro abbate missum.</p>
<p>Haec omnia pondera, quae tanquam falsa et supposititia
suspiciet aliquis, ut vera et legitima admittimus.
Nam pondus Cassinensium, Fossa entium, Suessionensium
et Burdegalensium, pondus erat duarum
librarum, quae duobus dividebantur monachis; et
quidem libra Cassinensium, Fossatensium et Suessionensium
sexdecim erat unciarum, aut eo amplius
ante coctionem; Burdegalensium quatuordecim, coctione
facta. Nec est quod quis dicat ista pondera non
esse aequalia; nam parum pro nihilo reputatur, nec
viros aequos hisce minutiis diutius immorari decet,
de quibus litigare possunt critici, quibus nihil unquam,
nisi probaverint ipsi, placebit. Nec est quod
quis haereat in fracto numero unciarum triginta trium
eum dimidia; nam id provenire potuit ex unciarum
diversitate, quibus nunc utimur, ab illis quae sancti
Benedicti tempore erant in usu. Et certe pondus
<pb n="0629D"/>
aeneum in Cassinensi sacrario servatum cum hac
inscriptione, <hi>Pondus librae panis B. Benedicti,</hi> est
unciarum triginta novem regni Neapolitani. Caeterum
hujusce divisionis exempla non desunt apud
veteres; nam Regula Magistri decernit <note>(Cap. 26)</note>,
ut  « medius panis pensans libram unam singulis in
die sufficiat. »  Coquebatur ergo solidus panis duabus
constans libris, cujus medietas, <hi>pensans libram unam,</hi> 
uni fratri competebat. Simili modo pondus quatuor
librarum a Theodemaro abbate Carolo Augusto missum
quatuor dividebatur monachis, quod vel ex ipsa
Theodemari epistola constat:  « Direximus quoque,
inquit, pondus quatuor librarum, ad cujus aequalitatem
ponderis panis debeat fieri, qui in quaternas
quadras singularum librarum juxta sacrae textum
Regulae possit dividi. Quod pondus sicut ab ipso
Patre institutum est, in hoc est loco repertum. »  In
quaternas ergo quadras singularum librarum dividebatur,
idque <hi>juxta sacrae textum Regulae.</hi> Hac ratione
<pb n="0630A"/>
variae possunt solvi difficultates, quas occasione diversorum
ponderum aliquis movere posset, absque
eo quod necesse sit recurrere ad ridiculas prorsus
ponderum genealogias, quibus odiosos saecularibus
monachos reddere quis conetur. Certe haec omnia
pondera aliquam prae se ferunt antiquitatem; quibus
proinde usi sunt majores nostri, quos adeo modica
libra contentos fuisse videmus, ut aliquibus vix sufficeret.
Nunc vero Cassinenses, Camaldulenses, Fulienses,
et aliae communiter monachorum congregationes
tantum unicuique panis apponunt, quantum
singulis satis sit. Cistercienses etiam sesquilibram
singulis in refectorio ministrasse colligitur ex lib. II
de Vita S. Stephani, abbatis Obazinensis, num. 27 <note>(Tom. IV Miscell. Baluz.)</note>:
 « Post tertiam iterum pistrinum
ingressi, tantam panum copiam invenerunt, ut
totus conventus, qui tunc centum viginti et amplius
erant, libram panis et dimidiam, <hi>more solito,</hi> singuli
habuissent. »  Et haec de quantitate panis; nunc de
qualitate.</p>
<p>
          <pb n="0630B"/> <emph>519</emph> Veteres monachi paximatiis communiter vescebantur.
Paximatii etiam panis meminit Regula
sancti Columbani, cap. 3. Paximatium autem nonnullis
est <hi>panis subcinericius;</hi> aliis <hi>panis bis coctus:</hi> hinc
frequens in Vitis Patrum <hi>panis sicci</hi> mentio. Qualem
vero panem monachorum esse voluerit sanctus Benedictus?
Haud dubium quin cibarium et grossiorem,
qualem pauperes decet; et quem propriis fratres
conficerent manibus. Exstat Cisterciensium statutum
prohibens primarium panem, quem vulgo candidum
vocant, fieri, etiam in praecipuis festivitatibus <note>(Instit.
Cist. cap. 14)</note>:  « Ne fratres carnis et spiritus fragilitate
victi, grossiorem panem abhorrere, et lautiorem
incipiant desiderare, ideo stabilimus ne in coenobiis
nostris fiat panis candidus, nec etiam in praecipuis
festivitatibus; sed grossus, id est cum cribro factus.
Ubi autem frumentum defuerit, cum seatio liceat
fieri: quae lex infirmis non tenebitur; sed et hospitibus
quibus visum fuerit album panem apponimus,
<pb n="0630C"/>
et minutis in minutione sua, sicut in sententia eorum
descriptum est; cujus panis, albi videlicet qui minutis
apponitur, sicut et quotidiani pasta in statere posita,
nequaquam plus debet ponderare, sed aequa
lance appendi. »  Notat vero Julianus Parisius <note>(De
Prima vivendi ratione Cister., part. III, c. 3, sect. 1)</note>,
Cistercienses olim triplicis speciei panem habuisse:
1º album, pro infirmis; 2º communem, ex frumento
cribrato, aut hordeo, secali, avena, utilio, sed in
seatio factum; 3º grossiorem ex farina hordei, avenae,
etc. Sed quem per seatium non excernebant. Qui
panis dabatur 1º in coena, iis qui ad tertiam partem
librae ad prandium comedissent; 2º per modum poenitentiae;
3º in eleemosynam. Austerior tamen videtur
fuisse prima Cisterciensium institutio; ut enim in
Vita sancti Bernardi legimus <note>(Lib. I, c. 5)</note>, eorum
 « panis instar prophetici illius ex hordeo, et milio,
et vicia erat; ita ut aliquando religiosus vir quidam
appositum sibi in hospitio ubertim plorans, clam asportaverit,
quasi pro miraculo omnibus ostendendum,
<pb n="0630D"/>
quod inde viverent homines, et tales homines. » 
Hujusmodi haud dubium erat Ellantiensium monachorum,
in dioecesi Rhemensi, panis, scilicet  « non
solum furfureus, sed et adeo amarus, ut vix inde
pauperes fragmenta recipere dignarentur <note>(Vita B.
Rogerii abbat. apud Boll. 4 Januar.)</note>. »  Simile aliquid
de pane primorum Fuliensium scribit Ludovicus a
S. Malachia; sed editae anno 1631 eorum Constitutiones
tantum habent:  « Panis cibarius sit, et communis;
hospitibus tamen et aegrotis possit melior dari. » </p>
<p>De Carthusianis audiendus est Guigo in Statutis <note>(Cap. 34)</note>:
 « Panis quamvis de tritico, torta est;
album enim panem non facimus. »  Antiqua Statuta
Carthusiensium addunt <note>(Part. II, cap. 14, § 16)</note>:  « Nisi
pro infirmis. »  Inferius tamen ita subjiciunt <note>(Cap. 32,
§ 9)</note>:  « Antiqua consuetudo est ut duo genera panum,
alterum quod pulchrius sit, monachis, faciamus,
et alterum conversis; qua in re cum priori placuerit
ut ita fiat, ei contradicere nullus audeat attentare. » 
<pb n="0631A"/>
in mss. etiam Cluniacensis monasterii Consuetudinibus,
et in Benignianis, cap. 40, memorantur panis
duo genera, quorum optimus fratribus ministraretur.
Isto tamen optimo erat adhuc melior infirmis tribuendus.</p>
<p> <emph>520</emph> Antequam vero hinc discedamus, observandum
Benedictinam libram debere esse <hi>propensam,</hi> 
quod nonnulli explicant praeponderatam, sive ante
pensatam. Ita Smaragdus, Hildemarus, Bernardus
Cassinensis, Nicolaus de Fractura, Boherius et alii,
juxta veterum monachorum morem, qui ante panem
librabant quam mensae apponerent; cujus rei exemplum
profert Theodoretus de Publio quodam monachorum
patre <note>(Lib. IX de Vit. Patr., cap. 9)</note>, qui
accedens ad trutinam, panis mensuram diligenter
perpendebat, et si quando invenisset plus quam esset
definitum, aegre ferebat, et eos qui ita facerent
helluones appellabat. Atque hunc fuisse ordinis nostri
usum probant varia, quae etiam supersunt, librarum
pondera.</p>
<p>
          <pb n="0631B"/>Verum <hi>propensa</hi> hoc sensu non est vox Latina,
quare alii <hi>libram propensam</hi> interpretantur libram
praeponderantem, profusam et largam. Ita Gazaeus in
Cassiani lib. V, cap. 5; Menardus in hunc locum, et
Mabillonius in Praefat. ad saec. IV, part. I, quibus
favent quaedam versiones Gallicae, quae hunc locum
ita vertunt: <hi>Une livre de pain à bon poids.</hi> </p>
<p>Nicolaus Bravus ex unica voce <hi>propensa</hi> duas facit <hi>pro pensa,</hi> 
 quasi diceretur <hi>pro diaria pensa:</hi> cui divisioni
refragantur codices mss. et omnes qui hac de re
hactenus tractaverunt.</p>
<p> <hi>Quod si coenaturi sunt, de eadem libra tertia pars a
cellerario reservetur reddenda coenaturis.</hi> ] Quod duobus
modis fieri potest, aut ex eodem pane tertiam
partem post coctionem dividendo, aut ex eadem librae
panis massa duos panes conficiendo. Primum innuere
videtur Regula Magistri, cap. 26, fuitque usitatum
apud Cassinenses ad usque tempora Bernardi abbatis,
qui posterius induxit, uti ipse testatur his verbis:
<pb n="0631C"/>
 « Hoc usque ad tempus meum fuit observatum, quod
quaedam districtio fiebat in tertia parte panis, ut non
essent duo, vel tres panes, sed unus. Sed ego videns
hoc non multum esse decens, libram massae farinae
in tres partes divisi, ut tertia pars librae possit non in
pane fracto, sed in integro reservari. »  Hujusce Bernardi
institutionis meminit Nicolaus de Fractura, vigebatque
adhuc suo tempore. At non ita stricte S. Benedictum
esse intelligendum censet Richardus de
Sancto Angelo hunc in locum sic scribens:  « Non ita
intelligendum est stricte quod tertia pars reservetur
pro coena; sed totum quod remanet conservandum
est, quia multi forte non possent comedere de mane
propter naturae defectum, et comedunt de sero. »  Ita
Cistercienses videntur integram ad prandium libram
ministrasse, et sero ad coenam quod ex prandio residuum
erat; unde liber Usuum <note>(Cap. 117)</note> ad cellerarium
pertinere dicit,  « illis qui ad prandium usque
ad tertiam partem panis comedunt, ad coenam de
<pb n="0631D"/>
grossiori pane, ubi habetur, superaddere. » </p>
<p> <hi>Quod si labor forte factus fuerit major, in arbitrio et
potestate abbatis erit, si expediat aliquid augere.</hi> ] Quod
quidem,  « augmentum, inquit Bernardus Cassinensis, <emph>521</emph> 
 non puto ad panem tantum extendendum, sed
etiam ad pulmentaria. »  Idem censent Boherius et
Turrecremata, quorum sententiam usus antiquus ordinis
confirmat; licet augmentum ad solam <hi>libram
panis</hi> restringere videatur Nicolaus de Fractura.</p>
<p>Et recte quidem S. Benedictus ait <hi>in arbitrio et
potestate abbatis erit,</hi> non in voluntate et arbitrio
fratrum; nam et si pius ac misericors in sublevandis
monachorum laboribus abbas esse debeat, solatium
tamen istud tanquam debitum non possunt requirere
fratres, quibus ante omnia propositum esse debuit,
poenis ac laboribus ad aeternam beatitudinis requiem
viam sibi pacare. Unde S. Basilius <note>(Regul. brev., interrogat.
135)</note> interrogatus  « an bene faciat, qui vehementer
laborans, aliquid ipse praeter consuetudinem
<pb n="0632A"/>
exquirat? »  respondet:  « Omnino si laborem
suscepit, ut praemium consequatur a Deo, hinc ejus
levamentum quaerere non debet, sed operam dare,
ut ad accipiendam Domini mercedem idoneum se
praeparet, sciens se ut ex laboribus praemium, sic ex
angustiis etiam solatium a Dei benignitate inventurum.
Verumtamen cui commissum est ut illud adimpleat, <hi>Dividebatur singulis prout cuique opus erat,</hi> 
necessario singulos qui laborant cognoscere debet,
eorumque ut par est necessitati providere. »  Eodem
fere modo loquitur Regula SS. Pauli et Stephani cap. 17.</p>
<p>Sed quaeritur quis labor major sit intelligendus?
Joannes Bertelius abbas Luxemburgensis  « majorem
laborem vocat quo ita defatigantur corpora, ut inde
imbecillitas ad spiritualium perseverantiam sequatur,
et quem pro qualitate conditionis et status discreti
rerum administratores considerant esse praeter
solitum. »  Ut, verbi gratia, tempore aestatis cum duros
in agris labores habent monachi. Atque ita Theodemarus
abbas Cassinensis <note>(In epist. ad Carol. Mag.)</note>,
<pb n="0632B"/>
 « cum vero tempus sectionis feni est, inquit, etiam
potionem ex melle ad horam quartam laborantibus
patribus propinamus; »  et liber Usuum Cisterc. <note>(Cap. 84)</note>:
Tempore messionis,  « unicuique in
die libra panis communis et dimidia dari potest, ubi
opus fuerit, et distribui singulis prout tempus et locus
exegerit. Hoc tempore, exceptis diebus quibus
fratres vacant lectioni, unum pulmentum habeant
ad prandium, et alterum ad coenam, si fieri potest; » 
nimirum praeter solitum.</p>
<p>Bernardus vero Cassinensis majorem laborem interpretatur
 « non solum in agris aut operibus aliis,
sed etiam in officiis, sicut est in solemnibus diebus,
quando fratres officiis solemnibus dicendis consueverunt
amplius laborare. »  Similiter Boherius et Turrecremata,
atque ante hos omnes Hildemarus hunc
in locum sic scribens:  « In diebus vero solemnibus,
vel quando labor factus fuerit, debet dare ad sextam
tria pulmentaria cocta, et quartum crudum, prout
<pb n="0632C"/>
labor fuerit; ad seram vero unum coctum, sicut ipse
dixit, si labor forte factus fuerit major, in arbitrio
et potestate erit abbatis, si expediat, aliquid augere. » 
Et quidem eam fuisse antiquam ordinis consuetudinem,
solemnibus diebus ad solitam annonam aliquid
superaddere, plurimis <emph>522</emph> potest testimoniis comprobari.
Egregium suppeditat Theodemari abbatis
epistola ad Carolum Magnum:  « B. Pater noster, inquit,
instituit duo cocta pulmentaria in quotidiana
refectione fratribus praeparari, et tertium de leguminibus
crudis aqua infusis. Nos vero ex institutione
majorum nostrorum tria cocta pulmentaria aliis diebus,
quarta et sexta feria duo tantum reficiendis
fratribus praeparamus . . . Die vero dominico et in
festivitatibus praecipuis etiam quartum addimus pulmentum,
exceptis secunda, quarta et sexta feriis. » 
Simili modo in Fuldensi monasterio Venerabilis Eigil,
testante Candido ejus discipulo <note>(In ejus Vita, saec. IV
Ben.)</note>, in die anniversaria Sturmii abbatis,  « ob reverentiam
tantae solemnitatis, secundum congruentiam
<pb n="0632D"/>
monasticae vitae, ad victum fraternum cultius
quid solito jucundiusque fieri demandavit. »  In antiquis
etiam Floriacensis monasterii Consuetudinibus
ad diem Paschae legitur:  « Ad prandium debemus
habere tria fercula, primum ova farsa, secundum
pisces, tertium saepias et porrectam ab hortulano, et
a pistrinario bracellos et pittantiam de optimo vino a
custode vini, et sero gastellos. »  Denique in mss.
Romani S. Pauli monasterii Consuetudinibus ad paschalem
refectionem triplex praeter solitum potionis
propinatio praescribitur, prima a conversis, secunda
a diaconis, tertia a sacerdotibus ministranda,  « non
tam pro gula et ebrietate explenda, quam pro charitate
tenenda, et ob amorem Christi. »  Idque fieri
posse arbitrantur auctoritate Hildemari in expositione
Regulae.</p>
<p> <hi>Remota prae omnibus crapula,</hi> etc.] Crapula est superabundantia
sive superfluitas ciborum, diciturque
<pb n="0633A"/>
crapula, quasi cruda epula, cujus cruditate cor gravatur,
et stomachus indigestus efficitur.</p>
<p> <hi>Pueris vero minori aetate non eadem servetur quantitas,
sed minor quam majoribus.</hi> ]  « Tum quia nec tantum
potest comedere puer quantum adolescens et
juvenis; tum etiam quia ad prandium jejuni non veniunt,
cum horas canonicas habeant praevenire, » 
inquit Boherius in primo comment. S. Benedicto
concinit Magister in Regula, statuens ut  « minoribus
a duodecim annis minus a libra panis in die sufficiat. » 
Certe puerorum libram panis paulo leviorem
fuisse colligi posse videtur ex Hildemaro ad cap. 30,
ubi agens de jejuniis pueris delinquentibus injungendis,
 « libra, inquit, viginti duos solidos habet quando
crudus est panis, ut cum coctus fuerit habeat solummodo
viginti, »  hoc est uncias duodecim, cum libra
aliorum ex concilio Aquisgranensi esset solidorum
triginta ante panis coctionem. Ad hunc locum pertinet
quod in Vita S. Hugonis scribit Hildebertus Cenomanensis <note>(In ejus Vita n. 12, apud Boll. 29 April.)</note> 
:
<pb n="0633B"/>
 « Quantae autem discretionis et misericordiae fuerit,
junioribus coenobitis impensa demonstrat benignitas;
quibus cum minor libra panis et potus ex consuetudine
traderetur, ipse tamen parem eis dare constituit,
aequum judicans, ut quos idem diei pondus affligebat
et aestus, idem quasi jam denarius solveretur.]</p>
<p> <hi>Carnium vero quadrupedum omnino ab omnibus abstineatur
comestio, praeter omnino debiles et aegrotos.</hi> ] <emph>523</emph> 
 Qui tamen ex mss. S. Benigni Consuetudinibus
in Quadragesima, ut sani, abstinebant; imo etiam in
Adventu et a Septuagesima ad caput jejunii, nisi
maxima esset infirmitas.</p>
<p>Hic plurimum torquentur auctorum ingenia, quorum
sententiae tres praesertim in classes dividi possunt:
1º eorum qui censent solas quadrupedum carnes
a S. Benedicto interdictas esse, volatilibus concessis;
2º eorum qui dicunt, tam sanis quam infirmis
vetitas esse volatilium carnes, solis quadrupedibus
istis pro reparatione indultis; 3º eorum qui sustinent
<pb n="0633C"/>
tam volatilia quam quadrupedia sanis prohibita,
utraque vero infirmis permissa. Rem hic pro certo
definire non est animus, sat esse existimanti trium
sententiarum momenta promere, ut quam sibi arridere
viderit, quisque libere sequi possit.</p>
<p>Prima sententia triplici nititur fundamento, auctoritate,
ratione et praxi. Nam primo ita Regulae
textum intellexit Theodemarus abbas Cassinensis,
Carolo Magno imperatori scribens in haec verba:
 « De volatilium tam caute prudentissimus Pater noster
in sua Regula posuit, ut si velint comedere monachi,
cum opportunum est, non subjaceant culpae:
si vero eis a suo tale edulium non praebeatur abbate,
ut quasi ex debito, hoc non possunt requirere. » 
Theodemaro suffragatur Rabanus Maurus <note>(Lib. II de
Inst. cleric. cap. 27)</note>:  « Avium quoque esuum, inquit,
credo inde a Patribus permissum esse, eo quod
ex eodem elemento de quo et pisces, creatae sunt:
nam in Regula monachorum non invenitur aliarum
carnium esum eis interdictum esse nisi quadrupedum. » 
<pb n="0633D"/>
Ubi quod ait <hi>Credo,</hi> non cadit super permissionem
ipsam, quasi de ea dubitaret; sed super permissionis
rationem, scilicet quia de eodem quo pisces
elemento aves creatae sunt. Istud porro Rabani
testimonium commendat, quod fuerat ipse monachus
Fuldensis monasterii, quod sub strictiori et
severiori Regulae S. Benedicti observatione S. Bonifacius
fundaverat, misso in Italiam S. Sturmio,
qui in melius ordinatis monasteriis puriorem verioremque
Regulae sensum addiceret, a Fuldensibus
monachis postea ad praxim reducendum, ac proinde
Rabanus loqui haud potuit, praeter sensum suo in
monasterio intellectum. Eadem fuit sententia Dietrici
Mettensis episcopi, qui aliquando loquens de
disciplina quam ipse studens in monasterio S. Galli
viderat <note>(Ekkehard. de Casibus S. Galli, cap. 11)</note>:
 « Erant, inquit, alii qui solis volatilibus, quod unius
cum piscibus creaturae sint, <hi>licite</hi> uterentur. »  His
<pb n="0634A"/>
accedit sancta Hildegardis, cujus haec verba:  « Carnium
esus infirmis omnino, debilibusque pro reparatione
concedatur. Carnes tam quadrupedum quam
volatilium intelligi volens, et nullas carnes quas homines
comedere solent excipiens. At ubi meliorati
fuerint, a carnibus more solito abstineant, scilicet
a carnibus quadrupedum; quia sani illas et succum
earum comedere non solebant, sed infirmi. Sani vero
carnes volatilium, quoniam mundae sunt, nec ardentem
libidinem comedentibus inferunt, manducabant. » 
Et infra:  « De volatilibus reticet, quoniam
comestionem eorum sanis non interdicit, etc. » </p>
<p> <emph>524</emph> Secundo non sine ratione, aiunt, S. Pater
usus est voce <hi>quadrupedum;</hi> nam si volatilia prohibere
voluisset, aut simpliciter dixisset <hi>a carnibus
omnes abstineant,</hi> aut utraque simul nominasset, uti
S. Caesarius <note>(In Regul. ad monach. cap. 24)</note>:  « Pullos
et carnes nunquam sani accipiant; »  et sanctus
Aurelianus <note>(Cap. 51)</note>:  « Carnes in cibo nusquam
sumantur. Pulli vero vel cuncta altilia in congregatione
<pb n="0634B"/>
non ministrentur. »  Nunc vero cum S. Benedictus
solas quadrupedum carnes nominet, signum
est volatilia permisisse; cum enim negatur unum,
aliud conceditur.</p>
<p>Hanc ad rationem respondet Richardus de S. Angelo
ita revera se habere,  « nisi causa prohibitionis
eadem esset in concesso et in prohibitio; quia tunc
ubi unum negatur, aliud etiam negatur. »  Porro eadem
est ratio de volatilibus ac de quadrupedibus,
nimirum poenitentiae ac refrenandae concupiscentiae:
imo major pro volatilibus, in quibus est major voluptas,
major suavitas, et a quibus a fortiori debet
abstinere monachus omnis voluptatis et suavitatis
abrenuntians. Jam vero si quis quaerat cur quadrupedia
potius S. Benedictus expresserit quam volatilia?
respondet idem Richardus:  « Quod frequentius homines
utuntur istis carnibus quam aliis; et jura etiam
ad ea quae frequentius accidunt, adaptantur, ut Digest.
de Leg., et senatusconsultus, lib. num. ad ea.
<pb n="0634C"/>
Et quod nomine quadrupedum intelligantur aliae carnes,
patet per legem Digest. Si quandiu. Pauper. lib.
penultimo, ubi dicitur quod ubi nominantur quadrupedes,
intelligitur et bipes. »  Aliter Hildemarus:
 « Nunc autem ne forte monachi possint dicere, scimus
quidem quod volatilium carnem non possumus,
nec debemus comedere, eo quod majorem dulcedinem
et suavitatem habent, quam quadrupedum carnes;
tamen carnem quadrupedum possumus et debemus
comedere, quia minorem dulcedinem et suavitatem
habent gustus. Propter hos tales occurrit sanctus
Benedictus, dicendo nominatim, ut carnes quadrupedum
omnino comedere monachi non debeant,
nisi pro infirmitate vel debilitate sua; quia sicut volatilium
carnes pro sua dulcedine et suavitate gustus
quam habent, solent carnis provocare stimulos, ita
etiam quadrupedum pro sua fortitudine quam habent,
virtutem ipsis carnis stimulis ad perficiendum conferunt. » </p>
<p>Alteram rationem repetunt ex ipsa volatilium natura,
<pb n="0634D"/>
quarum carnes cum sint mundiores, nec tantum
habeant nutrimenti, ardentem non inferunt libidinem.
Quae ratio est S. Hildegardis.</p>
<p>Huicce rationi reponeret Hildemarus:  « Intellexit
ipse sanctus Benedictus plus dulces carnes habere
volatilia quam quadrupedia, sicut doctores dicunt,
et usus comprobat, in eo quod reges et principes
propter majorem dulcedinem et suavitatem gustus
post carnes quadrupedum in suis conviviis carnes
volatilium praecipiunt sibi praeparari; et ideo propter
suavitatem gustus, non propter numerum pedum
abstinentes et poenitentes a carnibus omnibus abstinere
noscuntur. »  Et infra addit:  « Volatilium carnes
pro sua dulcedine et suavitate gustus quam habent,
solent carnis provocare stimulos. »  Imo:  « Stimuli <emph>525</emph> 
 carnis magis solent insurgere, ubi major
est dulcedo, et major suavitas gustus in cibum percipitur. » 
Adde quod nonnulla sunt volatilia in quibus
<pb n="0635A"/>
non minus reperies succi quam in quadrupedum
carnibus.</p>
<p>Tertiam rationem petunt ex ipsa volatilium origine,
quae ex eodem elemento de quo et pisces,
creata sunt: quam rationem tetigit Rabanus supra
citatus, eaque causa forte fuerit cur promiscue olim
in Quadragesima cum piscibus aves comederent
nonnulli, testantibus Socrate et Nicephoro <note>(Socrat.
lib. V Hist. cap. 21; Niceph. Hist. Eccles. lib. XII,
c. 34)</note>; et quidam olim pluris facerent abstinentiam
quadrupedum, quam volatilium.</p>
<p>Sed huicce rationi opponunt illud sancti Hieronymi
ad Salvinam <note>(Epist. 9)</note>:  « Procul sint a conviviis
tuis phasides aves, crassi turtures, attagen lonicus,
et omnes aves, quibus amplissima patrimonia avolant,
nec ideo te carne vesci non putes, si suum
agrestium, leporum, atque cervorum, et quadrupedum
animantium esculentias reprobes; non enim
haec pedum numero, sed suavitate et gustu comprobantur. » 
Et illud Juliani Pomerii <hi>(Lib. II de Vit.
<pb n="0635B"/>
Contem. cap. 23)</hi>:  « Si a quadrupedibus abstinentes
phasianis altilibus vel aliis avibus pretiosis perfluantur,
non mihi videntur resecare delectationes
sui corporis, sed mutare; nec pro abstinentia, sed
velut pro nescio qua immunditia, vel certe, quod
verius est, pro stomachi nauseantis teneritudine,
delicatas illas et minus communes ac viles carnes
abjicere, quo possint aliis non solum carnibus, sed
etiam delicatioribus ac pretiosioribus carnibus suas
voluptates explere. » </p>
<p>Tertio, ex his S. Hieronymi, et Juliani Pomerii
testimoniis inferunt, jam ante S. Benedicti tempora
usu receptum esse apud monachos carnes volatilium
ad cibum assumere. Et ne quis dicat eos quorumdam
perversorum monachorum abusum et
immortificationem redarguisse, non probasse, praesto
est S. Hilarionis viri sanctissimi exemplum <note>(Lib. V de Vit. Patr., libel. 4, n. 15; et Tom. I
Mon. Eccles. Graec., pag. 428)</note>,
ad quem aliquando
<pb n="0635C"/>
in prandio S. Epiphanius avem apposuit; quam ille
recusavit dicens: Ignosce mihi, pater, quia ex qua
accepi istum habitum, non manducavi quidquam
necisum: non dixit quia hoc monachis vetitum est.
Et certe S. Epiphanium non latebant monachorum
vivendi leges, ut eas a viro sanctissimo violari
vellet.</p>
<p>Jam vero post S. Benedictum innumera proferunt
monasteriorum bene ordinatorum exempla, in quibus
volatilium esus erat in usu: unde si praxis optima
sit legum interpres, concludunt permissas a S. Benedicto
volatilium carnes. Hujuscemodi exempla
habemus in Vita S. Bertulfi abbatis Bobiensis auctore
Jona monacho ejus discipulo, num. 21 <note>(Saec. II
Ben.)</note>, in quo praepositus monasterii triginta fratribus
vineae custodibus <hi>anatem</hi> divisisse legitur; in Vita
S. Judoci <note>(Saec. II Ben.)</note>, qui, ut scribit anonymus
in ejus Vita num. 10, <hi>gallinas</hi> SIBI <hi>nutrire consueverat;</hi> 
in Vita S. Cuthberti <note>(Saec. II Ben.)</note> auctore
Beda cap. 36, qui aliquando hospitibus monachis
<pb n="0635D"/> <hi>aucam</hi> 
 exhibuisse dicitur; apud Arnulfum S. Emerammi
Ratisponensis monachum de primis Ratisponensibus
scribentem, quod <hi>communiter pauperem
annonam habebant, volatilia manducabant <note>(Lib. II Dialog)</note>
          </hi>.
Et hanc fuisse non singularem quorumdam
monasteriorum <emph>526</emph> praxim, sed communem
omnium fere consuetudinem, probant ex Regula
Magistri, quae non diu post S. Mauri obitum scripta
fuit, hoc est saeculo VII, et magna ex parte constat
ex Benedictina; nam loquens de gyrovagis monachis,
et rationem reddens quare omni vitae suae tempore
ternis quaternisve diebus per diversorum cellas et
monasteria hospitantur, dicit <note>(Cap. 1)</note> quod  « pro
hospitum adventu a diversis volunt quotidie noviter
suscipi; et pro gaudio supervenientium exquisita sibi
pulmentaria apparari, et animantia <hi>pullorum</hi> sibi
curant quotidie a diversis hospitibus pro adventu
cultro occidi. »  Atque rem ita se habuisse usque ad
<pb n="0636A"/>
tempora Ludovici Pii imperatoris, probant ex additamento
ad cap. 27, lib. II de Institut. cleric. Rabani,
in quo legitur:  « Sola quadrupedia, non volatilia
monachis interdicta. Hoc autem tempore Pii Ludovici
sic immutatum esse dicitur, ut in omni eorum
pulmento sanguine uti liceat, propter nimiam et
aliis damnosam consumptionem volatilium, quam
faciebant. »  Haec vero immutatio facta est in concilio
Aquisgranensi, in quo statutum est <note>(Can. 8)</note>,
ut volatilia intus forisve nisi pro infirmitate, nullo
tempore comedant; »  ita tamen <note>(Can. 78)</note>  « ut volatilia
in Natali Domini, et in Pascha tantum quatuor
diebus, si est unde, comedant: si vero non fuerit
unde, non requiratur per debitum. Si autem abbas
aut monachi abstinere se voluerint, in eorum sit
arbitrio. »  Ita nimirum generalem permissionem ad
certos dies restrinxit synodus, non quasi praeter
Regulam aliquid indulgens: id quod factum est ad
instar Cassinensium, de quibus Theodemarus abbas
ad Carolum Augustum ita scribit:  « Volatilia nunquam
<pb n="0636B"/>
quam nisi die Natalis Domini, si est unde, usque ad
dies octo comedimus. Similiter etiam Paschalis festi
diebus. »  Hujusmodi consuetudo vigebat etiam in
Parisiensi Sancti Germani monasterio, ut patet ex
diplomate Ludovici et Lotharii imperatorum apud
Aimonium <note>(Lib. V de Gest. Franc. cap. 10)</note>, quo
decernunt ut monachis dentur  « annis singulis volatilia
cum ovis de duobus festis, id est Paschae et
Natalis Domini; »  et in Fontanellensi ex Constitutione
S. Ansegisi abbatis <note>(In Chron. Font., Spicil.
tom. III)</note> de victu et vestitu monachorum, in qua
assignat ad Nativitatem Domini et ad Pascha <hi>aucipastas,
pullipastas, et pullos.</hi> </p>
<p>Ad haec omnia exempla et ad decretum concilii
Aquisgranensis respondet Boherius:  « Nisi Regula
haec hoc praecessisset concilium, putassem hunc
paragraphum inde sumpsisse causam, unde credo
econtra, ut ipsum videlicet concilium ex fine hujus
capitis male intellecto praebuerit causam edicti. Absit
<pb n="0636C"/>
enim quod Magister bipedales carnes coenobitis
concesserit, considerando pedum numerum, non
avium dulcorem. »  Haec sunt praecipuae primae sententiae
momenta, ad secundam venio.</p>
<p>Secunda sententia, primae omnino opposita, cum
tertia convenit in eo quod volatilia sanis interdicta
esse asserat; discrepat vero in eo quod etiam infirmis
ea auferat. Et quidem sanis vetita esse volatilia
probant auctoritate omnium qui ab annis circiter
nongentis super Regulam Benedictinam scripserunt
auctorum, una excepta S. Hildegarde. In primis
Smaragdus mentem suam satis explicat dum adducto <emph>527</emph> 
 praesenti Regulae textu, S. Aureliani et
S. Fructuosi decretum, quo sanis altilia prohibentur,
profert, quorum testimonio S. Benedicti vocem
obscuram explicat ac perspicuam facit. Similiter
Hildemarus, quamvis aliquando dubius haesisse
videatur an volatilia S. Pater permiserit, tamen
abstinentes laudat; aliisque in locis omni postposite
dubio constanter negat concessas avium carnes, ut
<pb n="0636D"/>
videre est in locis supra citatis, tum hoc capite tum
cap. 36. Idem docent Bernardus Cassinensis, Nicolaus
de Fractura, Richardus de S. Angelo, Petrus
Boherius, Joannes de Turrecremata, Theobaldus
Artaldus, Joannes Craesbeeck, Matthias Lambertus,
Nicolaus Bravus, Hugo Menardus, Benedictus
Haeftenus, et alii.</p>
<p>Ratio est a fortiori. Si enim grossiores quadrupedum
carnes sanctus Benedictus vetuit, multo magis
suaviores dulcioresque volatilium. Nam mens SS.
doctorum est in minori comprehendere majus; quare
cum minus delicatas esse quadrupedum carnes quam
avium, usus et experientia docuerit, haud dubium
quin quadrupedia vetando, vetuerit et altilia. Ita
fere argumentantur Hildemarus, Bernardus Cassinensis,
Richardus, et alii.</p>
<p>Deinde  « minime credendum est, inquit Menardus,
a S. Benedicto tales institui monachos, qui pedum
<pb n="0637A"/>
numero delicias escarum dijudicent, cum ipse capite
36 Regulae carnis esu exceptis aegrotis monachos
arceat. Nec vero inferri potest quadrupedum interdictione
volatilium esum esse permissum; nam cum
unum prohibetur, non statim alterum permitti concludendum
est, ut Levit. XIX, cum dicitur, <hi>Non maledices
surdo, nec coram caeco pones offendiculum:</hi> 
male quidem inferret aliquis ex ejusmodi legibus
permitti non surdis maledicere, et videntibus ponere
offendiculum; quia potest accedere peculiaris ratio,
ut ejusmodi prohibitio fiat, etiamsi alterum expresse
non prohibeatur. » </p>
<p>Sed ad id quod ex cap. 36, ubi carnes absolute
interdicuntur, infertur, respondent alii veteres aves
sub carnis nomine non comprehendisse, imo utrumque
distinxisse, ut videre est in Regula S. Caesarii <note>(Cap. 24)</note>:
 « Pullos et carnes nunquam sani accipiant; » 
et in Vita S. Pardulfi <note>(In ejus Vit. Saec. 3)</note> 
qui  « nunquam carnium, neque volatilium esu usus
esse »  dicitur.</p>
<p>
          <pb n="0637B"/>Tandem hisce rationibus atque auctoritatibus
accedit praxis omnium fere congregationum in
quibus illibata Regulae observatio viguit. Nihil enim
de volatilium esu in antiquis Cluniacensis monasterii
Consuetudinibus ab Udalrico collectis, imo
propter eum punitus aliquando monachus legitur in
Vita S. Odonis; nihil in Statutis Lanfranci, Concordia
Dunstani, libro Usuam Cisterciensium, Declarationibus
Cassinensium, Camaldulensium, aliorumque
monachorum. Exstantque non paucae veterum
Regulae, in quibus volatilia expressis verbis prohibentur,
ut sunt Regulae sancti Caesarii, sancti
Aureliani, sancti Fructuosi, et Solitariorum.</p>
<p>Jam vero quod etiam infirmis volatilia S. Benedictus
abstulerit, <emph>528</emph> hoc se probare existimant
argumento. S. Pater carnes infirmis concessit solum
pro reparatione, non concupiscentiae explendae
gratia; at pro reparatione solae sufficiunt quadrupedum
carnes; solas ergo concessit. Deinde cum
<pb n="0637C"/>
cap. 36, omnes sanis carnes prohibuerit, et aliquas
aegris permiserit, hic ostendens quasnam indulserit,
solas quadrupedum nominat; quasi diceret: Omnes a
carnibus abstinere debent, praeter infirmos, quibus
quadrupedia concedo. Ita fere ratiocinatur Julianus
Parisius in lib. de Prima vivendi Ratione Cisterc.
part. III, cap. 2, sect. 2.</p>
<p>Sed isti opponitur tertia sententia, quae tenet
omnes tam volatilium quam quadrupedum carnes
sanis esse vetitas, utrasque infirmis esse permissas.
Et quidem prohibitas esse sanis volatilium carnes
probat argumentis supra relatis. Posse vero infirmos
licite volucres edere demonstrat ex communi omnium
veterum consensu. Et quidem non defuerunt qui
concessa sanis altilia existimarent; at qui ea infirmis
esse denegata ante Julianum Parisium novi neminem;
vixque in animum potest induci, hoc sibi monachos
aliquando persuasisse, ut crederent sanis concessa
esse volatilia, si quando iis vesci fuisset infirmis
illi itum. Remansisset enim aliquod antiquae traditionis
<pb n="0637D"/>
vestigium, quo ab ausu tali revocati fuissent;
agnoscentes nimirum quod si ab esu volatilium S.
Pater interdixisset infirmos, multo magis sanos. Et
sic ab esu quadrupedum abstinentiam violare
coepissent, ut pote minoris momenti; nemo enim derepente
fit pessimus, sed a minimo incipit. Et tamen
supra vidimus in monasteriis probe ordinatis volatilium
esum cum abstinentia quadrupedum.</p>
<p>Neque etiam insolitum fuit apud veteres monachos
infirmis concedere volatilia: exstat hac de re decretum
in Regula S. Caesarii ad monachos cap. 24,
et in Regula S. Aureliani ad monachos cap. 51, et
ad virgines cap. 34 et 35, a nobis supra citatum;
quibus accedit Regula S. Fructuosi cap. 5, omnibus
esum carnium prohibens,  « servato tamen moderamine
pietatis erga aegrotorum necessitudines, vel
longe proficiscentium qualitates, ut et volatilium
esibus infirmi sustententur, et longinquo itineri
<pb n="0638A"/>
destinati, si aut a principe vel episcopo sperantur,
pro benedictione et obedientia degustare non metuant,
servantes apud se de reliquo continentiam
consuetam. »  His adde Regulam solitariorum cap. 43,
et conc. Aquisgr. can. 9.</p>
<p>Confirmatur ex praxi, et quidem non posteriorum
temporum, sed S. Benedicto omnino viciniorum.
Cujus illustre habemus exemplum in Vita S. Juniani
abbatis Mariacensis, qui sancti Benedicti Regulam a
B. Mauro acceperat, eique tribus duntaxat annis
supervixisse creditur. Hic, ut scribit Ulfinus Boetius <note>(Saec. I Ben.)</note>:
 « Propter usus monachorum, et
maxime pauperum, coepit enutrire animalia, quibus
possit humana fragilitas sublevari; nam et pullorum
nutrimenta plurima congregavit, quorum carnibus
infirmorum inopiam sustentaret, et ova sumpsibus
egentium deservirent. »  Aliud exemplum profert Vita
S. Agnelli abbatis <note>(Saec. I Ben.)</note>, qui in constructo
a se xenodochio gallinas infirmis ministrasse <emph>529</emph> 
dicitur num. 2. De S. Benedicto Anianensi abbate
<pb n="0638B"/>
quoque scribit Ardo <note>(Saec. 4 Ben.)</note>, quod  « carnem
quadrupedum a die conversionis suae usque ad
extremum vitae edere noluit; jus e pullo compositum
sumebat, si aliqua accessisset debilitas. »  Denique
S. Ansegisus abbas Fontanellensis in sua de victu
monachorum Constitutione, ad ipsam infirmorum
domum concedit <hi>mutones, berbices, pullos, et ova.</hi> </p>
<p>Ex his tribus opinionibus de mente S. Benedicti
liberum unicuique cedimus quam voluerit sequi, probantes
interim eos qui volatilia sanis omnino auferunt.
Nam etsi verum esset ea a S.  P. Benedicto non
esse interdicta, non tamen inde sequeretur monachos
ex professione sua poenitentiae addictos libere posse
iis vesci; quae si non sunt vetita ex vi verborum Regulae,
non minus sunt prohibita ex vi professionis monasticae,
quae volatilium delicias regum conviviis reliquit.</p>
<p>Quartam sententiam tradit Boherius in primo
comment., ubi sic discurrit:  « Nota si vis verum capere
<pb n="0638C"/>
intellectum. Magister ponit tres hominum conditiones
in hac Regula. Primi sunt sani, et hi nullis
omnino debent vesci carnibus. Secundi sunt debiles
et a groti, quibus pro sustentatione naturae solum
conceditur esus carnium quadrupedum, ut hic; et
intelligo hic debiles, decrepitos, vel praecedentibus
infirmitatibus debilitatos; aegrotos vero patientes, sed
non continue, ut capite, ventre, aut renibus; sicque
expone hic omnino, id est secundum veritatem, vel
id est non ficte. Tertii vero status infirmi, in quibus
simpliciter conceditur pro reparatione naturae esus
carnium; unde nedum quadrupedalibus, imo et carnibus
bipedalibus quae sunt magis reparativae et nutritivae,
vesci possunt. »  Idem docuisse videtur Guido
Juvenalis in sua versione Gallica: quanquam ex
eodem Guidone, aut ejus correctore monacho Clarevallensi
quintam sententiam proferat Haeftenus, quae
censet <note>(Lib. X, tract. 6, disq. 2)</note>  « vegetis ac sanis
omnem carnis esum, aegrotis vero quadrupedum
tantum interdictum, adeo ut solis volatilibus in morbo
<pb n="0638D"/>
vesci fas sit; »  carnibus quadrupedum non, nisi
ubi sanitati infirmorum conveniunt, concessis, id
quod raro contingit. Haec sententia refutatione non
indiget.</p>
<p>Neque vero simpliciter dicit S. Benedictus a carnibus
quadrupedum esse abstinendum, sed <hi>omnino,</hi> 
inquit, sive ut in quibusdam codicibus legitur, <hi>omnimodo
abstineatur comestio.</hi>  « Quia, infit Bernardus
Cassin., non debent comedi secundum hanc Regulam
frustatim carnes incisae, et hoc est <hi>omnino.</hi> » 
Addit Boherius:  « Et est contra illos qui carnes capulatas
in refectorio comedunt, quas vocant mortarolium,
asserentes forsan post hujusumodi triturationem
carnium speciem minime remanere, quia, ut
dicitur primo Physicorum, in divisione carnis contingit
devenire ad carnem minimam; quae si ultra
dividatur, non remanebit species carnis. »  Ubi observare
obiter licet quo tandem homines populerit
<pb n="0639A"/>
caeca carnes edendi cupiditas, ut etiam abstinentiam
se violare minime crederent, si minutas ante carnes
comederent; quasi <emph>530</emph> vero aliter quam minutae
saltem dentium ministerio carnes manducari possent.
Sed huic morbo remedium afferre conatus est Gregorius
papa IX hoc edito statuto <note>(In Constit. pro
monac. Benedict.)</note>:  « Et sicut interdicimus esus carnium,
ita farsaturas de certis carnibus denegamus. » </p>
<p>Quod autem hic de carnibus minutis dicitur, idem
de adipe asserendum est:  « De pinguedine, inquit
Hildemarus, scimus quia caro quadrupedum est,
manifestum est quia non est manducanda. »  Ejus
tamen usum monachis indulsit concii. Aquisgran. concedens <note>(In cap. 36)</note>,
 « ut fratres aliquid pinguedinis
in victu quotidiano habeant, excepta sexta feria, et
diebus octo ante Natale Domini, et a Quinquagesima
usque ad Pacha. »  Quod statutum paulo restrinxere
postea Cluniacenses, in Septuagesima adipem cum <hi>alleluia</hi> 
 sepelientes, quae consuetedo in omnibus
passim monasteriis recepta fuit, ut videre est in Concordia
<pb n="0639B"/>
Dunstani, in Statutis Lanfranci, in mss. Germaniae
Consuetudinibus, et in libro Usuum Beccensium.
Imo toto etiam Adventu adipem auferunt
Dunstanus, Lanfrancus, et Petrus Venerabilis. At
quod sextam feriam ab esu pinguedinis eximunt
Patres Aquisgranenses non videntur observasse Cluniacenses, quibus postmodum Petrus Venerabilis jussit <note>(Statut. 10)</note>,
 « ut universi fratres Cluniacenses omni
sexta feria praeter Nativitatem Domini, si eadem die
occurrerit, ab adipe abstineant. » </p>
<p>Hujus indulgentiae causa duplex afferri potest.
Prima fuit in compensatione volatilium, quorum
usum excepta Nativitate et Resurrectione Domini
prorsus sustulerat. Ita docet additio ad cap. 27, lib. II,
Rabani de Institutione cleric., ubi legimus,  « sola
quadrupedia, non volatilia monachis interdicta. Hoc
autem tempore Pii Ludovici sic immutatum esse dicitur,
ut in omni eorum pulmento sanguine uti liceat,
propter nimiam et aliis damnosam consumptionem
<pb n="0639C"/>
volatilium, quam faciebant. »  Altera fuit propter defectum
olei, ut discimus ex Ruperto <note>(Lib. IV, in Reg.
S. Ben.)</note>, cum respondens clericis regularibus, hoc
nomine se monachis praeferentibus, quod usum adipis
sponte abjecissent, ait:  « Hoc neque illis augere,
neque his minuere altitudinem meriti; Ecclesiae
namque Dominus claves regni coelorum in B. Petro
tradidit: Ecclesia autem tantam potestatem habens
generali synodo monachis, quoniam olei copiam non
haberent, non carnes, sed carnibus cognatum indulsit
adipem. »  Eo respexisse videtur Grimlaicus in Regula
solitariorum statuens <note>(Cap. 45)</note>, ut  « in his regionibus
ubi defuerit oleum, si necessitas exposcerit,
adipe utantur interdum. » </p>
<p>Quod de carnibus minutis ac de pinguedine, idem
de ovis, quae sunt de ipsissima gallinae substantia judicium
ferendum est ab iis qui negant volatilia a
sancto Benedicto indulta; unde et sanctus Junianus
in suo monasterio <hi>(In ejus Vita)</hi>  « pullorum nutrimenta
plurima congregavit, quorum . . . . ova sumptibus
<pb n="0639D"/>
egentium deservirent, »  non monachorum. Et
tamen Leo abbas Cavensis <hi>ova gallinacea</hi> hospitibus
exhibuisse perhibetur in lib. III Dial. sancti Victoris
papae, cap. 8.</p>
<p>De lacte, butyro, et caseo, in quibus major est difficultas,
audiendus <emph>531</emph> est Boherius. « Quamvis
siquidem in hac parte praedicer rigorosus, et os
meum condemnet me, puto plane quod regulari honestate
valentes corpore coenobitae uti non possint
adipe, lacte, ovis, ac caseo; par enim est, inquit canon
Gregorii, ut qui a carne animalium abstinemus, ab omnibus
quae sementinam carnis trahunt originem, jejunemus. » 
Constat tamen veteres monachos, ipsos
etiam Cistercienses lacte et caseo frequenter usos
fuisse. Et certe, uti observat Hildemarus,  « lac et
caseus non est caro, quanquam de carne exeant, eo
quod non caro in lac vertitur, sed ipse cibus vertitur
in lac Dei dispositione ad filios Christi nutriendum; » 
<pb n="0640A"/>
quemadmodum vinum quod de vite exit non est vitis,
nec oleum quod de ligno, est lignum; sed succus
terrae, qui et in vinum vertitur et in oleum.</p>
<p>Quid vero censendum est de his qui carnis abstinentiam
violant? Hos Petrus Venerabilis <hi>corvinos</hi> 
monachos ac ferinos vocat <note>(Lib. VI, epist. 15)</note>, qui
sanguineis dapibus jugiter inhiant; S. Odo incunctanter <hi>apostatas</hi> 
 appellat <note>(Lib. III Collat. num. 17)</note>:
 « An non est apostasia, inquit, de habitu et victu
traditiones Patrum contemnere, cum Deus terminos
Patrum transgredi interdixerit, despectaque victus
qualitate vel quantitate per B. Benedictum praefixa,
sanguineas dapes cum filiis Israel desiderare? »  Et
certe abstinentia a carnibus inter praecipua vitae monasticae
instituta semper considerata est; unde etiam
sanctus Vitalis abbas ordinis sancti Basilii <note>(In ejus
Vita, n. 18 apud Bolland.)</note> successorem suum instituens,
inter alia jubet ut  « in monasterio carnes comedi
non permittat: »  quam legem etiam ad fabros
aliosque saeculares operarios intra monasterii terminos
<pb n="0640B"/>
laborantes extendebat sanctus Theodorus Siceota <note>(In ejus Vita n. 63, Boll. 22 April.)</note>,
quos ea
de causa ad oppidum remittebat. Imo inter objecta
Graecorum tempore Michaelis Cerularii Latinis improperarunt <note>(Humberti lib. contr. Graec. calumanias)</note> 
,
quod sanctus Benedictus infirmis carnis esum concedit;
et inter querelas quas Innocentii III tempore adversus
Latinos renovarunt, quinquagesima tertia haec
erat: <hi>Ipsorum monachi carne vescuntur.</hi> Quid quod
monachis ad Ecclesiae dignitates assumptis, extra infirmitatis
necessitatem, carnibus vesci prorsus illicitum
erat? Cujus rei illustre habemus exemplum in
persona Hincmari ex monacho Dionysiano archiepiscopi
Rhemensis, quem ex morbo recens convalescentem
Pardulus Laudunensis episcopus monet,  « ne a
lardo sive quadrupedibus abstineat, donec sanitas
confirmetur, et sic ad siccos, et miseros, tardioresque
monasticos cibos rediatur. » </p>
<p>Quapropter haudquaquam mirum videri debet si
<pb n="0640C"/>
sanctus Fructuosus monachum qui abstinentiam
 « violaverit, et contra sanctionem regulae usumque
veternum, vesci carnibus praesumpserit, sex mensium
spatio retrusioni et poenitentiae »  subjacere decernat <note>(Cap. 5)</note>.
Quae totidem verbis in excerptis ex
lib. II Poenit. Egberti episcopi Eboracensis leguntur <note>(Apud Spel. tom. I Conc. Angl.)</note>.
Et Gregorius IX
in sua Constitutione pro monachis Benedictinis:
 « Si quis, inquit, comedere carnes contra praedicta praesumpserit
semel vel etiam secundo, regulari subjaceat
disciplinae: si tertio, quarta et sexta feria proximis in
pane et aqua jejunet. Quod si in consuetudinem <emph>532</emph> 
duxerit, subjaceat gravi culpae. Abbas autem si in
hoc deliquerit, secunda, quarta, et sexta feria sit
pane et aqua contentus. Si autem in consuetudinem
duxerit, nec monitus a dioecesano, vel visitatoribus
corrigere voluerit, administratione privetur. »  Simili
fere modo Benedictus XII in bulla ad monachos Cistercienses
jubet ut monachus vel conversus abstinentiae
transgressor,  « tribus diebus pro qualibet
<pb n="0640D"/>
carnium vel dictorum pulmentorum comestione jejunare
in pane teneatur et aqua; et quod nihilominus
quolibet ipsorum dierum in capitulo regularem accipiant
disciplinam. Sed abbas inhibitionis praefatae
transgressor non ad disciplinam ipsam, sed ad hujusmodi
jejunia teneatur. Et si scienter haec omiserit
negligenter facere observari, etiam ex negligentia
hujusmodi tenentur ad jejunia praelibata: quae quidem
poenae nulli remitti valeant, nec super eis vel
ipsarum parte aliqua cum aliquo dispensari. Quod
si aliqui super esu carnium vel pulmentorum praedictorum
saepe inventi fuerint delinquentes, seu esum
ipsum contra ordinationem hujusmodi frequentantes, et
per abbates proprios quod a talibus abstineant canonice
moniti non destiterint, sint post monitionem hujusmodi
per biennium eo ipso inhabiles ad quaecunque
officia et administrationes in eodem ordine obtinenda;
obtinentes vero illa removeantur, si abbatibus
<pb n="0641A"/>
eorum visum fuerit. »  Praeterea in libello Antiquarum
Definitionum ord. Cisterc. haec lego <note>(Dist. 13, c. 2)</note>:
 « De carnibus edendis seu ministrandis illud irrefragabiliter
teneatur, quod in R. Benedicti Regula continetur.
Igitur extra infirmitoria nostra carnes nullatenus
a personis ordinis comedantur, nisi a transeuntibus
magnum mare, quandiu fuerint in mari. Qui
contra fecerit, in sententiam excommunicationis incidet
ipso facto. Et si officialis fuerit, ab officio deponatur,
nec deinceps ad aliquod officium promoveatur
sine licentia capituli generalis. Monachus vero
vel conversus non officialis pro qualibet vice per
mensem privatus maneat habitu regulari. Eidem
poenae subjaceant moniales, conversi, et capellani
earumdem, licet nobis in habitu sint difformes. »  Qui
abstinentiae a carnibus transgressionem inter leviores
culpas recensent, dubito an pro levi et veniali transgressione
taliter plecti vellent. Certe Casalini abstinentiae
transgressores aut carnes hospitibus in monasterio
apponentes, tot diebus jubent in pane et
aqua jejunare, absolutionemque a tali peccato abbati
reservant ex mss. Constitut. cap. 56. Taceo poenas
<pb n="0641B"/>
divinas, quibus in hujusce statuti infractores supremus
rerum Arbiter non semel ultus est. Aliqua hujusmodi vindictae exempla offendes apud Joannem
monachum in Vita sancti Odonis. At praetermittere
nequeo quod de Laudunensi sancti Joannis monasterio
scripsit Hermannus monachus <note>(Lib. III de Mir. S.
Mar. Laudun.)</note>, scilicet quod  « nullum quadrupes animal
intra murum seu portam abbatiae intrare poterat,
quod non statim in rabiem et in insaniam verteretur.
Unde etiam si quando rex, vel episcopus, vel alii
principes ad ipsam abbatiam veniebant, omnes equos
eorum extra portam oportebat dimitti, et ipsi pedites
ad ecclesiam procedebant. » </p>
<p> <emph>533</emph> Sed quaeritur num saltem abbas cum fratribus
dispensare possit a carnis abstinentia? Quaestionem
solvit Petrus Venerabilis, edito statuto <note>(Statut.
12)</note>,  « ut exceptis infirmis, et omnino debilibus, carnibus
nullus vescatur. »  Cujus statuti rationem reddens
<pb n="0642A"/>
ait:  « Causa hujus instituti fuit ipsa Regulae
auctoritas, in qua hoc idem praecipitur, et ne sanus,
et integris viribus monachus carnem comedat prohibetur.
Insuper etiam quia nulla rationabilis causa
mutandi hujus capituli inveniri poterat, sicut in
quibusdam aliis ejusdem Regulae olim mutatis capitulis
a Patribus inventa est. »  Et ad priores custodesque
sui ordinis scribens <note>(Lib. VI, epist. 15)</note>:  « Et
ne, inquit, tibi recurrere liceat ad id quod solet, ut
dicas et hoc capitulum (scilicet Regulae 39) sicut et
alia quaedam a sanctis quibusdam Patribus certa ratione
mutatum. Respondeo aliter est. Si enim de
novitiis suscipiendis, si de opere manuum, si de vestibus
et quibusdam aliis similibus a bonis Patribus
post sanctum Benedictum mutatum est, non dubia,
sed certa et rationabili causa factum est: et causa
vel ratio, quia bis a me in duabus epistolis domno
abbati Clarevallensi directis studiose descripta est,
hic iterare superfluum judico: si adeo studiosus fueris,
ibi plene reperies. At hujus capituli praevaricatio
qua ratione excusabitur? Qua causa sospes et integris
viribus monachus carnibus utens reus non esse monstrabitur?
<pb n="0642B"/>
Dic, quaeso, si quid habes, et aliqua vera
vel verisimilis ratio est. Carnes tibi si potes vindica.
Non habes, non habes, inquam, ut aestimo quid dicas;
non habes plane unde perjurii naevum, ne dicam
noxam expurges: obviat Regula, contradicit justitia. » 
Cum ergo frangendae absinentiae a carnibus
causa rationabilis afferri nulla queat, manifestum est
nec abbatem cum monachis circa esum carnium dispensare
posse, nisi forte in certis quibusdam casibus
extraordinariis, qui vix intra mille annos semel evenient.
Caeterum necdum nobis reperire licuit summorum
pontificum bullas monachis Benedictinis ter in
hebdomada carnes edendi licentiam facientes; aut si
quae sunt, certis quibusdam monasteriis pro causa
rationabili, et hoc forte ad tempus, non vero omnibus
et pro semper datae fuerunt. Imo non pauca occurrunt
conciliorum decreta quibus intermissa in
coenobiis a carnibus abstinentia restituatur.</p>
</div>

<div>
        <head>CAPUT XL. <hi>De mensura potus.</hi> </head>

<pb n="0641"/>
<p>
          <pb n="0641C"/> <hi>Unusquisque proprium habet donum ex Deo: alius
sic, alius vero sic.</hi> Et ideo cum aliqua scrupulositate
a nobis mensura victus aliorum constituitur. Tamen
infirmorum contuentes imbecillitatem, credimus
heminam <emph>534</emph> vim per singulos sufficere per diem.
Quibus autem donat Deus tolerantiam abstinentiae,
propriam se habituros mercedem sciant.</p>
<p>Quod si, aut loci necessitas, vel labor, aut ardor
aestatis amplius poposcerit, in arbitrio prioris consistat,
considerans in omnibus, ne subrepat satietas
<pb n="0642C"/>
aut ebrietas: licet legamus, vinum omnino monachorum
non esse. Sed quia nostris temporibus id monachis
persuaderi non potest, saltem vel hoc consentiamus,
ut non usque ad satietatem bibamus, sed
parcius: quia vinum apostatare facit etiam sapientes.
Ubi autem loci necessitas exposcit, ut nec supra
scripta mensura inveniri possit, sed multo minus,
aut ex toto nihil; benedicant Deum qui ibi habitant,
et non murmurent. Hoc ante omnia admonentes ut
absque murmurationibus sint.
</p>
      </div>

<div>
        <head>COMMENTARIUS.</head>

<pb n="0641"/>
<p>
          <pb n="0641D"/> <hi>Unusquisque proprium habet donum ex Deo: alius
sic, alius vero sic.</hi> ] Ex hoc Apostoli effato regulam
victus aliorum S.  P. Benedictus accepit, ut nimirum
juxta acceptum a Deo donum unicuique tribuatur:
quam pariter normam in Regula sibi ab angelo tradita
secutus est S. Pachomius ( <hi>In ejus Vita</hi> ), singulis
juxta vires suas edere concedens et bibere; pro modo
<pb n="0642D"/>
vescentium laborare compellens, neque comedere
modeste, neque jejunare prohibens.</p>
<p> <hi>Et ideo cum aliqua scrupulositate a nobis mensura
victus aliorum constituitur.</hi> ] Eamdem difficultatem
olim expertus est Cassianus, uti ipse testatur in lib.
V, cap. 5.</p>
<p> <hi>Tamen infirmorum contuentes imbecillitatem.</hi> ]  « Hic
<pb n="0643A"/>
infirmorum imbecillitatem non pro corporis aegritudine,
sed pro animi dicit imbecillitate, inquit Smaragdus;
non enim abstinentiam exterius corpus valet
implere, nisi ei interius animus consenserit abstinere;
multi enim abstinere poterant propter concessam
salutem: sed non valent propter animi imbecillitatem. » 
Eodem modo loquuntur Hildemarus, Bernardus
Cassinensis, Richardus de S. Angelo, Boherius,
et alii. Unde merito redarguas Antonium Perezium,
qui solis existimat debilibus concessam a sancto Benedicto
vini heminam. Sane <emph>535</emph> cum sanctus Pater
tarde venientem ad mensam solum reficere jubet, <hi>sublata ei portione sua vini,</hi> 
 non de infirmis debilibusque
loquitur, sed de sanis maxime. At de his videsis
Haeftenum lib. X, tract. 4, disq. 3.</p>
<p> <hi>Credimus heminam vini per singulos sufficere per
diem.</hi> ] De nomine heminae consentiunt inter se viri
eruditi; at de mensura ipsa non parum litigant. Jacobus
Brolius Parisiensis Sancti Germani monasterii
monachus, vir doctus et religiosus, varias diversorum
<pb n="0643B"/>
sententias refert, nulli tamen certo adhaerens. Prima
est Petri Masii abbatis Casalis Benedicti, qui in Constitutionibus
suae congregationis <note>(Const. ms. Casalis
Ben., cap. 57)</note> heminae mensuram ita definit:  « Hemina,
sicut a quibusdam expositoribus Regulae accepimus,
est mensura continens unam libram cum
quarta parte alicujus liquoris; et est quasi tertia pars
quartae vini Parisiensis. »  Secunda est Smaragdi, qui
sanctum Isidorum describens <note>(Isid. l. XVI Orig., c.
25)</note>:  « Hemina vini, ait, appendit libram unam, quae
geminata sextarium facit. »  Cujus opinionem sequitur
Julius Rhodiginus lib. XXVIII Antiq. Lect. Tertia est
Fossatensium, qui quondam duo pondera plumbea
ostendebant; unum panis unciarum triginta trium
cum dimidia, alterum vini unciarum triginta quinque.
Quarta Cassinensium, qui in suis super Regulam
Declarationibus asserunt heminam esse  « multo plus
quam communi necessitati unius monachi sufficiat. » 
Quinta eorum qui  « heminam Benedictinam Dionysianae
<pb n="0643C"/>
Parisiorum pintae aequant. »  Ac tandem ita
concludit:  « An vero aeneum vas, quod Fossatenses
ostendunt, sit illud B. Mauro a sancto Benedicto
datum, non satis constat. »  Ex his postremis verbis
patet Brolium Fossatensem heminam pro Benedictina
non agnovisse, sed nec ulli praedictarum opinionum
adhaesisse; cujus proinde mentem non satis assecutus
est Gallicus dissertator de hemina vini et libra panis
Benedictina, ut illum tam mordaci laceraret censura,
quam sane non meruit vir optimus et doctus; qui si
quid aliquando erravit, error aut excusandus, aut
certe non ita efferendus. Et revera cum nullam amplexatus
sit sententiam, si Fossatensem referens mensuram
addidit:  « Et haec quidem sobrio, pulmonisque
in integritate conservandi studioso monacho sufficere
poterat, cheopina in prandio, et altera in coena seu
collatione sumpta; »  joculariter et ironice locutus
fuisse potius credendus est. At num Brolium aliquando
legerit dissertator, merito dubitaveris: nam discutiens
discrimen quod inter ostensas Boherio et
<pb n="0643D"/>
Brolio in Fossatensi monasterio mensuras intercedit,
absolute dicit Boherio monstratam fuisse mensuram,
Brolio econtra pondus; deinde datam S. Mauro a B.
Benedicto heminam fuisse aeneam; Brolio monstratum
fuisse pondus plumbeum. Sed an ista conveniant
cum Brolii textu judicent aequiores viri. <hi>An vero
aeneum vas,</hi> inquit Brolius, <hi>quod Fossatenses ostendunt,
sit illud B. Mauro a S. Benedicto datum, non
satis constat.</hi> Certe ecce <hi>vas,</hi> et illud <hi>aeneum,</hi> quod
tamen non vetat quominus una cum vase pondera
etiam asservata fuerint in Fossatensi monasterio. Et
haec obiter dicta sint, non quasi approbando amplas
illas mensuras vini, quas ultro rejicio.</p>
<p> <emph>536</emph> Oppositam omnino praefatis auctoribus sententiam
secutus est Menardus noster. Hic majori cum
examine res discutiens, advertit heminam esse semisextarium,
eamque constare sex cyathis, cyathum
drachmis decem, ac consequenter heminam drachmas
<pb n="0644A"/>
habere sexaginta; unde cum unciam non efficiant
nisi drachmae octo, intulit heminam <hi>non plus pendere
quam septem uncias et semis.</hi> At Menardi computum
de Graecorum, non de Romanorum hemina in elligendum
esse existimavit Gallicus dissertator.</p>
<p>Paulo liberalior fuit Nicolaus Bravus, auctor Hispanus:
nam uncias omnino decem heminae dedit.
Eamdem esse heminae mensuram docuit dissertator
Gallicus a nobis jam citatus, eo in libello quem de
hemina vini Benedictina anno 1667 Parisiis publici
juris fecit. Is enim probat heminam esse semisextarium;
sextarium sextam congii partem; congium
unciis constare omnino centum viginti; cujus rei periculum
factum esse asserit ad antiquum congium,
qui Romae in aedibus Farnesianis asservatur; ex quo
intulit heminam uncias plus quam decem continere
haud posse. Sed quidquid sit de congio Farnesiano,
qui tamen facta proportione ad veteres uncias Romanas,
non omnino inventus est ex aequo respondere,
tota dissertatoris disputatio super Romanam, non
<pb n="0644B"/>
super Benedictinam heminam cadit; quod interim
demonstrandum incumbebat.</p>
<p>Mediam, et quidem, ut mihi videtur, tutiorem iniit
viam noster Mabillonius, uncias decem et octo diurnae
Benedictinae heminae tribuens. Is occasione data decem
annis post editam dissertationem Gallicam in
praefatione prima ad saeculum IV Benedictinum, laudata
imprimis dissertatoris eruditione, concedit quidem
veterem heminam Romanam decem tantum unciis
constitisse, at de qualibet hemina id dici posse
negat, aitque pro variis regionibus, variisque temporibus,
etiam variasse mensuras ac pondera: id quod
probat tum ex praecepto Caroli Calvi pro stipendiis
clericorum Sancti Petri, qui sanctimonialibus Suessionici
Beatae Mariae Parthenonis subjecti sunt, quo
singulis sacerdotibus per singulos dies <hi>heminam, id
est tres libras</hi> vini tribuit; tum ex vetustissimo auctore,
quem in Rhemensi Sancti Remigii archimonasterio
saeculo IX describebat Bertigarius monachus; qui
auctor vetustissimus in tractatu de Ponderibus et
<pb n="0644C"/>
Mensuris de hemina sic loquitur:  « Apud quosdam
cyathi novem heminam facere videntur, quod sunt
drachmae nonaginta. Apud quosdam vero acetabula
quatuor, quod sunt drachmae quadraginta octo. Hemina
autem juxta quosdam appendit libram unam;
apud quosdam vero libram et dimidiam. »  Deinde
quibusdam aliis de sextario, de choenice, et de congio
interjectis, addit:  « Sed has mensuras ad votum principum
vel judicum esse deprehendimus. »  Quod confirmat
concilium Aquisgranense anni 816, cap. 122.</p>
<p>Ex his concludit, 1º incertum esse an permanserit
Romae adusque sancti Benedicti tempora antiquae mensurae
norma; 2º etiamsi Romae <emph>537</emph> permansisset,
dubium esse num tota viguerit in Italia, variae enim
pro variis locis ac civitatibus passim habebantur
mensurae; 3º etiamsi in tota Italia viguisset, sanctum
Benedictum potuisse, et revera instituisse novam vini
heminam. Et certe id probant ea argumenta quae superiori
capite de libra panis exposuimus; quaeque
<pb n="0644D"/>
ex aequo militant pro hemina vini.</p>
<p>Jam vero quantum caperet concinnata a sancto
Benedicto hemina investigans, supponit conservatam
fuisse in Cassinensi monasterio ad usque tempora
Caroli Magni: quod facili negotio probari potest.
Deinde Carolum Magnum missos direxisse Cassinum,
qui praedictam heminae mensuram cum libra panis in
Galliae monasteriis promulgandam ad se deferrent;
eamque a Theodemaro abbate missam revera accepisse;
et ex decreto concilii Aquisgranensis in omnibus
Galliae monasteriis tempore Ludovici Pii imperatoris
fuisse receptam. Quod probat ex Hildemaro
auctore coaevo, qui hunc Regulae sancti Benedicti locum
explicans, haec habet:  « Unde Carolus rex qualiter
ipsam heminam intelligere ac scire potuisset,
misit Beneventum ad ipsum monasterium videlicet
sancti Benedicti; et ibi reperit antiquam heminam;
et juxta illam heminam datur monachis vinum; similiter
<pb n="0645A"/>
et juxta illam habemus et nos. »  Ex hoc testimonio
cum perspectam omnino sancti Benedicti heminam
habuerit Hildemarus, eam paulo largiorem
fuisse Romana demonstrat ex alio ejusdem Hildemari
loco ejusdem capitis, ubi exponens sancti Benedicti
sententiam crapulae occasionem a monachis amovere
volentis, ait minuendam esse mensuram ei  « qui
de sola heminae mensura crapulam sentit, id est
qui aut in locutione, vel in ingressu vacillat. »  Quod
nulli quantumvis infirmo capiti accidere posset, qui
unico semisextario Parisiensi in diem uteretur. Ad
hoc argumentum quid respondere posset dissertator
plane non video; unde et illud in suis responsionibus
tanquam nimis incommodum silentio praetermisit.
Idem tamen demonstrari posse videtur ex Regula
sancti Fructuosi capite 5, quae sextarium inter quatuor
fratres dividi jubet, hoc est unicuique mediam heminam
tribuit. Nam si adeo parva fuisset heminae
mensura, satius omnino fuisset vinum prorsus auferre
<pb n="0645B"/>
monachis, quam tantillum per diem concedere.</p>
<p>Postea heminae capacitatem amplius discutiens
rem factis demonstrandam esse asserit; atque imprimis
exemplum ex Regula Magistri <note>(Cap. 27)</note> petitum
profert, ex qua tres in hemina calices comprehendi
demonstrat. Haec Regula Magistri non suam singulis
fratribus heminam sive vas vinarium assignat, sed
ex eodem vase omnibus misceri praecipit, primo
quidem aestivo tempore singulis singulos <hi>meros,</hi> id
est meri calices, deinde <hi>caldos omnibus quaternos extra
illum merum;</hi> et, <hi>cum ad sextam reficitur, ternas
sera potiones.</hi> Hieme vero ad refectionem sive sextae,
sive nonae <hi>caldos</hi> duntaxat <hi>ternos.</hi> Ne quis autem in
tali institutione abusus subreperet, ipsam calicis
mensuram, in qua singuli biberent, determinavit,
ne forte plus quam par esset, aliquis vini exhauriret. <emph>538</emph> 
 <hi>Calix vero,</hi> infit, <hi>seu galleta, per quem erit in
diversis vicibus ministrandum, talis sit, qui tertius impleat
mixtam heminam.</hi> Tres ergo hemina calices
<pb n="0645C"/>
continebat, quos ubi aliquis ministrasset, mixta, id
est jam propinata esset hemina.</p>
<p>Id confirmat ex Regulis sancti Fructuosi et sancti
Isidori, qui Benedictinam prae oculis habuerunt,
ejusque ritus expresserunt, cum suam condiderunt.
Nam ex Regula sancti Isidori <hi>
            <note>(Cap. 10)</note> ternis poculis
fraterna reficienda est sitis,</hi> et S. Fructuosus <note>(Cap. 5)</note>,
qui privatis diebus semiheminam concedit, in praecipuis
solemnitatibus <hi>tres</hi> fratribus <hi>potiones</hi> indulget,
hoc est integram heminam.</p>
<p>Eamdem sententiam amplius confirmat ex Statutis
sancti Adalardi abbatis Corbeiensis, qui in Cassinensi
monasterio diu versatus fuerat, et Statuta anno 822,
hoc est annis post synodum Aquisgranensem quinque
conscripsit. Is in lib. I, cap. 4 <note>(Spicil. tom. IV)</note>, praescribit
ut duodecim canonicis quatuor sextarii dividantur, <hi>ita ut unusquisque accipiat calices duos.</hi> 
 Quo
ex loco patet sextarium in Corbeiensi monasterio sex
calicibus constitisse, ac consequenter heminam tribus;
et quidem cervisiae, quae aqua non diluitur. Ex
<pb n="0645D"/>
quibus omnibus infert, cum ad moderatum haustum
minus sex vini unciis absumi vix possit, heminam
uncias ponderales circiter decem et octo continere.
Ac tandem rem totum ita concludit:  « Quae hactenus
de hemina Benedictina dixi, non ita accipi velim,
quasi rem ipsam me attigisse putem, aut monasticae
temperantiae modum ampliari velim. »  Et certe non
timendus est excessus, aut abusus, si decem vel
duodecim vini uncias ad prandium, et sex vel octo ad
coenam concesseris.</p>
<p>Id nihilominus timuit dissertator Gallicus: quapropter
superiori anno 1688 alteram libelli sui de
hemina vini et libra panis Benedictina editionem publici
juris fecit, in qua nonnullis quidem mutatis,
primam sententiam sine novis probationibus proposuit,
nonnulla interim subjungens responsa ad praedictam
Mabillonii praefationem, solo veritatis intuitu,
uti ipse testatur, non contentionis aut vincendi studio;
<pb n="0646A"/>
quamvis de victoria sibi non semel blandiatur,
adeo valide, ut ipse sibi persuadet, respondens objectis,
ut in posterum nullus sit deinceps insurgendi
locus.</p>
<p>Hanc secundam ejus lucubrationem cum legisset
praefationis auctor, et requisitus quid de ea sentiret,
pro innata sibi modestia humiliter respondit, non
deesse sibi argumenta atque auctoritates veterum
scriptorum, quibus tota dissertatoris disputatio cum
suis responsis subvertatur; at nolle se heminae ac
potationis patronum exhibere. Ejus ego vestigiis
lubens insisterem, dissertatorisve rationes silentio
praetermittens, cum in bona, qua versatur, fide, de
heminae mensura valere juberem, illud Ambrosii recolens: <hi>Indecorum quippe est homines curare de cibo,
qui militant de regno 
 <note>(Lib. VII in Luc.)</note>
          </hi>, nisi me praesentis 
argumenti materia ejus responsa discutere
cogeret: quod etsi longe viribus impar, profundam
viri eruditissimi doctrinam suspiciens, aggrediar, non
contentionis <emph>539</emph> studio, aut ampliandae vini mensurae
<pb n="0646B"/>
desiderio; sed solo veritatis illustrandae intuitu,
laudans interim in dissertatore abstinentiae
amorem, quem omnium monachorum animis ita inspirasse
percuperem, ut omnes a vino abstinere persuasisset.</p>
<p>Cum nullum in tota dissertatione novum proponat
argumentum, aut si quid novi proposuerit, totum in
responsis ad objecta consistat, dissertationem interim
relinquens, responsiones in quibus plurimum
ingenii acumen ac subtilitatis demiratus sum, impugnare
mihi proposui. In iis dissertator supponens
congii Farnesiani veritatem, et quod inde concluserat,
antiquam Romanorum heminam decem duntaxat
unciis constitisse, sanctumque Benedictum Italicam
heminam fratribus suis, non aliam tribuisse; totus
est in probando: 1º antiquam Romanam heminam
adusque S. Benedicti tempora fuisse in usu; 2º ejus
usum in tota Italia viguisse; 3º mutationes in mensuris
non nisi longo post tempore contigisse. At
<pb n="0646C"/>
quibus id momentis demonstret videamus.</p>
<p>Primo, ut probet antiquas Romanorum mensuras
adusque sancti Benedicti tempora in communi usu
commercii perseverasse, adducit Fannii carmen de
Ponderibus et Mensuris, quod ille Constantini imperatoris
tempore scribebat, hoc est ducentis ante
S.  P. Benedictum annis; quodque postea Priscianus,
vivente sancto legislatore, Constantinopoli expolivit, <hi>nulla tamen quoad rerum substantiam facta mutatione.</hi> 
Quapropter cum Fannii carmen a Prisciano,
vivente sancto Benedicto expolitum, uncias heminae
duntaxat decem tribuat, signum est Romanam heminam
ad eum usque usu receptam fuisse.</p>
<p>Istud argumentum, quod adeo validum existimat
dissertator, nullius mihi ponderis esse videtur.
Nam primo ex auctoritate Fannii, qui ducentis ante
S.  P. Benedictum annis scripsit, nihil potest inferri;
quamvis enim viguisset ejus adhuc tempore Romana
hemina, potuit tamen intra ducentos annos
mutari, ut revera mutata est, nec adusque sanctum
<pb n="0646D"/>
Benedictum perseverasse. Nec plus urget Prisciani
testimonium, qui non novum condidit carmen, sed
a Fannio conditum expolivit, mutatis quidem verbis,
ut majori cum delectatione illud lector percurreret, <hi>sed nulla quoad substantiam rerum mutatione facta,</hi> 
ipso fatente dissertatore. Quid autem ad rem Prisciani
expolitio? Si quis nunc Fannii carmen expolire
aggrederetur, ejus verba mutans, substantiam rerum
conservans, rectene concluderetur inde Romanas
mensuras ad nostra usque tempora usu perdurasse?
Idem judicium ferendum est de Prisciani expolitione,
qui Fannium corrigens, locutus est habita ratione ad
ejus tempora, non novum opus concinnavit; quod si
concinnasset, ipse Constantinopoli scribens, non
Romanas aut Atticas, sed Constantinopolitanas descripsisset
mensuras.</p>
<p>Verum tantum abest ut dissertatori faveat Priscianus,
ut si carmen ejus discutiamus, potius jam mutatas
<pb n="0647A"/>
fuisse quam conservatas veteres Romanorum
mensuras, variasque pro variis locis ac populis exstitisse
visuri simus: quod vel ex ipso carminis ejus
prooemio probari potest: ita enim orditur:
<l> <emph>540</emph> Pondera praeconiis veterum memorata libellis</l>
<l>Nosse juvat.</l>
        </p>
<p>Non ergo sui temporis pondera describit Priscianus,
sed <hi>veterum.</hi> Ergo alia tunc temporis habebantur;
et revera non multo post addit:
<l rend="indent">Sed si generatim his pondus inesset,</l>
<l>Servarent eadem diversae pondera gentes;</l>
<l> <hi>Nunc variant;</hi> etenim cuncta non foedere certo</l>
<l>Naturae; sed lege valent, hominumque repetis.</l>
        </p>
<p>Nec amplius concludit, quam magno cum elogio
citat, Cassiodori auctoritas, ut probet Theodoricum
regem, cui ille erat a secretis, in mensuris nihil
mutasse. Imprimis citat locum ex epistola quam ille
Theodorici nomine scripsit ad Idam ducem <note>(Lib. IV
Variar., epist. 17)</note>, praecipiens ut ecclesiae Narbonensis
<pb n="0647B"/>
possessiones, ab iniquis pervasoribus occupatas,
restituendas curet, quia res ab antiquo rege rationabiliter
decretas ipse titubare non vult:  « Cur enim,
inquit <note>(Ibid., epist. 42)</note>, priora quassemus, ubi nihil
est quod corrigere debeamus? »  Deinde locum alterum
ex epistola ad Argolicum Urbis praefectum, qua
jubet ut restituantur Marciano atque Maximo, filiis
Volusiani, turris circi, et locus amphitheatri, quae
sibi erepta, dum deflendae morti patris vacarent,
conquerebantur: quia, inquit,  « <hi>Nos qui regulas veterum,
qui servamus momenta pietatis,</hi> salubri ordinatione
censemus, ut si quondam patricius atque
magnificus vir Volusianus, pater supplicum, commemorata
communi jure possedit, filiis perire non
debeant. »  Sed quid haec ad Romanam heminam?
Ex his quidem locis habemus, Theodoricum justitiae
amantem, nulli fraudem inferri voluisse: at exinde
nullus concludet Romanas mensuras ab ipso aut ante
eum ab alio aliquo mutatas non fuisse.</p>
<p>
          <pb n="0647C"/>Majorem verisimilitudinem prae se fert locus ex
epistola ad Boetium patricium <note>(Lib. I, epist. 10)</note>, qua
scribit, domesticos protectores equitum et peditum,
qui aulae regiae jugiter excubabant, conquestos esse
ab arcario praefectorum se pro emolumentis solemnibus
integri ponderis solidos non percipere, et in numero
gravia dispendia sustinere: quod ille jubet
emendari. Tum subjungens nonnulla in laudem arithmeticae,
dicit prudenti antiquorum inventione factum
esse, quod uncia mystico numero duodecies in libra
reperiatur; ac tandem concludit:  « Talia igitur
secreta violare, sic certissima velle confundere,
nonne veritatis ipsius videtur esse crudelis et foeda
laceratio? Exerceantur negotiatores in mercibus:
emantur late, quae vendantur angustius: constet
populis pondus ac mensura probabilis; quia cuncta
turbantur, si integritas cum fraudibus misceatur.
Mutilari certe non debet, quod laborantibus datur;
sed a quo fidelis actus exigitur, compensatio imminuta
praestetur. » </p>
<p>
          <pb n="0647D"/>Ex hac epistola demonstratur Romanam libram
tempore Cassiodori, uti nunc, duodecim unciis constitisse;
Theodericum regem institutis a se vel ab
aliis ponderibus vel mensuris insistendum esse votuisse,
nulli a publicis praesertim praefectis fraudem
faciendam esse; sed ut <emph>541</emph> <hi>a quo fidelis actus exigitur,
compensatio imminuta praestetur.</hi> At vero male
omnino ex hoc loco infert dissertator, antiquam heminam
Romanam etiam B. Benedicti tempore perdurasse,
nec Theodoricum ipsum, aut alios ante eum
antiquas mensuras permutasse.</p>
<p>Denique locus ex alia epistola a Cassiodoro Liguribus
scripta <note>(Lib. XI, epist. 16)</note>, quos sic alloquitur:
 « In ponderibus atque mensuris vos suggeritis ingravatos,
et ideo nostra cura providebit ut nullius vos
ulterius ex ea parte vexare possit iniquitas; quia
grave scelus esse judicamus, aut mensuras modum
excedere, aut libram aequissimi ponderis justitiam
non habere. »  Ostendit vitandas esse prae omnibus
<pb n="0648A"/>
exactiones, nihilque ultra institutas mensuras esse
exigendum: quod et in parvis et magnis aeque mensuris
contingere potest. At dissertatorem nihil juvat:
imo potius demonstraret jam immutatas ampliatasque
aliquibus jam in locis mensuras; quod ille voluerit
emendare, an vero emendaverit, non constat. Et sic
locus iste contra dissertatorem pugnare videtur. Sed
his omnibus in locis studet imprimis Cassiodorus impedire
exactiones ac fraudes, publicas subditorum
calamitates et gravamina non ferens; quod et alibi
commendat, canonicario scribens <note>(Lib. XII, epist. 16)</note> 
ut subditos sibi admoneat tributa consueta exsolvere,
atque imprimis, ut  « nullus quantitatem justae ponderationis
excedat, sitque libra justissima. Modus non
erit rapiendi, si pondera fas sit excedi. »  Igitur Cassiodorus
sive Theodoricus, cujus nomine quinque
primos epistolarum libros scripsit, aliud nihil volebat
quam fraudulenta pondera mensurasque abolere,
quibus forte exactores tributorum, quos ipse publicis
uti ponderibus et mensuris jubet, subditos suos non
<pb n="0648B"/>
parum gravabant. At vero exinde nullus conficiet
antiquas Romanorum mensuras, sive ab ipso, sive
alio ante eum non fuisse mutatas.</p>
<p>Nec plus proficit dissertator cum posteriores Prisciano
et consequenter sancto Benedicto auctores,
heminam decem duntaxat unciis fecisse, volens demonstrare;
ad id probandum in medium adducit
sanctum Isidorum <note>(Dissert. n. 17)</note>. Nam quodnam sit
de mente sancti Isidori hac in parte ferendum judicium,
docet nos ipse dissertator, asserens sanctum
Isidorum res ab aliis antiquioribus auctoribus dictas,
a se <hi>sine ullo examine</hi> collectas scripsisse. Et certe
sanctus Isidorus, ut ostendit noster Menardus, sibi
ipsi contradicit. Qui etiam, quamvis sibi non contradiceret
dissertatori, qui Romanae heminae uncias
omnino decem tribuit, non faveret. Nam S. Isidorus
duodecim unciis, et quidem ponderalibus heminam
facit:  « Hemina, inquit <hi>
            <note>(Lib. XVI Origin., c. 25)</note> appendit</hi> 
 libram unam, quae geminata sextarium facit. » 
<pb n="0648C"/>
Unde mirum est virum eruditum adeo invalidum
proponere argumentum; quod certe in rudiori
scholastico alius aegre ferret. Sed quid? In tuenda
mala causa omnia solent adhiberi, ut ipsius dissertatoris
verbis utar <note>(In Resp. ad object., n. 7)</note>.</p>
<p>Hactenus satis demonstratum existimo non probasse
dissertatorem in suis responsis immutatas adusque
sanctum Benedictum Romanorum antiquas
mensuras viguisse. At multo minus probat eas eo
tempore <emph>542</emph> per totam Italiam usu receptas fuisse.
Nam quem ad id astruendum profert, Nicolaum de
Fractura, qui annis post sancti Benedicti obitum septingentis
quinquaginta duobus scripsit; quem etiam,
si non erraverit typographus, integro saeculo antiquiorem
facit, is nimis remotus est testis quam ut
faciat fidem, cum scripsit quod suo tempore, id est
anno 1299, inferioris Italiae populi  « communiter
circa mensuram hujusmodi usum sequuntur Romanum. » 
Potuerunt enim in tanto temporis intermedio
<pb n="0648D"/>
populorum illorum leges non semel mutari. O si quis
adeo dissitum testem dissertatori produceret, Deus
bone, quam longe valere juberet! Sed videamus num
id revera docuerit Nicolaus, quod cum asseruisse
dicit dissertator:  « Hemina, inquit, est mensura
competens ad bibendum in uno prandio; quae usque
hodie in Cassinensi monasterio conservatur. Et facta
consideratione, sicut de facto sum expertus, parum
plus aut minus potest recipere quam petitum, quod
est mensura quaedam apud Romanos. Et quod de tali
mensura Magister intellexerit, est valde verisimile,
ex eo quod in Nursia provincia, unde idem ortus
fuit, talis mensura habetur in usu; et homines illius
provinciae in emendo vendendoque, communiter circa
mensuram hujusmodi usum sequuntur Romanum. » 
Ex hoc loco optime infertur Romanas mensuras Nicolai
tempore Nursiae fuisse in usu. At quando Nursia,
Sublacum et Cassinum, totamque Italiam inferiorem
complectetur, tunc Nicolaum in testem veritatis.
<pb n="0649A"/>
quam probare intendebat, remotissimum adducere
poterit; interim vero nihil obtinet. Cujus proinde
probationes de continuatis adusque S. Benedictum et
ultra in tota Italia Romanis mensuris nullae demonstratae
sunt. Nunc quid de facta a monachis earum
immutatione proferat discutiamus.</p>
<p>Ea est, inquit, rerum natura, ut semper regnorum
perturbationes sequatur in monasteriis declinatio
lapsusque disciplinae regularis: quod maxime saeculo
VIII contigisse narrat, cum permissis clericorum cupiditati
monasteriis, exsultantibus eorum abbatibus,
rebus necessariis monachis deficientibus, tota regularis
observantiae disciplina pessum iit; tuncque laxis
semel habenis, monachi in omne excessum genus
proruerunt. Unde mirum videri non potest, si nonnulli
saeculi IX auctores, aut rerum ignari, ad ampliandas
mensuras proclives, non examinatis Romanis
Italicisque tempore sancti Benedicti mensuris,
mutatas saeculo VIII aut IX in regnis alienis mensuras,
quas prae oculis habebant, pro Romanis Italisque ac
<pb n="0649B"/>
Benedictinis reputaverint. Ita fere argumentatur 6
et 7 Responsionis numero. Tum quasi improperans
praefationis auctori: <hi>Videat,</hi> inquit, <hi>praefationis auctor
cum suo ms. Remensi, num Bertigarius monachus,
qui eo saeculo, id est</hi> IX, <hi>scribebat, unus ex illis fuerit;
nam ex duabus quas refert opinionibus, semper laxiori
favet.</hi> Sed videat ipse dissertator num legerit attente
et cum examine quae asserit, aut ne praecipiti oculo
praefationem perlustravit.</p>
<p>Deflexerint monachi saeculo VIII ab exacta Regulae
observatione, nec ne, per me licet. Vixerit in
Remensi sancti Remigii monasterio <emph>543</emph> saeculo IX,
Bertigarius monachus, permitto; at non Bertigario
longe antiquior auctor, qui tractatum de ponderibus
et mensuris composuit, quem quidem Bertigarius
tanquam alienum fetum, non suum, Ebone Remensi
pontifice, scribebat in Remigiano monasterio.</p>
<p>Quod si verus illius tractatus auctor esset Bertigarius
monachus, neque tamen obtineret inde dissertator
<pb n="0649C"/>
quod desiderat. Nam dum auctor in eam propendet
sententiam, quae tres sextario libras, heminae
libram et dimidiam tribuit, haud dubium locutus
esset secundum usum sui monasterii, hoc est secundum
institutum in omnibus Galliae monasteriis usum ab
Aquisgranensi concilio, ex cujus decreto Benedictina
hemina omnibus in coenobiis recepta fuit; neque enim
multo post praefatum concilium vivebat Bertigarius
monachus. Idem judicium ferendum videtur de auctore
brevis cujusdam scripti <hi>de ponderibus,</hi> quod
absque nomine auctoris ad calcem Regulae sancti
Benedicti in vetusto codice ms. reperit noster Mabillonius
in bibliotheca sancti Udalrici apud Augustam
Vindelicorum, in quo haec verba <note>(Tom. IV Analect.)</note>:
 « Unciae duodecim libram efficiunt . . . . Libra
una et semis heminam facit. Duae heminae sextarium
reddunt, etc. »  Eodem modo videtur intelligendus
Nicolaus de Fractura, cum dicit:  « Hemina est
mensura competens ad bibendum in uno prandio. » 
Nam cap. 35 explicans quid sint biberes quos servitoribus
<pb n="0649C"/>
S. Pater Benedictus concedit, ait biberes
esse  « vasa quae ad unum et moderatum haustum
sufficiunt; »  et paulo post addit:  « Quod singuli tres
biberes sufficere debent monacho in mensa. »  Quod
si singulis biberibus sex uncias dederis, ut revera
capere debent, heminam reperies libram et dimidiam
appendentem. Quapropter cum hoc capite heminam
explicans Nicolaus ait, ejus mensuram in Cassinensi
monasterio servatam, facto experimento parum plus
aut minus capere quam petitum, quod est mensura
quaedam apud Romanos, aut mendum in nomine
mensurae irrepsisse necesse est, aut duplex apud
Romanos fuisse petitum, unum majus, aliud minus
(quod saepe contingit in mensuris ejusdem nominis),
et Nicolaum de minori locutum fuisse; nam et longe
erat ab eligendis magnis mensuris, qui paulo post
subdit:  « Quia vinum plus indulgetur monacho ad
confortationem stomachi, quam ad saporem oris, seu
<pb n="0650A"/>
delectamentum naturae. »  Quae si legisset dissertator,
fortassis Nicolaum non appellasset <hi>
            <note>(Resp. n. 12)</note> insignem
potatorem.</hi> </p>
<p>Sed quid etiam si concederemus dissertatori antiquas
Romanorum mensuras ad usque tempora sancti
Benedicti conservatas fuisse, idque in tota Italia;
quid inde proficeret? cum ipse fateatur S. Patrem
specialem heminam suo in monasterio instituisse, ut
revera instituit. Quamvis an ita fateatur merito dubitaveris:
nam fatetur, et non fatetur: fatetur, cum
duodecim pondo uncias heminae Benedictinae tribuit,
decem duntaxat Romanae; diffitetur, dum utramque
sex ex aequo cyathis constare facit; nisi forte ignotos
antiquis cyathos conficere velit. At qua ratione duodecim
tantum et non amplius unciis Benedictinam <emph>544</emph> 
 heminam fuisse probat? Quia, inquit, si majorem
sanctus Benedictus fecisset heminam, sextarium,
non heminam appellasset, ut pote quae magis
ad sextarii quam ad heminae mensuram accessisset:
<pb n="0650B"/>
unde et sanctus Isidorus, qui non multo post sanctum
Benedictum scripsit, de hemina, tanquam de mensura
unciarum duodecim, locutus est, unicam ei
pondo libram tribuens <note>(Lib. XVI Orig., c. 25)</note>. Quid
sentiendum sit de sancto Isidoro, docuit nos supra
dissertator: sufficiat hic dicere, eum in libris Originum,
non de monastica, sed de communi locutum
fuisse hemina. Quod vero urget in nomine heminae,
1º supponit immutatas fuisse veteres Romanorum
mensuras; 2º sanctum Benedictum nullam aliam habuisse
rationem, ut mensuram a se institutam hoc
nomine donaret; 3º hoc mera conjectura est, quae
aliquantuli potest esse ponderis, cum non occurrunt
aliunde certae rationes oppositae. At superius demonstratum
est heminam Benedictinam tribus constare
calicibus, ut patet ex Regula Magistri, sancti Isidori,
sancti Fructuosi, statutis sancti Adalardi, et ex Nicolao
de Fractura, et insuper ex libro Usuum Cisterciensium,
cap. 73, apud quos monachorum mixtum
erat <hi>tertia pars heminae vini.</hi> Nam mixtum seu biber
<pb n="0650C"/>
unum moderatum calicem capiebat; ac proinde non
minus sesquilibra continuisse, ut habent codices
Remensis et Augustanus, atque aliunde demonstrari
potest.</p>
<p>Verum, inquit, sufficit hemina unciarum duodecim
ad praebendos tres illos calices; nam cum constet
sex cyathis, si media dividatur, tres ad prandium
cyathos, totidemque ad coenam habebimus.
Nam tres illi calices, ex constanti omnium veterum
traditione tam profana quam monastica, aliud nihil
erant quam tres cyathi; quod patet ex Plinio <note>(Plin.
lib. XXVIII, cap. 62)</note>, istud probante auctoritate Democriti,
quem librum composuisse ait, ut ostenderet
quartum in refectione cyathum non esse sorbendum;
ex S. Augustino qui sobrium hominem cum Manichaeorum
affectata sobrietate conferens <note>(Lib. II de
Morib. Manich., c. 13)</note>, hunc describit <hi>tres cyathos
vini sustentandae valetudinis gratia sorbentem;</hi> et ex
oratione tertia abbatis Isaiae, qua fratri adolescentiori
permittit, ut <hi>ad ternum usque cyathum, si valetudinis
<pb n="0650D"/>
ratio postulet, vinum bibat.</hi> Et sic cum sex in
nostra hemina habeamus cyathos vini, tres ad prandium,
inquit, et totidem ad coenam, si tantumdem
aquae vino admisceamus, duodecim liquoris uncias
ad quamlibet refectionem propinamus, ut scilicet
quatuor ad singulos haustus absorbeantur, quod satis
superque sufficere debet homini sobrio ad quotidianum
potum.</p>
<p>Praetereo hic silentio quod duas pondo uncias cyatho
tribuat dissertator, cum tamen ex constanti veterum
scriptorum auctoritate non constet nisi decem
drachmis, id est una uncia cum quarta parte unciae
(uncia enim drachmas octo continet), aut ad summum
duabus unciis mensuralibus, quae ponderalibus
aliquanto leviores sunt. At quod ait, sufficere homini
sobrio uncias potus duodecim ad refectionem
perfectam, an discretionis legibus quadret, aliis judicandum
relinquo. Et quidem id sufficere puerulo
<pb n="0651A"/>
aliquando posset, imo quibusdam abstinentiae gratia
a Deo donatis; sed universam congregationem his
legibus <emph>545</emph> constringere nullae discretionis ac prudentiae
leges permittunt.</p>
<p>Neque vero existimandum antiquos illos auctores,
qui ternum ad refectionem cyathum sobrio sufficere
asserunt, adeo rigide ad litteram intelligendos esse,
quasi triginta duntaxat vini drachmas sobrio concessissent.
Sed cyathi nomine integrum calicem
haud dubium intelligunt, sicuti etiam nunc intelligere
solemus. Id patet ex Regula sancti abbatis Isaiae,
cujus auctoritate gloriatur dissertator: nam quod in
citata oratione <hi>cyathi,</hi> id in Regula <hi>scyphi</hi> nomine
expressit <note>(Cap. 2)</note>: <hi>Si ad potum vini coactus fueris,
ne bibas plus quam tres scyphos mediocres.</hi> Verum ad
id demonstrandum nihil efficacius proferri potest
quam citata ab ipso dissertatore Regula sancti Fructuosi <note>(Cap. 5)</note>,
quae cum in dies mediam fratribus
heminam indulgeat, vult tamen ut <hi>in praecipuis solemnitatibus
tria pulmenta, et totidem potiones praebeantur.</hi> 
<pb n="0651B"/>
Nam si calix, poculum et potio, ex constanti
veterum traditione tam profana quam monastica, idem
sonant cum <hi>cyatho,</hi> sanctus Fructuosus nihil amplius
in diebus solemnibus quam in privatis indulsisset:
nam cum mediam quotidie heminam, quae sex cyathis
constat, concesserit, tres consequenter cyathos, ac
proinde tres potiones privatis perinde ac solemnibus
concessisse fatendum erit. Adde quod si tres cyathi
stricte sumpti, sufficiant homini sobrio ad unam refectionem,
huncque numerum transgredi sobrietatis
sit metas excedere, procul dubio S.  P. Benedictus
omnium justorum spiritu plenus, regulam scribens
discretione praecipuam, temperantiae leges ignorasse
dicendus erit, ut pote qui integram jejuniorum refectioni
heminam indulgeat, hoc est sex cyathos, quos
continet hemina.</p>
<p>Quae diximus hactenus confirmat Theodemari abbatis
Cassinensis ad Carolum Magnum epistola, in qua
apposite ad nostrum propositum haec lego:  « Misimus
<pb n="0651C"/>
etiam mensuram potus, unam quae prandio, et aliam
quae coenae tempore debeat fratribus praeberi: quas
duas mensuras aestimaverunt majores nostri heminae
mensuram esse. »  Ex his verbis habemus: 1º heminam
apud Cassinenses duas in mensuras divisam
fuisse, quarum una prandio, altera coenae inserviret;
2º duas hasce mensuras inter se fuisse inaequales,
alioquin unam mittere sat fuisset; 3º minorem, quae
ad coenam tribuebatur, unciis sex aut octo ad minus
constitisse, nam et dissertator sex vini uncias ad coenam
concedit; 4º majorem, quae ad prandium, duplo
fuisse majorem. Idem quippe de hemina vini videtur
esse judicandum, ac de libra panis, cujus tertiam
partem ad coenam reservari voluit sanctus Benedictus.
Et sic duodecim ad prandium, sex ad coenam uncias
vini habentes, heminam unciarum octodecim in epistola
Theodemari reperiemus. Quapropter concilium
Aquisgranense, quod hanc heminae mensuram in omnibus
restituit monasteriis, statuit <note>(Can. 22)</note> ut  « ubi
vinum non est, unde hemina detur, duplicem mensuram
<pb n="0651D"/>
de cervisia bona habeant monachi. »  Quae duae
simul mensurae cervisiae, quae mixtionem aquae non
admittit, tres ad minus calices et quidem amplissimos
continere debebant: nam cervisia <emph>546</emph> multo largius
ac profusius vino propinari solet, adeo ut duodecim
cervisiae uncias in unoquoque calice admittere
necesse sit, cum multi quindecim et eo amplius uno
haustu exhauriant. Et sic in duabus cervisiae heminis
reperiemus uncias triginta sex, hoc est octodecim in
qualibet. Atque ita concilii Aquisgranensis canonem
intellexisse videtur, qui nostris temporibus strictiorem
ordinis Cisterciensis observantiam in suo monasterio
restituit <note>(Abbas B. M. de Trappa)</note>; nam cum vinum
ea in regione non crescat, duplicem suis fratribus sicerae
heminam ministrari curat, hoc est uncias circiter
octodecim vel viginti ad prandium, et tantumdem ad
coenam. Cujus exemplum minus apte protulit in medium
dissertator, cum ipsi omnino non faveat.</p>
<p>
          <pb n="0651A"/>At, inquiet <note>(Resp. n. 5)</note>, hemina apud omnes monasticae
sobrietatis studiosos, pro vasculo et quidem
parvissimo reputata est, ut probat locus ex Vita sancti
Hermelandi abbatis <note>(Saec. III Ben.)</note>, ubi minor <hi>parvissimo etiam vasculo</hi> 
 appellatur. Addere potuisset
dissertator heminam apud Cluniacenses unico scypho
comprehensam fuisse: nam apud Udalricum <note>(Lib. II,
c. 4)</note> reperimus signum <hi>scyphi, qui capit quotidianam
vini mensuram.</hi> Verum hisce exemplis aliud opponimus
Hildemari longe ad persuadendum efficacius, ut
pote qui perspectam omnino habebat genuinam sancti
Benedicti heminam. Hic autem, explicans eum Regulae
locum qui cavet ne monacho subrepat ebrietas, ait
minuendam esse mensuram ei  « qui de sola heminae
mensura crapulam sentit, id est qui aut in locutione,
vel in ingressu vacillat. »  Quod plane ei contingere
non potest qui <hi>tam parvissimo vasculo</hi> in diem contentus
est.</p>
<p>Caeterum haec nostra, quam proponimus, heminae
mensura, sobrietatis metas non adeo excedit, ut pro
<pb n="0652B"/> <hi>parvissimo vasculo</hi> 
 haberi non possit respectu majoris
et amplioris vasis, v. g., modii, qui forte necessarius
esset ad potandam numerosam congregationem. Locus
autem ex Udalrico citatus intelligendus est de singulari
aliquo scypho amplissimo, quales reperiuntur
aliqui ad singulares aliquos usus destinati, non de
communi. Atque haec sufficere credimus ad faciendum
satis dissertatori. Quod si iterum assurgat, nobis opponendo
sanctorum quorumdam exempla, qui vinum
ita dilutum aqua bibebant, ut vini speciem amisisse
videretur, respondebimus omnia haec singularia sanctorum
exempla contra ipsum pro nobis militare: nam
si sex tantummodo uncias ad prandium unicuique
concedas, certe omnes ita vinum diluere cogentur, ut
vini speciem amittat; et sic quod singulare quibusdam
laudatur in sanctis, omnibus monachis commune evadet.
Sed de hemina satis.</p>
<p> <hi>Quibus autem donat Deus tolerantiam abstinentiae,
propriam se habituros mercedem sciant.</hi> ] Quem locum
<pb n="0652C"/>
ita explicat Petrus Damiani <note>(Opusc. 13, cap. 7)</note>:  « Ac
si promulgator sanctae Regulae suis auditoribus dicat: <hi>Suscipientes quidem quod indulgeo, non peccatis, sed
non suscipientes mercedem habetis; admissa siquidem
misericordia, non incurritis poenam; sed propter Deum
dimissa</hi> 
 <emph>547,</emph> <hi>pertingitis ad coronam;</hi> addit tamen; <hi>Et haec quidem speciali crimine non depressi; alioquin
quisquis se meminit illicita perpetrasse, versa nunc vice
debet a licitis abstinere; et qui commisit superbe prohibita,
debet nunc humiliter abdicare concessa. Plerique
enim molliter suaviterque viventes, si aliquando suadentur
ut quantumlibet vel parum saltem arctioris viae
arripiant institutum, mox ratiocinium sibi defensionis
obtendunt, dum quispiam eorum sic ait:</hi> 
  « Vivo, <hi>inquit,</hi> 
ut jubeor, dum rebus concessis utor, legis meae mandata
conservo; »  <hi>deinde, ut tanquam victor de superiori
contendere videatur, in audaciam prosilit:</hi>  « Nunquid, <hi>inquiens,</hi> 
 Regula ab his et hujusmodi licentiam tollit?
Nunquid non mihi haec illa concedit? <hi>Verum quisquis
ista contendit, inter voluntatem necessitatemque scriptoris
<pb n="0652D"/>
discernere necdum didicit, et alia secundum indulgentiam
permitti, alia secundum imperium praecipi
non cognovit.</hi> » </p>
<p>Sed quaeritur num is cui Deus tolerantiam abstinentiae
donat, absque ulla alia abbatis licentia abstinere
a vino possit. Affirmativam tenent Hildemarus, Bernardus
Cassinensis, Richardus de Sancto Angelo, et
Boherius, tolerantiam abstinentiae etiam ad cibum et
vestimenta extendentes. Hildemarus tamen licet abstinere
a vino sine consensu abbatis bonum esse
existimet, addit nihilominus:  « Tamen melius facit
monachus, si aliquantulum biberit vinum, causa humanae
laudis vitandae, quam si ex toto jejunaverit. » 
Existimo etiam et ego posse licite et laudabiliter absque
alia abbatis licentia quemque abstinere a vino,
cum Deus tolerantiam abstinentiae donat; quia sanctus
Benedictus nonnisi ad duritiam cordis vinum
monacho concedit; a quo, si possit, abstinere percuperet,
<pb n="0653A"/>
simili fere modo, inquit Petrus Damiani <note>(Opusc. 13, cap. 7)</note>,
quo Apostolus de communi amplexu
conjugibus dicit: <hi>Hoc autem dico secundum
indulgentiam, non secundum imperium;</hi> ubi mox addit: <hi>Volo autem omnes homines esse sicut meipsum; sed
unusquisque proprium habet donum ex Deo, alius quidem
sic, alius vero sic.</hi> 
 Atque ita sanctus Isidorus in
Regula scribit <note>(Cap. 10)</note>:  « Quicunque ad mensam
residens a carnibus vel vino se abstinere voluerit,
non est prohibendus; abstinentia enim non prohibetur,
sed potius collaudatur. » </p>
<p> <hi>Quod si aut loci necessitas, vel labor, aut ardor aestatis
amplius poposcerit.</hi> ] Tres hic exponit causas, pro
quibus augeri aliquid ad indultam heminam possit:
loci necessitatem, sive, ut explicat Boherius, loci qualitatem,
laborem, et aestatis ardorem; de quibus Bernardus
Cassinensis sic disserit:  « In necessitate loci
comprehendit etiam necessitatem personae; quia potest
esse, quod aliqua persona indiget citius, alia
persona minus, sicut in loco multum sicco et valde
<pb n="0653B"/>
arido, et solis percussione continua fervente, majori
egent potus humectatione, sicut patere potest in insulis
quibusdam marinis, et specialiter in insula Lirinensi.
In labore etiam corporis desiccatur humor
humidus, ex labore et sudore consumptus, vel calore
naturali magis incitato et fortius agente. Tempore <emph>548</emph> 
 enim aestatis cholera magis regnat, et exterioris
invalescit igne caloris. »  His tribus causis duae possunt
aliae adjungi, scilicet Sanctorum solemnitates, et hospitum
adventus; de quibus Regula Cujusdam ad virgines <note>(Cap. 10)</note>:
 « Potus vero, si sicerae liquoris, id est
cervisiae, mensura solita tribuatur; si voluntas abbatissae
fuerit, si labor, vel festus dies, vel hospitis adventus
pia precatio exagitaverit, vini potio augenda est. » </p>
<p> <hi>In arbitrio prioris consistat.</hi> ] Id est abbatis; nam
 « prior, praepositus, ac decanus, sive etiam cellerarius
non possunt in aliquo supra Regulam dispensare,
aut aliquid aliud agere, nisi quantum conceditur eis
ab abbate, »  inquit Boherius. Ex hoc autem loco patet
<pb n="0653C"/>
heminam non ita amplam esse mensuram ac voluerunt
nonnulli: quae si tanta esset, nunquam necesse
foret aliquid illi superaddere.</p>
<p> <hi>Considerans in omnibus ne subrepat satietas aut
ebrietas.</hi> ] Ex hoc econtra constat heminam non adeo
fuisse brevem, ut docent alii; alioquin non esset cur
timeretur satietas et ebrietas. Porro sanctus Ferreolus
ebrium monachum <hi>triginta diebus a vini potione</hi> suspendit.</p>
<p> <hi>Licet legamus vinum omnino monachorum non esse.</hi> ]
Ubinam hoc legerit sanctus Benedictus inquirunt
commentatores. Smaragdus, Petrus Diaconus et Turrecremata
existimant hoc a quodam antiquorum Patrum
prolatum esse, a quo dictum referunt:  « Caro
et vinum, sive potus in quo sit ebrietas refutanda
sunt a monachis, nec suscipienda, quibus pro Christo
crucifixus est mundus et ipsi mundo <note>(Cap. 11)</note>. »  At
quisnam sit ille antiquus Patrum non explicant. In
Regula Cujusdam ad monachos id expressis verbis
continetur. Verum auctor illius Regulae sancto Benedicto
<pb n="0653D"/>
posterior videtur. Boherius in primo commentario:
 « Ego, inquit, in Vitis Patrum legi quod
quidam narraverunt abbati Pastori de quodam monacho,
quia non bibebat vinum; quibus ille respondit,
quia <hi>vinum omnino monachorum non est.</hi> »  Similiter
in secundo commentario hoc dictum refert abbati
Pastori; et insuper saltem implicite Regulae sancti
Pachomii, sancti Basilii, et epistolae sancti Hieronymi
ad Eustochium, ubi loquens de monachorum abstinentia <note>(Epist. 22)</note>:
 « De cibo, inquit, et potu taceo,
cum ibi etiam languentes monachi aqua utantur frigida,
et coctum aliquid accepisse luxuria sit. »  Menardus
etiam dictum ascribit abbati Pastori, uti narratur
in lib. IV de Vit. Pat., n. 31, interprete Pelagio.
Quamvis an ita revera se res habeat dubitaverint nonnulli,
eo quod probabile non videatur hunc librum a
Pelagio translatum fuisse ante annum 537, quo in
Palaestina et Oriente legationem obibat: quo tempore
<pb n="0654A"/>
suam sanctus Benedictus scripserat Regulam. Verum
ab alio translatum sanctus Benedictus illum legere
potuerat. In nuper vulgatis a Joanne Cotelerio sanctorum
Patrum sententiis reperio abbatem Xoium
cuidam fratri aliquando dixisse:  « Vinum ad Monachos
non pertinet secundum Deum viventes <note>(Tom. I
Mon. eccles. Graec. p. 580)</note>. » </p>
<p> <emph>549</emph> Quidquid sit, certe si non legerit sanctus
Benedictus, potuit saltem in aliis sanctorum Patrum
scriptis praedictum effatum vidisse; in quibus saltem
implicite legimus vinum monachorum non esse. Ita
sanctus Antonius in Regula <note>(Cap. 14)</note>:  « Ne commoreris,
inquit, in loco, ubi vinum exprimitur, nec
comedas carnem omnino. »  Sanctus Pachomius:
 « Vinum et liquamen absque loco aegrotantium nullus
attingat. »  Sanctus Athanasius in vulgato Syntagmate
doctrinae ad monachos <note>(Art. 22)</note>:  « A vino
plane et omnino abstine, vel degusta tantummodo,
et Creatorem celebra. Quod si autem, ut Timotheus,
propter multos labores in morbum incidas, paululum
<pb n="0654B"/>
vini adhibe. »  Sanctus Basilius <note>(Regul. fus., cap. 19)</note>:
 « Aquae potus, ut naturalis et necessitati sufficiens,
omnibus propositus est; »  et alibi <note>(Serm. de Ascesi.)</note>:
Potissimum debet se monachus a congressione mulierum
abstinere, itemque a vini usu; quia vinum
et mulieres apostatare faciunt sapientes. »  Sanctus
Dorotheus <note>(Doctr. 19)</note>:  « Vinum absque necessitatis
causa, vel extra symbolum ne bibas. » </p>
<p>His concinunt ea quae de vivendi ratione priscorum
monachorum nonnulli scribunt. Sanctus Athanasius <note>(In Vit. S. Anton.)</note>:
 « De carnibus vero et
vino tacere melius puto quam quidquam dicere,
quando nec apud plurimos quidem monachorum
istiusmodi aliquid reperiatur. »  Sanctus Augustinus <note>(Lib. de Mor. eccles. Cath., cap. 31)</note>:
 « Non solum a
carnibus et vino abstinent pro sufficientia domandarum
libidinum, sed ab eis etiam quae tanto concitatius
ventris et gutturis provocant appetitum. »  Severus
Sulpicius de discipulis sancti Martini <hi>(Lib. I de
<pb n="0654C"/>
Vita S. Martini)</hi>:  « Vinum nemo noverat, nisi quem
infirmitas coegisset. »  <hi>Vide</hi> Vitam sancti Pachomii,
num. 50, apud Bolland., 14 Maii.</p>
<p>Sed his indulgentiores fuerunt Nitrienses monachi,
qui, teste Palladio, vino utebantur. Vinum etiam monachis
permittunt sanctus Ferreolus, sanctus Fructuosus,
et Magister in suis Regulis; sanctimonialibus
sanctus Caesarius in Regul., cap. 28 <note>(Laus. c. 7)</note>:
infirmis duntaxat sanctus Leander, in lib. de Institutione
virginum, cap. 9. In Regula incerti auctoris
vinum bis tantum in hebdomada conceditur <note>(Cap. 2)</note>,
ut scilicet  « sabbato et dominica, sicut consuetudo
est, qui volunt, vinum accipiant. »  Primi etiam sancti
Benedicti abbatis Anianensis discipuli  « vinum
tantum diebus Dominicis solemnibusque percipiebant <note>(In ejus Vita, num. 12)</note>.
»  Menatenses quoque
monachi dominicis duntaxat diebus vini singulas potiones
percipiebant. Non defuere etiam ex nostris
qui vinum omnino non biberent. Tales fuerunt olim
Fuldenses monachi, quibus, ut scribit V. Eigil in
<pb n="0654D"/>
Vita sancti Sturmii, num. 14 <note>(Saec. III, part. II)</note>, cum
sanctus Bonifacius  « sacras exposuisset Scripturas, et
quod nusquam vinum monachorum legeret esse, consensu
omnium decretum est, ut apud illos nulla
potio fortis quae inebriare possit, sed tenuis cervisia
biberetur; quod post plures annos crescente familia
propter aegrotos et imbecilles, tempore Pippini regis,
synodali decreto, immutatum est. »  Tales Lindisfarnenses
adusque tempora Ceolwlfi regis, qui obiit
anno 760. « Hoc enim rege jam monacho facto efficiente,
inquit Simon Dunelmensis <note>(Histor. de Regib.
Ang., ad an. 854)</note>, data est Lindisfarniensis Ecclesiae
monachis licentia bibendi vinum vel cervisiam. <emph>550</emph> 
 Ante illud tempus non nisi lac vel aquam bibere
solebant, secundum antiquam traditionem sancti
Aidani, primi ejusdem Ecclesiae antistitis et monachi. » 
Tales in Armorica Landevenecenses, qui usque
ad Ludovici Pii Augusti tempora, quibus Regulam
<pb n="0655A"/>
sancti Benedicti susceperunt,  « nesciebant omnes
usum vini, »  ut scribit auctor Vitae tertiae sancti
Winwaloei, num. 9 <note>(Bolland., 3 Martii)</note>. Tales in
saltu Bohemico degentes monachi, de quibus in Vita
sancti Godehardi, num. 14 <note>(Bolland., Maii)</note>:  « De
potu, ut omnibus notum est, nihil prorsus ibi nisi
sola aqua habebatur: ipsa etiam hospitibus ad sufficientiam,
fratribus ad mensuram dabutur. »  Tales
Sytrienses, apud quos  « vinum ibi nemo noverat,
nec si etiam gravissimam quisquis aegitudinem pateretur, » 
testante Petro Damiani in Vita sancti Romualdi <note>(Cap. 64)</note>.
Tales denique cupiebat esse sanctus
Wunebaldus, qui etiam Monguntiae noluit aedificare
monasterium, eo quod eo loci esset frequentior vini
usus, timens ne relaxaretur inde regularis observantia <note>(Hist. Gallic. ord. S. B., lib. IV, c. 18)</note>.</p>
<p>Neque vero haec adeo stupenda videti debent in
religiosis, cum non inferiora visa sint aliquando in
paganis. Germani enim, ut scribit Julius Caesar,
<pb n="0655B"/>
vinum a finibus suis etiam lege defendebant, quod
imbelles animos generare crederetur. Aristoteles
vinum removet a servis, quod contumaces eos faciat,
et liberos insolentes <note>(Arist. oecon. lib. I, c. 1)</note>:  « Quare
apud multas nationes, inquit, etiam ingenui illo abstinent,
ut Carthaginienses, dum militant. »  Multo
ergo nos rubore suffundere debet quod subdit sanctus
Benedictus.</p>
<p> <hi>Sed quia nostris temporibus id monachis persuaderi
non potest.</hi> ] Quos, ut ait sanctus Ferreolus, latere
non poterit id quod Apostolus Timotheo scribit dicens: <hi>Vino modico utere propter stomachum tuum
et frequentes infirmitates tuas.</hi> 
 Hoc est enim unicum
eorum refugium, quibus minus sapit aquae potus.
Verum, ut ait sanctus Bernardus <note>(Regul. cap. 39;
serm. 30 in Cant.)</note>  « frustra quidam sibi blandiuntur
de exemplo Pauli hortantis discipulum non bibere
aquam, sed modico uti vino propter stomachum et
frequentes suas infirmitates; qui attendere debent,
primum quidem Apostolum minime sibi ipsi rem
<pb n="0655C"/>
istiusmodi suadere; sed nec discipulum aeque exposcere
sibi. Deinde non monacho hoc intimari, sed
episcopo, cujus vita tenerae adhuc et nascenti ecclesiae
pernecessaria esset. Timotheus hic erat: da
mihi alterum Timotheum, et ego cibo eum, si vis,
etiam auro, et poto balsamo. »  Et Petrus Damiani <note>(Lib. VI, epist. 23)</note>:
 « Ad haec respondet languidus
noster: <hi>Sed Apostolus,</hi> inquit, <hi>suo discipulo praecipit
dicens:</hi>  « <hi>Noli adhuc aquam bibere, sed modico utere
vino propter stomachum et frequentes infirmitates tuas.</hi> » 
Utinam, frater, sic memoriter teneremus reliquas
sacrae Scripturae sententias, quae jejunium praedicant,
sicut hanc unam, quae rigorem abstinentiae
ex discretione relaxat: quare non sic reminiscimur
quod idem Paulus alibi dicit: <hi>Nolite inebriari vino,
in quo est luxuria</hi> . . . . . Sed et istud Pauli quod mihi
tam libenter objicis, et alia huic similia, qua discretionis
arte praecipiat ipse alibi manifestat, cum
<pb n="0656A"/>
dicit: <emph>551</emph> <hi>Hoc,</hi> inquit, <hi>secundum indulgentiam, non
secundum imperium dico,</hi> etc. »  Et antea invehens in
eos qui ne vino abstineant, aegritudinis molestias
praetendunt:  « At forsan inquies, doleo caput, langueo
stomachum. Haec sunt emplastra mollium, haec
palliatio carnaliter viventium monachorum. Satis
macra haec cernitur excusatio, cum aegrotos et aqua
refoveat, et vinum frequenter occidat. Nunquid non
praecursor Domini aliquando aegrotus elanguit, qui
vinum et siceram nunquam bibit? Nunquid Jacobus
Alphaei medicos quaesisse legitur, qui istos liquores
ex utero matris ignorasse perhibetur? vero ut a
saeculi origine repetamus, mundus hic usque ad
sexcentesimum tertium Noe annum prorsus vinum
ignorasse cognoscitur, cum per tot curricula temporum
obiisse quidem, sed nullus hominum aegrotasse
legatur. » 
Vide ibidem egregiam prosopopoeiam, in
qua aquam inducit loquentem, et delicatos nimis monachos
increpantem atque suas egregias dotes atque
<pb n="0656B"/>
utilitates referentem.</p>
<p> <hi>Quia vinum apostatare facit etiam sapientes.</hi> ] Eodem
modo loquitur sanctus Basilius in sermone de Ascesi.
Quanam vero ratione id fiat, explicat Smaragdus his
verbis:  « Apostatare dicitur a via justitiae recedere,
a fide transgredi, retroire, vel a bono praevaricari.
Verum quomodo vinum apostatare faciat sapientes
diligenter attende: Noe enim sapiens, sanctus et
antiquissimus vir, quem tantae moles aquarum non
vicerant, a modico vino devictus est, et ab ebrietate
dormiens nudatus. Patriarcham vero Loth vinum
apostatare fecit, quando contra naturam in filiabus
suis impudenter se commiscuit. Si ergo sanctis et
magnificis viris vini ebrietas non pepercit, quanto
magis exiguum atque infirmum monachum superabit? » 
Recte omnino sanctus Hieronymus <note>(Epist. 2)</note>:
 « Quod si absque vino ardeo adolescentia, et inflammor
calore sanguinis, et succulento validoque
sum corpore, libenter carebo poculo in quo suspicio
veneni est. » </p>
<p>
          <pb n="0656C"/> <hi>Ubi autem loci necessitas exposcit, ut nec suprascripta
mensura inveniri possit.</hi> ] Loci necessitas duobus
hic modis intelligi potest: 1º si monasterium in his
situm sit regionibus in quibus vinum non nascitur;
2º si nullae sint monasterio vineae, et tanta sit ejus
paupertas, ut commode emi non possit. Ita fere
Boherius.</p>
<p> <hi>Aut multo minus, aut ex toto nihil.</hi> ] Si tantilla erat
hemina vini, ut vult dissertator, quomodo <hi>multo
minus</hi> reperiri posset?</p>
<p> <hi>Benedicant Deum qui ibi habitant, et non murmurent.</hi> ]
 « Si quis enim murmuraverit ob cibum, inquit
S. Basilius, obnoxius est judicio eorum, qui murmuraverunt
in deserto. »  Ex hoc porro loco non
male infertur S.  P. Benedictum non uni Cassinensi
coenobio Regulam scripsisse, sed toti mundo promulgandam
spiritu prophetico praeviderat. <hi>Vide</hi> 
Haeften., lib. II, tract. 6, disq. 3.
</p>
      </div>

<div>
        <head>CAPUT XLI. <hi>Quibus horis oporteat reficere fratres</hi>.</head>

<pb n="0655"/>
<p>
          <pb n="0655D"/> <emph>552</emph> A sancto Pascha usque ad Pentecosten, ad sextam
reficiant fratres, et ad seram coenent. A Pentecoste
 autem tota aestate (si labores agrorum non
habent monachi, aut nimietas aestatis non perturbat)
<pb n="0656D"/>
quarta et sexta feria jejunent usque ad nonam: reliquis
vero diebus ad sextam praudeant. Quae prandii
sexta, si opera in agris habuerint, aut aestatis fervor
minus fuerit, continuanda erit, et in abbatis sit
<pb n="0657A"/>
providentia; et sic omnia temperet atque disponat,
qualiter et animae salventur, et quod faciunt fratres,
absque justa murmuratione faciant.</p>
<p>Ab idibus autem Septembris usque ad caput Quadragesimae,
ad nonam semper reficiant. In Quadragesima vero usque ad Pascha ad vesperam reficiant.
<pb n="0658A"/>
Ipsa tamen vespera sic agatur, ut lumine lucernae
non indigeant reficientes; sed luce adhuc dici
omnia consumentur. Sed et omni tempore, sive
coenae sive refectionis hora sic temperetur, ut cum
luce fiant omnia.
</p>
      </div>

<div>
        <head>COMMENTARIUS.</head>

<pb n="0657"/>
<p>
          <pb n="0657B"/>Hactenus de mensura cibi et potus S.  P. Benedictus.
Sed quia omnia tempus habent, et inter alias
vitae recte instituendae rationes, una ex praecipuis
illa est, qua sua singulis assignantur momenta: de
refectione postquam dicit sanctus Pater, statim subjungit,
quibus horis oporteat reficere fratres. Ubi sic
horas refectionis disponit, ut etiam jejuniorum tempora
determinet; quibus nimirum servanda, quibusve
solvenda. Qua re quaenam fuerit veterum monachorum
praxis, ex eorum regulis aliisque scriptis,
priusquam ejus textum attingamus, ante referre duximus
alicujus operae pretium.</p>
<p> <emph>553</emph> Imprimis Regula sancti Antonii haec habet <note>(Num. 2)</note>:
 « Jejuna usque ad nonam singulis diebus,
excepto sabbato et dominico die. Adveniente vero
nona, ne adeas cellam cujusquam fratrum, et cum
sederis ad comedendum, ora prius, tum comede. » </p>
<p>Regula sanctorum Patrum Serapionis, Macarii,
Paphnutii, et alterius Macarii <note>(Cap. 9)</note>:  « Debet ergo
iste ordo teneri, fratres, ut nullo die nisi hora nona
reficiant fratres in monasterio, excepta dominica die
<pb n="0657C"/>
et quinquagesima die Pentecostes. » </p>
<p>Paulo severior erat monachorum sub sancto Eusebio
abbate montis Coryphes in Syria saeculo IV,
viventium continentia: hic enim, ut legimus in ejus
Vita, num. 7 <note>(Bolland., 23 Januar.)</note>,  « cibum capiebat
tertio et quarto quoque die. Iis autem qui secum
habitabant, jubebat vesci alternis diebus. » </p>
<p>Austerior adhuc monachorum in monte Sina de
quibus S. Nilus <note>(Histor. caedis SS. Pat. in Sina)</note>:
 « Alii quidem cibum capiunt in die dominico, totos
septem dies jejuni permanentes. Alii vero tempus
dimidiant, bis in hebdomada alimenta recordantes.
Alii vero post unam diem. » </p>
<p>Sed multo remissior apud Gallos; quibus ista per
annum jejunia concilium Turonicum II assignat <note>(Can.
18)</note>:  « De jejuniis antiqua a monachis instituta conserventur,
ut de Pascha usque ad Quinquagesimam,
exceptis Rogationibus, omni die prandium fratribus
praeparetur. Post Quinquagesimam tota hebdomada
<pb n="0657D"/>
exacte jejunent. Postea usque ad calendas Augusti
ter in hebdomada jejunent, secunda, et quarta, et
sexta feria, exceptis his qui aliqua infirmitate constricti
sunt. In Augusto, quia quotidie missae sanctorum
sunt, prandium habeant. In Septembri toto,
et Octobri, et Novembri, sicut dictum est, ter in
septimana. In Decembri usque ad Natalem Domini
omni die jejunent. Et quia inter Natalem Domini et
Epiphaniam omni die festivitates sunt, itemque
prandebunt. Excipitur triduum, quod ad calcandum
gentilium consuetudinem Patres nostri statuerunt
privatas in calendis Januarii fieri litanias, ut in
ecclesiis psallatur, et hora octava in calendis ipsius
Circumcisionis missa Deo propitio celebretur. Post
Epiphaniam vero usque ad Quadragesimam ter in
septimana jejunent. » </p>
<p>Aliquibus ante praedictum concilium annis, sanctus
Caesarius in Regula ad monachos <note>(Cap. 22)</note>,
<pb n="0658B"/>
hanc jejunii legem tulerat:  « A sancto Pascha usque
ad mensem Septembrem, quarta et sexta tantum
jejunandum. A mense Septembri usque ad Domini
Natale, quotidie jejunandum. Iterum ante duas hebdomadas
ante Quadragesimam, quotidie jejunandum,
excepta dominica, in qua non licet penitus jejunare
propter Resurrectionem Domini: Si quis jejunaverit
die dominico peccat. A Domini Natale usque ante duas
hebdomadas de Quadragesima, secunda, quarta, et
sexta; inde postea usque ad Pascha, omni die jejunandum,
absque die dominica: qui die dominica
jejunat peccat. Missus vero in jejunio tres; in prandio
vero et in coena duo tantum praeparentur. In
prandio binas biberes et in coena accipiant; et in
jejunio ternas. »  Et in Regula ad sanctimoniales in
recapitulatione: <emph>554</emph>  « Jejunium a Pentecoste usque
ad calendas Septembris quomodo virtutem et
possibilitatem viderit mater monasterii, sic studeat
temperare. A calendis Septembris usque ad calendas
Novembris, secunda, quarta, et sexta feria jejunandum
est. A calendis vero Novembris usque ad Natalem
<pb n="0658C"/>
Domini, exceptis festivitatibus vel sabbato,
omnibus diebus jejunari oportet. Ante Epiphaniam
jejunandum septem diebus. Ab Epiphania vero usque
ad hebdomadam Quadragesimae, secunda, quarta, et
sexta feria jejunandum est. » </p>
<p>In ordine convivii, quem suae sanctus Aurelianus
Regulae subjunxit, haec leguntur:  « Jejunium vero a
calendis Septembris usque calendas Octobris, secunda,
quarta, et sexta feria jejunandum est. A calendis
Novembribus usque Domini Natale, quotidie
jejunandum est, absque sabbato et dominica. Ab
Epiphania vero usque Pascha, quotidie jejunandum
est, absque majoribus festivitatibus, sabbato, et dominica.
Post Pascha vero usque Pentecosten, sexta
feria tantum jejunandum est. Post Pentecosten mense
Junio, Julio, et Augusto, in potestate abbatis sit de
jejunio aut prandio, sicut viderit possibilitatem fratrum,
ita studeat temperare. » </p>
<p>Brevius sanctus Columbanus <note>(Cap. 3)</note>:  « Quotidie
<pb n="0658D"/>
jejunandum est, sicut quotidie orandum est. » </p>
<p>Hanc legem ita moderatur Regula Tarnatensis <note>(Cap. 9)</note>:
 « Quando messes et vindemiae colliguntur,
bis in die, id est hora sexta et duodecima refectionem
accipiant. Quarta vero vel sexta feria ita moderari
opera debent, ut, si fieri potest, statuta jejunia
non omittant; sed universa, prout utilitas aut
labor exegerit, ita senioris judicio disponantur. » </p>
<p>Regula sancti Isidori jejunia quatuor in classes
disponit hoc modo:  « Jejuniorum autem hos dies
potissimum veteres elegerunt. Primum jejunium
Quadragesimae quotidianum, in qua major abstinentiae
observantia manebit in monachis; quoniam non
solum a prandiis, sed etiam a vino et ab oleo abstinetur.
Secundum jejunium interdianum post Pentecosten
alia die inchoatum usque ad aequinoctium
autumnale protenditur, ternis scilicet diebus per
singulas hebdomadas, propter aestivum solis ardorem.
<pb n="0659A"/>
Tertium sequitur quotidianum jejunium ab
octavo decimo calendas Octobris usque ad Natale
Dominicum, in quo quotidiana jejunia nequaquam
solvuntur. Quartum item quotidianum jejunium post
diem Circumcisionis exoritur, peragiturque usque
ad solemnia Paschae. » </p>
<p>Regula S. Fructuosi episcopi ita habet <note>(Cap. 18)</note>:
 « Jejuniis ista oportet tempora observare. A Pascha
usque ad Pentecosten reficiendum ad sextam, et
monophagia, id est conservanda per diem. A Pentecoste
usque ad octavum decimum calendas Octobris
interdiana jejunia retinenda sunt, excepto una Quadragesima,
quae festivitatem sanctorum Justi et Pastoris
praecedit, sollicite conservanda est, in qua
usque ad nonam quotidie jejunandum est, et vino
penitus abstinendum: servanda tamen abbati <emph>555</emph> 
discretio est, ut cum hos gravi labore perspexerit
onerari ad refectionem singulas portiones tribuat.
Ab octavo decimo calendas Octobris usque ad Pascha
sollicite jejunandum est, et in Quadragesima vino et
<pb n="0659B"/>
oleo penitus abstinendum. » </p>
<p>Regula Cujusdam ad monachos <note>(Cap. 11)</note> perpetuum
praescribit jejunium:  « In abstinentia, inquit,
ciborum unam regulam observari oportet ab omnibus
fratribus, praeter senes et infirmos, sive infantes;
et una mensura sit in omnibus, id est ab hora
nona usque ad horam alteram a cibis temperandum
est, nec ante sive post mensam, quae communiter
ad coenam fratribus apponitur, aliquid ori indulgendum
est, nisi infirmitas, sive differentia aetatis, sive
corporis aliquid coegerit. » </p>
<p>Regula vero Magistri <note>(Cap. 28)</note>:  « Omni tempore,
ait, in septimana duobus diebus ad sextam reficere
debent, hoc est quinta feria et dominica: caeteris
aliis in septimana diebus ad nonam horam reficere
oportet. Nam erubescamus nos, qui sumus spiritales,
fugere hora nona jejunium, cum vetusta consuetudo
antiquitus cognoscitur prandia ignorasse.
Nam ideo ad nonam horam universis diebus constituta
<pb n="0659C"/>
sunt solvi jejunia, ut sit aliquid prolixius, quod
Quadragesimae diebus addatur, id est usque ad vesperam,
hoc est post lucernariam. A Sexagesima
vero quarta, sexta, et sabbato, post lucernariam
semper reficiant: aliis vero diebus usque ad Quadragesimam
ad nonam reficiant, ut quod dominicae
Quadragesimae de quadraginta jejuniis subtrahunt
quarta, sexta, et sabbato, a Sexagesima in jejuniis
usque ad vesperam continuatis restituant, ut quadraginta
in numero jejunia compleantur. » </p>
<p>Regula solitariorum <note>(Cap. 42)</note>:  « Ab octavis Paschae
usque ad Pentecosten bis in die reficiant. His
ergo diebus quarta et sexta feria usque ad nonam
jejunent, quia sicut equis frena sunt imponenda,
ita corpora nostra jejuniis sunt infrenanda. A Pentecoste
usque ad calendas Septembris quarta, et
sexta, septimaque feria jejunent usque ad nonam:
reliquis vero diebus ad sextam reficiant, et ad vesperam
coenent. A calendis autem Septembris usque
<pb n="0659D"/>
ad caput Quadragesimae ad nonam semper reficiant,
nisi forte quis voluerit jejunium usque ad versperam
protelare. In Quadragesima vero usque ad Pascha
ad vesperam reficiant . . . . Praeterea quoque si quis
voluerit omni tempore jejunare, exceptis dominicis
et aliarum festivitatum diebus, non prohibeatur ei;
quia sic faciebant sancti Patres nostri Antonius, et
Benedictus, nec non Macarius, et caeteri alii. » </p>
<p>Sanctorum etiam in servandis jejuniis exempla
nobis proponit Regula ms. incerti auctoris <note>(Cap. 5,
in ms. biblioth. reginae Sueciae)</note>;  « A S. Pascha usque
ad Pentecosten, inquit, sicut ait sanctus Benedictus,
ad sextam reficiendum est, et ad seram coenandum.
De his autem diebus sanctus Isidorus in libro Officiorum
ait: Post Pascha autem usque ad Pentecosten,
licet traditio ecclesiastica abstinentiae rigorem
prandiis relaxaverit, tamen si qui monachorum vel
<pb n="0660A"/>
clericorum jejunare cupiunt, non sunt prohibendi;
quia et Antonius, et Paulus, caeterique Patres antiqui
etiam in his diebus <emph>556</emph> in eremo leguntur
abstinuisse, neque solvisse abstinentiam, nisi tantum
die dominico. A Pentecoste autem usque ad calendas
Octobris, si quarta et sexta feria fuerit, sicut
sanctus ait Apollonius, non est solvendum jejunium.
Sed et sabbati dies apostolis sanctisque Patribus
jejunio consecrati habentur: secunda autem, et
tertia, et quinta feria, si placuerit, ad sextam reficiendum;
sin autem ad horam nonam protelandum.
A calendis Octobris usque in Pascha, excepto diebus
festis usque ad vesperam est refectio prolonganda. » </p>
<p>Regula sancti Donati virginibus ista jejunia praescribit <note>(Cap. 76)</note>:
 « A sancto Pascha usque ad Pentecosten
ad sextam reficiant sorores, et ad seram
coenent. A Pentecoste autem tota aestate si labores
manuum graves non fuerint, aut nimius fervor aestatis
non perturbat, quarta et sexta feria jejunent
<pb n="0660B"/>
usque ad horam nonam; reliquis diebus ad sextam
prandeant, quae mensura prandii in abbatissae sit
providentia et arbitrio, et sic omnia temperet atque
disponat, qualiter animae salventur et quod faciunt
sorores absque ulla murmuratione faciant. A calendis
autem Februarii usque ad calendas Novembris,
secunda, quarta et sexta jejunandum est. A calendis
autem Novembris usque ad Natalem Domini,
exceptis festivitatibus, omnibus diebus jejunare oportet.
A sancta vero Epiphania usque ad caput Quadragesimae
quarta et sexta feria jejunandum est. A
Quadragesima vero usque in S. Pascha ad vesperam
reficiant. Ipsa tamen vespera sic agatur ut lumine
lucernae non indigeant reficientes, sed luce adhuc
diei omnia consummentur. » </p>
<p>Regula Cujusdam ad virgines toto Paschali tempore
duplicem ad sextam et ad seram refectionem
permittit:  « A Pentecoste vero, inquit <note>(Cap. 11)</note>, si
gravis labor non exigat, aut hospitum non cogat
<pb n="0660C"/>
adventus, usque ad Quadragesimae inchoationem ad
nonam, id est semel reficient, exceptis, magnarum
solemnitatum eventibus, aut si labor grandis exegerit,
ut duabus reficiant vicibus. Ab inchoatione
Quadragesimae usque ad sacratissimam solemnitatem
Paschae, exceptis dominicis diebus, ad vesperam
reficiendum est, ut ante noctis inchoationem cum
statione lucis refectionis impleatur hora. » </p>
<p>In Regula etiam sancti Stephani ordinis Grandimontensis
institutoris haec lego <note>(Cap. 57)</note>:  « A sancto
Pascha usque ad Exaltationem sanctae Crucis
bis in die, primo videlicet post sextam, et secundo
post vesperas refectionem vobis sumere disponimus,
exceptis jejuniis in hujus temporis spatio constitutis.
Verum ab Exaltatione sanctae Crucis usque ad
Pascha vobis jejunare praecipimus, exceptis diebus
dominicis, et die natali Domini. Rursus autem a
praedicto festo verae Crucis usque ad initium Quadragesimae
post 9, et exinde usque ad Resurrectionem
dominicam post vesperas cibum sumere vobis
<pb n="0660D"/>
statuimus. Item a festivitate Omnium Sanctorum
usque ad Nativitatem dominicam, et a Septuagesima
usque ad Pascha, cibo quadragesimali tantum vobis
uti praecipimus; caeteris vero temporibus ovis et
caseis quandoque vesci vobis permittimus. » </p>
<p> <emph>557</emph> Denique Statuta Guigonis haec decernunt <note>(Cap. 33)</note>:
 « Secunda, quarta, sextaque feria pane
et aqua, et sale, si cui placet, contenti sumus. Tertia,
quinta, et sabbato legumina vel aliquid hujusmodi
ipsi nobis coquimus, a coquinario vinum accipimus,
et quinta feria caseum vel aliquid cibi lautioris
accipientes. Ab idibus Septembris usque ad Pascha,
exceptis solemnitatibus, non nisi semel in die
manducamus. A Pascha autem usque ad praedictum
terminum tertia et quinta feria, nec non et sabbato
iterato reficimus. »  Ab hac severitate paulo deflectunt
<pb n="0661A"/>
antiqua Carthusiensium Statuta, in quibus haec
leguntur <note>(Part. II, cap. 14)</note>:  « Natalis Domini, Ascensionis,
Pentecostes, sancti Joannis, apostolorum Petri
et Pauli, Assumptionis B. Mariae, Omnium Sanctorum
vigilias ex antiqua consuetudine in pane et
aqua facimus, nisi veniant in festis duodecim lectionum.
Sed et quando praedictae vigiliae occurrunt in
dominica, in sabbato ipsa abstinentia fit . . . . In vigiliis
autem beatorum Jacobi, Laurentii, Bartholomaei,
Matthaei, Simonis et Judae, et Andreae, semel quidem
reficimus. Secunda, quarta, et sexta feria, pane, et
aqua, et sale, si cui placet, ex antiqua consuetudine
contenti sumus. Quod quia nostris temporibus quasi
in dissuetudinem abiit, volumus ut ad minus unam in
septimana abstinentiam omnes monachi faciant, quos
infirmitas, aut senectus, aut debilitas non excusat, vel
alia causa quae priori rationabilis esse videatur. Nec
tamen propter hoc antiquam consuetudinem de faciendis
abstinentiis irritamus . . . . . Ab Exaltatione
sanctae Crucis usque ad Pascha non nisi semel in die
<pb n="0661B"/>
manducamus, exceptis usque ad Quinquagesimam
festis capituli, et die susceptionis novi prioris, et die
sepulturae fratrum nostrorum. Et hoc inviolabiliter
observetur, exceptis infirmis et valetudinariis, debilibus,
senibus, et minutis. Alias vero si prior fregerit
vel fecerit frangi, sit extra sedem suam in ecclesia
per quadraginta dies. Et si vicarius idem fecerit,
sit novitius per quadraginta dies. A Pascha usque
ad festum Exaltationis tertia, et quinta feria, nec
non et sabbato, exceptis praecipuis jejuniis, iterato reficimus;
in quo spatio jejunia secundae et quartae
feriae non dimittantur omnino. » </p>
<p>Tandem ex primis sancti Stephani abbatis Obazinensis
discipulis <note>(In ejus Vit. lib. I, num. 15, tom.
IV Miscell. Baluz.)</note>:  « Nullus nisi in die dominico
jejunium solvere tam aestate quam hieme praesumebat,
nisi aut juvenili aetate, aut gravi infirmitate detineretur. » </p>
<p>His adjiciendum reor antiquum fragmentum de
<pb n="0661C"/>
Graecorum jejunio, quod ex ms. codice bibliothecae
Colbertinae num. 6041 eruit et in Latinum transtulit
noster Jacobus <hi>Loppin,</hi> prout sequitur:  « Ordo ex
divinis et sacris canonibus atque etiam ex typicis
sanctorum et Deiferorum Patrum excerptus ad eos
qui vitam Deo gratam degere cupiunt. Incipiendum
est a splendida et prima dominica Paschatis omni
cibo vesci per totam novam hebdomadam. A secunda
autem die antipaschatis, id est secundae post Pascha
hebdomadis usque ad Omnes Sanctos, quarta et sexta
die pisces manducent saeculares: monachi vero oleum.
Idem similiter praestandum est die quarta mesopentecostes,
id est quartae <emph>558</emph> post Pascha hebdomadae.
Per hebdomadam porro sancti Spiritus vivendum est,
ut in hebdomada nova, sive Paschatis. At a die secunda
Omnium Sanctorum, in qua sanctorum apostolorum
jejunium ordimur, jejunium servamus secunda,
quarta, et sexta die, siccisque vescimur nona
hora. Alias vero duas dies, tertiam et quintam nos
monachi vescimur oleo, et saeculares piscibus; obsonio
<pb n="0661D"/>
vero sabbato et dominica. Sic enim declaratum
est de ejusmodi jejunio. Eamdem quoque legem observamus
in jejunio mensis Augusti atque Christi
Nativitatis. Verum in solemnitate principum apostolorum
Petri et Pauli, siquidem quarta vel sexta die
acciderit, nec caseo, vel oleo, aut obsonio vescimur,
ut et in festo duodecim apostolorum, si quarta vel
sexta die contigerit. Idemque servandum est in sanctorum
insignium memoriis. In solis vero dominicis
festis jejunium solvimus, quovis die acciderint; oleoque
et piscibus his diebus vescimur. Si autem vigiliae
Nativitatis Christi et Luminum, id est Epiphaniae,
quarta et sexta die occurrerint; post completam
liturgiam vino tantum et coctis cibis absque oleo
reficimur. Sed si forte sabbato et dominica venerint,
post Chrysostomi liturgiam, antidota tantum et vinum
sumimus, atque ita ad vesperarum finem permanemus;
deinde perfecte reficimur. Caeterum per
<pb n="0662A"/>
dies duodecim Theophaniorum oleo et obsonio et monachi
et saeculares vescimur. Item etiam agimus
hebdomada praecedente dominicam carnis privii,
atque etiam hebdomada casei dicta. Si quis tamen
caseum comederit, non peccabit. At in magna Quadragesima
singulis ejus hebdomadis siccis vescimur,
sabbatisque tantum et dominicis oleo et vino utimur.
Obsonium autem non comedimus nisi die Annuntiationis,
si extra magnam hebdomadam acciderit. Sed
in fine magni sabbati post liturgiam refecti, vinum
quoque bibimus, et nihil praeterea. Si quis vero vel
episcopus, vel presbyter, vel diaconus, vel subdiaconus,
aut lector, aut aliquis fidelis oleo et obsonio
vescitur feriis quarta et sexta totius anni, exceptis
videlicet dominicis festis, extra infirmitatem: si
clericus fuerit, deponatur; si laicus, excommunicetur,
ut trangressor divinae legis. Atque haec quidem
scripta sunt ad eos qui sana et firma sunt valetudine.
Quod autem spectat ad eos qui infirmi sunt, et
fame ob penuriam cruciantur; si etiam in ista magna
<pb n="0662B"/>
Quadragesima, per totam Quadragesimam pisces quotidie
comederint; Dominus ipsis condonabit in praesenti
et in futuro saeculo. Amen. »  Sed de aliorum
jejuniis satis. Nunc de nostris.</p>
<p> <hi>A sancto Pascha usque ad Pentecosten.</hi> Id est usque
ad octavam Pentecosten, uti explicat Hildemarus.</p>
<p> <hi>Ad sextam reficiant fratres.</hi> ] An inchoantem aut
absolutam expendendum erit ad cap. 48. Interim hic
notare sufficiat Cluniacenses ita prandii tempus disposuisse,
ut eo peracto, tunc primum esset media
dies, ex Udalrico, lib. I, cap. 18. Dunstanus vero praescribit
ut mediante hora quinta cantetur sexta, dehinc
manibus lotis adeant mensam.</p>
<p> <emph>559</emph> Ante praedictam vero sextam horam non
videmus sanctum Benedictum, aut quemquam alium
monachorum magistrum aliquid cibi fratribus suis,
saltem omnibus, praegustandum concessisse; nonnulli
quidem ad nonam aut vesperam refectionem
distulerunt; at qui sextam praeveniret invenimus neminem:
<pb n="0662C"/>
una est Vita S. Samsonis <note>(Saec. I Bened.)</note>, in
cujus num. 16 haec lego:  « Consuetudo erat in hujus
monasterii lege, herbas hortinas per poculum ad
sanitatem convenientes fricare, ac singulis fratribus
in suis vasculis scyphunculo non grandi ad sanitatem
particulatim dividere, ut quando de tertia celebranda
veniebant, paratum jam poculum hortinis mixtum
herbis reperirent. »  Ante hanc autem tertiam horam,
ut id etiam obiter observem, quidquam cibi praegustare
religio Britannis erat, ut patet ex Beda in Vita
sancti Cuthberti, et ex Vita sancti Guthlaci anachoretae,
num. 29, saec. III Bened.</p>
<p> <hi>Et ad seram coenent.</hi> ] Scilicet vespere. Nullum ergo
S.  P. Benedictus toto tempore Paschali praescribit
jejunium, idque juxta antiquum Ecclesiae morem,
quo a Pascha ad Pentecosten, ob reverentiam dominicae
Resurrectionis, jejunium solvebatur, ut videre
est apud Tertullianum, lib. de Corona militis; sanctum
Epiphanium, in Compend. doct. Eccles.; S.
Augustinum epist. 55; Regulam Magistri, c. 28;
<pb n="0662D"/>
Haymonem Halberstatensem, lib. I de Variet., cap.
14. Quae consuetudo pariter apud monachos communiter
viguit, ut patet ex Cassiano, lib. II de Noct. orat.,
cap. 18, et coll. 21, cap. 20; sancto, Hieronymo,
praefat. ad Regulam sancti Pachomii, et sancto Joanne
Climaco, grad. 14: quamvis non defuerint qui hanc
legem incunctanter violare non dubitarint. Et certe
vidimus supra sanctum Aurelianum hoc tempore feria
sexta jejunium praescribentem; sanctum Caesarium
et Regulam solitariorum feria quarta et sexta; Regulam
Magistri exceptis dominica et feria quinta, diebus
omnibus; Regulas sancti Antonii, sanctorum
Serapionis, Macarii, Paphnutii, et alterius Macarii,
sancti Columbani, Tarnatensis monasterii, et Cujusdam
ad monachos, singulis diebus, nisi forte dominica
tantum. Sed et Petrus Damiani agens de ordine eremitarum
Fontis Avellani, ita habet <note>(Opusc. 14)</note>:
 « Ab octavis dominicae Resurrectionis usque ad diem
<pb n="0663A"/>
sanctae Pentecostes, quatuor dies per hebdomadam
jejunatis propter dominicum vero diem, de cujus reverentia
nullus addubitat, tertia et quinta feria bis
in die reficitis. Illo enim tempore, ut nostis, non
prohibentur monachi auctoritate sacrorum canonum
jejunare. »  Praeterea antiqua consuetudo fuit in Rogationibus
jejunare, ut patet ex concilio Turon. II,
can. 18, et ex Hildemaro in hunc locum, et ex his
quae retulimus in lib. III de Antiquis monachorum
Ritibus, cap. 19.</p>
<p> <hi>A Pentecoste autem tota aestate, si labores agrorum
non habent monachi, aut nimietas aestatis non perturbat,
quarta et sexta feria jejunent usque ad nonam.</hi> ]
Quartae et sextae feriae jejunium retinuit etiam aestate
sanctus Benedictus, utpote ab apostolis traditum <emph>560</emph> 
de quo canon 68 apostolorum:  « Si quis episcopus,
aut presbyter, aut diaconus, aut lector, aut cantor,
sacram Quadragesimam Paschae, aut quartam feriam,
aut Parasceven non jejunaverit, deponitor: praeterquam
<pb n="0663B"/>
si imbecillitate impediatur corporis: sin laicus
sit, communione privator. »  Clemens in Constitut.
apost. <note>(Lib. V, cap. ult.)</note>  « Post hebdomadam jejunii
in omni quarta feria et Parasceve praecipimus vobis
ut jejunetis. »  Sanctus Ignatius <note>(Epist. 4 ad Phil.)</note>:
 « Quartis et sextis feriis jejunare non negligatis,
ciborum reliquias pauperibus largientes. »  Tertullianus <note>(Lib. de Jejun.)</note>:
 « Cur stationibus quartam et
sextam feriam sabbati dicamus, »  jejunia suo more
stationes appellans. Sanctus Clemens Alexandrinus <note>(Lib. VII Strom.)</note>:
 « Novit fidelis aenigmata jejunii
horum dierum, quarti, inquam, et sexti. »  Sanctus
Petrus patriarcha Alexandrinus:  « Nemo reprehendit
nos observantes quartam feriam et Parasceven,
in quibus jejunare juxta traditionem rationaliter
nobis praescriptum est. »  Sanctus Epiphanius in Synopsi:
 « Quarta et sexta feria in jejuniis usque ad
nonam manere ab apostolis institutum est. » </p>
<p>Quapropter mirum videri haud debet, si tanta jejunium
istud religione observarent veteres monachi,
<pb n="0663C"/>
ut etiam in hospitum adventu illud violare nefas ducerent,
nec nisi pro summa necessitate illud solvere
praesumerent:  « Absque legitimis quartae sextaeque
feriae, inquit Cassianus <note>(Lib. V, cap. 24)</note>, quocunque
pergebamus, quotidiana statio solvebatur. »  Et Sanctus
Antonius <note>(In Regula, num. 15)</note>:  « Ne frangas
jejunium feria quarta et sexta, nisi ob gravem morbum. » 
Sanctus Macarius <note>(In Regula, cap. 29)</note>:
 « Quarta et sexta feria qui infringunt jejunium
Judae aestimantur participes, qui Christum tradidit. » 
Vulgatus sanctus Athanasius <note>(Syntagma Doctr. ad
mon.)</note>:  « Jejunium quartae videlicet diei et Parasceves,
Pentecoste solum et Epiphaniis exceptis, nisi graviter
decumbas, diligenter serva. » </p>
<p>Istius observantiae causam docet Ruffinus, cum
agens de S. Apollonio, haec profert <note>(Lib. II de Vita
Patr. cap. 7)</note>:  « Jejunia sane legitima, id est quarta et
sexta feria, monebat non esse solvenda, nisi grandis
aliqua necessitas fieret; quia quarta feria Judas de
<pb n="0663D"/>
traditione Domini cogitabat, et sexta feria crucifixus
sit Salvator. Videbitur ergo qui his diebus sine aliqua
necessitate solvit statuta jejunia, vel cum tradente
tradere Salvatorem, vel cum crucifigentibus crucifigere. » 
Eadem ratione sanctus Maglorius <note>(In ejus
Vita, saec. I Bened.)</note>  « in quarta feria et sexta ab omnium
ciborum pabulo exstitit alienus, quam observationem
jejunii in quarta feria explevit, eo quod in
ea sacrilegi et rei facti Judaei sanguineum, ut auctorem
suum Dominum morti traderent, pactum statuerunt:
sexta autem feria, quia id quod de corde
conceperant, ipsum cruci affigentes, in hac opere
compleverunt. »  Eamdem etiam rationem profert
sanctus Augustinus ad Casulanum scribens, et Richardus
de S. Angelo in hunc locum. Verumtamen
Hildemarus adhuc altius hujus consuetudinis originem
repetens:  « Haec, inquit, consuetudo jejunandi
quarta feria et sexta feria, orta est a sanctis Patribus,
<pb n="0664A"/>
nec non et Judaica consuetudo fuit, sicut Pharisaeus
dicit: <hi>Jejuno bis in sabbato.</hi> » </p>
<p> <emph>561</emph> Istud jejunium sub finem saeculi septimi,
saltem a nonnullis, adhuc observabatur, ut patet ex
Beda in Vita sancti Cuthberti, cap. 5 <note>(Saec. II Ben.)</note>:
 « Erat namque sexta sabbati, inquit, qua plerique
fidelium ob reverentiam dominicae passionis usque
ad horam nonam solent protelare jejunium. »  Sed et
idem Beda id laudis tribuit sancto Aidano <note>(Lib. III
Hist. cap. 5)</note>, quod  « ejus exemplis infirmati tempore
illo religiosi quique viri ac feminae, consuetudinem
fecerunt per totum annum, excepta remissione quinquagesimae
Paschalis, quarta et sexta feria jejunium
ad nonam usque horam protelare. » </p>
<p>Et tamen adeo religiosum antiquis jejunium propter
labores graviores agrorum, nimiosque aestatis calores
sanctus Benedictus relaxari permittit. Ex qua indulgentia
nata est apud nostros postmodum integra ejus
exstinctio:  « Hoc tamen, inquit Bernardus Cassinensis,
<pb n="0664B"/>
in dissuetudinem abiit apud multos, quanquam
a sanctis Patribus noscatur haec abstinentia habuisse
originem. »  Et revera in antiquis Floriacensis monasterii
Consuetudinibus haec lego:  « In prima quarta
feria post octavam Pentecostes secundum Patris
nostri praeceptum jejunare debemus . . . . Aliis quartis
feriis loco jejunii aliquod opus manuum aliquando
agimus, aut ex praecepto prioris aliquas preces agimus. » 
Et apud Udalricum <note>(Lib. I, cap. 29)</note>:  « Si
imbecillitas nostra pateretur, dignum esset secundum
edictum praeceptoris nostri sancti Benedicti, ut post
octavas Pentecostes statim omni quarta et sexta feria
jejunium faceremus. Quod si non amplius, tamen
utcunque non omittimus facere in uno et primo praedictarum
feriarum, in quo post tertiam silemus, et
post sextam dormitorium ascendentes simulamus
meridianam potius quam geramus; quia mox pulsatur
signum ut in ecclesiam redeamus, facturi nudis
pedibus processionem. Sane, ut praemissum est, primum
diem jejunamus, postea in loco jejunii aliquod
<pb n="0664C"/>
opus manuum saepius agitur a nobis. »  Rem non ita
absolute definiunt mss. Consuetudines antiquae Romani
Sancti Pauli monasterii, quae omnia abbatis
discretioni et prudentiae relinquunt, ut si velit  « propter
pusillanimes vel aerum temperies, aut si labor
major factus fuerit, »  bis in die fratres reficiant.</p>
<p>Sed quod a nostris neglectum est quartae feriae jejunium,
illud hactenus magna cum religione observant
Graeci, testante Arcudio in lib. III de Sacramentis,
cap. 5, ubi referens illa Theophilacti verba:
Judaei in Christum  « feria quarta concilium coeperunt,
et propterea nos etiam illas ferias jejunamus; »  ait:
 « Quae sententia est verissima, per traditionem accepta,
ipsoque usu longissimo Ecclesiarum comprobata;
id enim Ecclesia Romana per multa saecula
observavit: Graeca usque ad praesens diligenter observat;
neque aliam rationem reddere Graeci possunt
cur illo die a carnibus et lacticiniis abstineant. » 
Quartae feriae jejunium diu retinuit Ecclesia Romana,
<pb n="0664D"/>
uti hic dicitur; processu vero temporis in sabbatum
translatum, tandem refrigescente charitate ad solam
abstinentiam a carnibus, quae imperfectum jejunium
est, redactum est.</p>
<p> <emph>562</emph> <hi>Reliquis vero diebus ad sextam prandeant.</hi> ]
Nullam hic coenae mentionem facit S.  P. Benedictus,
ratus forte satis esse fratribus semel in die reficere,
juxta priscorum monachorum morem, qui jejunium
solutum existimabant, cum ad sextam licet semel
tantum in die reficeretur; id quod maxime constat
ex Cassiano, apud quem abbas Theonas ita loquitur <note>(Collat. 21, cap. 23)</note>:
 « Ut ergo et diebus festivis statutae
consuetudo solemnitatis conservetur, et saluberrimus
parcimoniae modus minime transcendatur,
sufficit ut indulgentiam remissionis eousque progredi
patiamur, ut cibus qui hora diei nona fuerat capiendus,
paulo citius, id est sexta hora pro festivitatis
tempore capiatur, ea ratione duntaxat, ut escarum
<pb n="0665A"/>
solitus modus vel qualitas non mutetur, etc. »  Et ex
sancto Hieronymo ad Eustochium de monachis scribente <note>(Epist. 22)</note>,
quod  « a Pascha ad Pentecosten
coenae mutantur in prandia, quo et traditioni Ecclesiae
satis fiat, et ventrem cibo non onerent duplicato. » 
Idem etiam post scriptam S.  P. Benedicti Regulam
advertere licet in Regula sancti Fructuosi, in
qua haec lego:  « A Pascha usque ad Pentecosten reficiendum
est ad sextam, et monophagia, id est unica
refectio conservanda est. »  Idem et de nostris Fuldensibus
refert Mabillonius <note>(Praefat. ad saec. III, part.
I, num. 25)</note>, quod scilicet  « abstinuere a coena per totum
annum iidem ad aetatem Marcwardi abbatis, id
est ad medium saeculum duodecimum, nec ante decimum
quartum feminas in ecclesiam suam admiserunt. » 
Idemque asserendum esse de iis monasteriis
quae ad Fuldensium normam vivebant, in quibus <hi>instituta
est disciplina purior.</hi> </p>
<p>Neque tamen defuerunt ex priscis monachis qui
prandium ad sextam, et sero coenam aestate sibi pararent,
<pb n="0665B"/>
quod de Tabennensibus imprimis refert sanctus
Hieronymus <note>(Praefat. ad Regulam S. Pachomii)</note>:
 « Bis, inquit, in hebdomada die quarta et sexta sabbati
ab omnibus jejunatur, excepta Pentecoste: aliis
diebus comedunt, qui volunt post meridiem, et in
coena similiter mensa ponitur propter laborantes,
senes, pueros, et aestus gravissimos. Sunt qui secundo
parum comedunt, alii qui prandii sive coenae uno tantum
cibo contenti sunt, nonnulli gustato paululum
pane egrediuntur. »  Nec desunt etiam qui ita sancti
Benedicti textum intelligant de prandio simul et de
coena. Sed ad sui temporis usum respexisse credendi
sunt, praesertim cum nulla possit afferri ratio cur
supra a Pascha ad Pentecosten ob reverentiam sacrae
Resurrectionis et adventus Spiritus sancti dixerit, <hi>ad
sextam reficiant, et ad seram coenent,</hi> hic vero postremum
istud taceat. Nolim tamen id certo definire, cum
supra ex sancto Hieronymo aliquos viderimus ex antiquis
monachis prandium coenamque permittentes;
<pb n="0665C"/>
quod etiam patet ex Cassiano, lib. III, cap. 12, quanquam
haec coena levissima esset, nec nisi <hi>propter laborantes,
senes, pueros, et aestus gravissimos concessa,</hi> 
essetque <hi>extraordinaria inter monachos ista refectio,
nec omnes ad eam convenire cogerentur,</hi> ut docet Cassianus.
Et certe plures ex antiquis monachis omnino
non coenasse praeter ea quae diximus, probat Regula
ms. incerti auctoris, cap. 2.</p>
<p> <hi>Quae prandii sexta, si opera in agris habuerint</hi> <emph>563</emph> <hi>aut aestatis fervor nimius fuerit, continuanda erit.</hi> 
]
Quarta et sexta feria perinde ac aliis diebus. In Regula
Tarnatensi haec habentur <note>(Cap. 9)</note>:  « Quando
messes et vindemiae colliguntur, bis in die, id est
hora sexta et duodecima refectionem accipiant: quarta
vero et sexta feria ita moderari opera debet, ut, si
fieri potest, statuta jejunia non omittant; sed universa,
prout utilitas aut labor exegerit, ita senioris
judicio disponantur. » </p>
<p> <hi>Et in abbatis sit providentia.</hi> ] An feria quarta et
sexta ad sextam sit prandendum, an ad nonam reficiendum.</p>
<p>
          <pb n="0665D"/> <hi>Et sic omnia temperet atque disponat, qualiter et
animae salventur.</hi> ] Summam hic sanctus Pater abbati
tribuit potestatem; qui enim dicit <hi>omnia,</hi> nihil omnino
reservat: et ex hac forte potestate orta est
apud nostros consuetudo bibendi aestate post nonam,
maxime si semel tantum in die reficerent ad sextam.
Quae quidem consuetudo antiquissima, per multa
nostris in monasteriis etiam recte ordinatis saecula
viguit. Primam ejus mentionem reperi in Regula Magistri,
in qua haec scribuntur <note>(Cap. 27)</note>:  « In his
aestatis diebus cum ad sextam reficitur, post dictam
nonam quotidie abbas exiens de oratorio in sua sedeat
cathedra; et circumstantibus ante eum in ordine
omnibus, ejecto a cellerario vino, misceantur ab hebdomadariis
in consueto vase per singulas mensarum
decadas omnium singulae potiones secundum numerum
congregationis et suum. Statim surgens abbas
<pb n="0666A"/>
oret cum omnibus; et post orationem, antequam
sedeat, oblatum sibi vas cum mixto signet eum. Mox
secum omnes ad mensas suas jubeat sicut consueverunt
sedere, et bibens prius ipse, deinde singillatim
mixtum per mensas singulas omnibus faciat propinari.
Quibus expletis, surgant iterato, et orent e
post orationem redeant universi ad opera, quae dimiserant
facientes. »  Et in Capitulis monachorum ad
Augiam directorum <note>(Cap. 8)</note>:  « Ut per totum tempus
aestivum dum fratres bis in die reficiunt, post
horam orationis nonam stantes in oratorio cum divino
tremore orantes exspectant, dum tintinnabuli
signum praepositus pulsaverit ad refectorium. Quo
audito, omnes illo conveniunt; quamvis etiam aliquis
bibere non potuerit, se tamen debet praesentare, ne
locus ejus appareat vacuus. Et si quis praesens ad
dicendum post benedictionem <hi>amen</hi> non fuerit, sublatur
ei portio sua de potu. Postquam autem biberint
fratres, vadunt ad capitulum, et quod eis injunctum
fuerit laborant, etc. »  Ejusdem bibendi post nonam
<pb n="0666B"/>
consuetudinis fit mentio etiam in Consuetudinibus
sancti Benedicti abbatis Anianensis, tom. IV Analect.;
in Capitulis monachorum Sangallensium, cap. 27;
apud Udalricum, in lib. Usuum Cisterciensium, cap.
80, et passim in omnibus ordinariis et consuetudinariis
monasteriorum nostrorum. Cassinenses ad potum
addebant poma, ut discimus ex epistola Theodemari:
 « Aestatis tempore post nonam, si est aliquid de pomis,
et singulas phialas nostris fratribus praebemus. » 
Sed poma sustulisse videtur concilium Aquisgr. statuens <note>(Can. 10)</note>,
 « ut poma et lactucae, nisi quando
alius sumitur cibus, non comedantur. » </p>
<p> <emph>564</emph> Ex eadem quoque potestate abbati a S.  P. 
Benedicto concessa, aut etiam ex consuetudine bibendi
aestate post nonam, orta est et alia diebus jejunii
bibendi post vesperas, de qua Regula Magistri <note>(Cap. 27)</note>:
 « His aestatis diebus cum ad horam nonam
reficitur, sera antequam compleant binae omnibus
sufficiant potiones: ita tamen ut antequam bibant,
<pb n="0666C"/>
orent; et postquam biberint, reorent; »  et infra:
 « Illis vero diebus in quibus in hieme ad nonam reficitur,
post dictam vesperam non amplius quam singulos
caldos accipiant: ita tamen ut antequam bibant,
orent; et postquam biberint, reorent. »  Id quod
etiam in Quadragesima indulget concilium Aquisgranense,
statuens <note>(Can. 12)</note>,  « ut si necessitas poposcerit
ob operis laborem post refectionem vespertinam
etiam, et in Quadragesima pari modo, et quando
officium mortuorum celebratur priusquam lectio
completorii legatur, bibant. »  <hi>Vide</hi> Udalricum, lib. I,
cap. 41; lib. Usuum Cisterc., cap. 80, <hi>de bibere post
vesperas,</hi> et lib. I de Antiq. monach. Ritibus, cap. 2.</p>
<p> <hi>Et quod faciunt fratres absque justa murmuratione
faciant.</hi> ] Justa murmuratio ex Smaragdo illa dicitur
quam non voluntarie, aut non sine causa, sed inviti
et coacti monachi faciunt.</p>
<p> <hi>Ab idibus autem Septembris,</hi> etc.] Hic non parum
torquentur commentatorum ingenia in conciliendo
hoc loco cum cap. 48, ubi S.  P. Benedictus praescribit
<pb n="0666D"/>
ut <hi>a Pascha usque ad calendas Octobris . . . . post
sextam surgentes a mensa pausent in lectis suis.</hi> Nonnulli,
ut refert Hildemarus, existimaverunt hunc a
S.  P. Benedicto locum scriptum esse pro non laborantibus
in agris, qui ab idibus Septembris inchoare
debent jejunia; caput vero 48 pro laborantibus in
agris, quibus sanctus Pater permisit usque ad calendas
Octobris perinde ac tota aestate reficere ad sextam.
Ita inter alios Smaragdus:  « Quaestio, inquit,
oritur quomodo hic ab idibus Septembris jejunandum
quotidie dicat, cum in capitulo 48 dicturus sit: a
Pascha usque ad calendas Octobris post sextam surgentes
a mensa pausent. Quae ita solvitur: Si habuerint
opera in agris, vel vindemiant in vineis, ubi per
se occupentur, usque ad calendas Octobris ad sextam
reficiant. Sin autem non habuerint, ab idibus Septembris
generale jejunium inchoatur. »  Alii censuerunt
illis decem et octo diebus qui ab idibus Septembris
<pb n="0667A"/>
ad calendas Octobris intercipiuntur, eodem se
modo gerendum esse ac feria quarta et sexta tota
aestate, hoc est ut post sextam dormiant; deinde missam
sic decantent, ut ea finita octava hora mediata
nona dicatur; qua dicta, reficiant. Et haec est Hildemari
sententia:  « Isti, inquit, dicunt proprium sensum
sancti Benedicti, qui dicunt ita agendum esse in
istis decem et octo diebus, sicut illis diebus duobus
de aestate. Ita vero agendum est in illis diebus quando
ad nonam manducant, id est sexta cantata vadant
dormire. Deinde qui debet tangere signum, cum videt
horam congruam, tangere debet signum missae; deinde
missa cantata sit media octava, et cantent nonam, <emph>565</emph> 
 deinde manducent. »  Atque eam fuisse
Cassinensium praxim suo tempore testatur Bernardus
Cassinensis. Sed nodum difficultatis solvisse
videtur Petrus Boherius in secundo commentario, <hi>ab
idibus</hi> Septembris explicans <hi>a die</hi> 13 <hi>Septembris exclusive.</hi> 
Et revera postridie, sive die 14 Septembris
incipiunt numerari dies ante calendas Octobris, quos
<pb n="0667B"/>
propterea sanctus Pater vocat calendas Octobris. Ex
quo corrigendus est idem Boherius in primo commentario
dicens:  « Ipsa die idus Septembris ad nonam
fratres reficiunt, quia tunc incipiunt jejunare; » 
et Statuta Lanfranci, quae praescribunt <note>(Cap. 1, § 6)</note> 
ut  « ab idibus Septembris privatis diebus agantur
continue jejunia quae Regula praecipit, atque ipsa die
iduum incipiant jejunare; »  et Consuetudines Romani
Sancti Pauli monasterii, in quibus similiter legitur:
 « Idibus Septembris agant primam sicuti prius, denique
ipso die incipiatur jejunium quod Regula praecipit. » <hi>Vide</hi> 
 lib. IV de Antiq. monach. Ritib., c. 8.
Hanc nostram explicationem confirmat Carolus Cointius
in cap. 48 Regulae.</p>
<p> <hi>Usque ad caput Quadragesimae.</hi> ]  « Id est usque ad
secundam feriam post dominicam primam Quadragesimae, inquit Menardus, ita ut Quadragesima hoc
loco sumatur pro jejunio quadragesimali. » </p>
<p>
          <pb n="0667C"/> <hi>Ad nonam semper reficiant fratres.</hi> ] Hac nimirum
hora qua veteres Romani ad cibum capiendum vocabantur,
uti discimus ex Regula Magistri, quae propterea
ait <note>(Cap. 28)</note>:  « Erubescamus nos, qui sumus
spiritales, fugere hora nona jejunium, cum vetusta
consuetudo antiquitus cognoscitur prandia ignorasse,
sed semper vesperam, hoc est coenam suis refectionibus
ordinavit. In tantum et annona quae erogabatur
aut laborantibus, aut militibus, ideo annona usque
hodie dicitur, quia ad horam nonam diei erogabatur,
quando et sumebatur, et ideo usque hodie annona
nomen remansit. »  Consentit sanctus Isidorus docens <note>(Lib. XX Orig., c. 2)</note> 
 annonae vocabulum tractum esse
a tempore quo Romani veteres ad cibos vocabantur.</p>
<p>Nullum ab idibus Septembris ad Pascha diem a
jejunio eximit S.  P. Benedictus. Ex communi tamen
Ecclesiae consuetudine ac lege, cui, repugnantibus
licet summis abstinentiae votis, ultro parebant etiam
monachi, dominica propter reverentiam Resurrectionis
<pb n="0667D"/>
Domini solvendum est jejunium. Quod sanctus
Pater Benedictus tanquam omnibus notum et ubique
receptum subticuit; neque enim eum latere poterat
quod ait concilium Carthagin. IV <note>(Can. 64)</note>:  « Qui
dominico die studiose jejunat, non credatur catholicus. » 
Et concilium Gangrense <note>(Can. 18)</note>:  « Si
quis propter eam quae existimatur exercitationem
(hoc est vitam monasticam) die dominico jejunaverit,
anathema sit. »  Et Tertullianus <note>(Lib. de Corona milit.,
cap. 3)</note>:  « Diebus dominicis jejunare nefas ducimus; » 
sanctus Ambrosius <note>(Epist. 83)</note>: Dominica jejunare
non possumus; quia monachos etiam ob istius diei
jejunia jure damnamus. »  Et sanctus Athanasius <note>(Syntag. doctr. ad mon.)</note>:
 « Sabbato et dominica ne
jejunes, praeterquam magno Sabbato S. Paschatis . . . Provide ne quisquam te inducat ad jejunandum omnino
Dominica die <emph>566</emph> vel genuflectendum, neque
in Pentecoste; nam Ecclesiae mandatum non est.
Praecaveto ne Marcionistae te decipiant, vel haeresis
<pb n="0668A"/>
alia, sabbato aeque ac dominica ut jejunes. »  <hi>Vide</hi> 
Cassian. lib. III, cap. 11, et collat. 21, cap. 20.</p>
<p>Eamdem ob rationem in praecipuis etiam sanctorum
festis a jejunio abstinendum esse censuerunt
nonnulli vitae monasticae Patres. Exstat integrum hac
de re capitulum <note>(Cap. II)</note> in Regula sancti Isidori his
verbis expressum:  « Hae sunt feriae monachorum, in
quibus jejunia conquiescunt. In primis venerabilis
dies dominicus, nomini Christi dicatus, qui sicut
propter mysterium Resurrectionis ejus solemnis est,
et ita apud omnes servos ejus celebritatem convivii
votivo gaudio retinebit. Item a primo die Paschae
usque ad Pentecosten, quinquaginta scilicet continuis
diebus jejunium a sanctis Patribus dissolutum est,
propter Resurrectionem videlicet Christi, et adventum
Spiritus sancti, ut hi dies non in figura laboris,
quod Quadragesimae tempus significat: sed in quiete
laetitiae laxatis jejuniis celebrentur. Placuit etiam
Patribus a die Natalis Domini usque ad diem Circumcisionis
solemne tempus efficere, licentiamque
<pb n="0668B"/>
vescendi habere. Non aliter et dies Epiphaniae ex
veteri Regula reficiendi indulgentiam consecuta est.
Si quidem et dum quisque fratrum convertitur, alii
ex aliis monasteriis fratres gratia visitandi concurrunt,
pro charitate adimplenda interrumpuntur jejunia,
si tamen non fuerint generalia. Praeter haec,
alia tempora libere licenterque jejuniorum inserviunt. » 
In concilio etiam Aquisgranensi statuitur <note>(Can. 46)</note>,  « ut in praecipuis solemnitatibus, id est
Natale et in octavis Domini, in Epiphania, in Pascha
quoque, et Ascensione Domini et in sanctorum festivitatibus,
id est sancti Stephani, et B. Joannis
evangelistae, et in natale Infantium, in Purificatione,
et Assumptione sanctae Mariae. Similiter et in B. apostolorum
festis, et in S. Joannis Baptistae Nativitate,
sancti quoque Laurentii atque Martini, seu in natalitiis
cujuslibet sancti, cujus honor in qualicunque
parochia specialiter celebratur, plenarium officium
agatur, et bis reficiatur. »  Cluniacenses, ut docet
<pb n="0668C"/>
Udalricus <note>(Lib. I, cap. 39 et 43)</note>, jejunium relaxabant
infra octavas Natalis Domini, Epiphaniae, et S. Martini,
et in praecipuis solemnitatibus sanctorum. Illas
praecipuas festivitates declarat Petrus Venerabilis
suis in Statutis, decernens <note>(Statut. 14)</note>,  « ut jejunia
regularia ab ibidus Septembris usque ad caput Quadragesimae
a nostris semel in die comedendo serventur,
excepto festo sancti Michaelis et Dedicationis
ecclesiae, et apostolorum extra Adventum et Septuagesimam
provenientibus, festivitatibus abbatum Cluniacensium,
octo diebus Natalis Domini, Epiphania
prima tantum die, festo sancti Marcelli papae, et
sancti Vincentii martyris, atque Purificationis sanctae
Mariae. Conversione vero sancti Pauli jejunium non
solvetur, quoniam de eodem apostolo alias aliis anni
temporibus festivitates Ecclesia celebrat. Cathedra
sancti Petri eadem die jejunium relaxabitur, et etiam
quia infra Septuagesimam festivitas illa semper occurrit,
tunc vero post missam majorem <emph>567</emph> statim
sexta cantabitur, et facto intervallo nona sequitur. » 
<pb n="0668D"/>
De Carthusianis quoque idem Petrus Venerabilis sic
loquitur <note>(Lib. II Mir. cap. 28)</note>:  « Semel in die semper
comedunt, exceptis octo diebus Natalis Domini,
octo diebus Paschae, octo diebus Pentecostes, Epiphania
Domini, Repraesentatione ejus, hoc est Purificatione
sanctae Mariae; Annuntiatione Domini, quando
paschali tempore pervenit; Ascensione Domini, Assumptione,
ac Nativitate jam dictae sacrae Virginis
matris ejus, et exceptis festis duodecim apostolorum,
sancti Joannis Baptistae, sancti Michaelis, sancti
Martini, et illo, quod in calendas Novembris celebratur,
festo Omnium Sanctorum. »  Petrus Damiani
in suae congregationis Institutis <note>(Opusc. 15, cap. 6)</note> 
ab idibus Septembris ad Pascha hos solos dies a jejunio
eximit, festum  « sancti Martini, et sancti Andreae,
hebdomada Natalis Domini, et uno die Epiphaniae
et Hypopanti. »  Cassinenses vero <note>(Cassin. cap. 41)</note> 
dispensant a jejunio in festis sancti Matthaei,
<pb n="0669A"/>
sancti Michaelis, sanctae Justinae de Padua, sancti
Lucae, sanctorum Simonis et Judae, Omnium Sanctorum,
sancti Martini, sancti Andreae quando celebratur
extra Adventum, Nativitatis Domini cum tribus
sequentibus diebus, Circumcisionis, Epiphaniae,
sancti Antonii abbatis, Purificationis beatae Mariae,
sancti Matthiae quando extra Quadragesimam venit,
et tituli loci. Novae Declarationes addunt festa sancti
Placidi, omnium sanctorum Monachorum, sancti
Mauri, S. Scholasticae. Denique Fulienses <note>(Const. Fuliensium,
c. 41)</note> a jejunio eximunt festa Sanctorum
Omnium, Nativitatis Domini, Circumcisionis, Epiphaniae,
Purificationis, et titularis monasterii. Et
certe cum jejunia magis sint <hi>afflictionis quam exsultationis,
non conveniunt in diebus laetitae,</hi> inquit S.
Thomas <note>(2-2, quaest, 147, a. 5, ad 3)</note>. Unde et veteres
solvere jejunium solebant in martyrum solemnitatibus,
quod ne eveniret in Quadragesima, concilium
Laodicenum cap. 51 statuit ne martyrum festa in
Quadragesima celebrarentur. Laudabiliores tamen
<pb n="0669B"/>
qui festa sanctorum spiritualibus potius quam corporalibus
gaudiis student celebrare, et animabus potius
quam corporibus reficiendis, in hisce festis laborant.
Qua de re Cistercienses commendat Petrus Venerabilis,
lib. I, epist. 28, idque actitant etiam nunc magna
cum laude nonnullae monachorum et monialium
congregationes.</p>
<p> <hi>In Quadragesima vero usque ad Pascha ad vesperam
reficiant.</hi> ] Id quod singulare non exstitit monachis,
sed omnibus etiam Christianis fuit commune: quae
consuetudo adhuc tempore sancti Bernardi vigebat,
uti ipse testatur, fratres suos initio Quadragesimae sic
alloquens <note>(Serm. 3, in Quadrages.)</note>:  « Hactenus ad
nonam jejunavimus soli, nunc usque ad vesperam
jejunabunt nobiscum pariter universi, reges et principes,
clerus et populus, nobiles et ignobiles, simul
in unum dives et pauper. »  <hi>Vide</hi> Petrum Bles. serm. 11.</p>
<p> <hi>Ipsa tamen vespera sic agatur, ut lumine lucernae
non indigeant reficientes.</hi> ] Idque tres ob causas quas
<pb n="0669C"/>
refert Haeftenus <note>(Lib. X, tract. 1, disq. 3)</note>. 1º Ne videretur
imitari Judaeos, qui nonnisi post solis occasum
jejunium violabant; 2º ne gravius esset extendere <emph>568</emph> 
 jejunium his qui hora noctis octava surgentes,
magnam diei partem in labore, psalmis canendis,
aliisque spiritualibus exercitiis impenderunt; 3º ne
nocturnae quieti pars noctis notabilis subduceretur.
Quartam addit rationem Menardus, scilicet  « quia
cum lucernae lux sit suboscurior, daretur occasio
maligno, praecipue in amplo refectorio instigandi
fratres ad confabulationem, et quaedam alia illicita. » </p>
<p> <hi>Sed luce adhuc diei omnia consummentur.</hi> ] Quod
facile praestabunt circa horam diei ultimam reficientes;
nam ante decimam horam, ad quam usque ex
cap. 48 labori manuum vacare debent, et post quam
satis probabiliter vesperas decantabant, nihil cibi
percipere debent. S. Gerasimus nec discipulos suos
ad lucernam legere permittebat ex Vita S. Euthymii,
num. 91 <note>(Tom. II Monum. Eccles. Graec.)</note>.</p>
<p> <hi>Sed et omni tempore, sive coenae, sive refectionis,
<pb n="0669D"/>
hora sic temperetur, ut cum luce fiant omnia.</hi> ]
Hic non
parum laborant aliqui in explicanda ratione qua hiemis
tempore, cum solvitur relaxaturque jejunium, <hi>cum luce fiant omnia.</hi> 
 Menardus existimat  « S.
P. Benedictum
<pb n="0670A"/>
maxime huic constitutioni astringere eos
qui in Italia similibusque regionibus habitant, ubi
circa solstitium brumale dies non sunt ita breves ac
in regionibus borealibus, ut in Anglia, Scotia, Dania,
extrema Belgia, et similibus, in quibus ob brevitatem
dierum haec observari non potest institutio. »  Verum,
uti observat Haeftenus <note>(Lib. X, tract. 1, disq. 3)</note>, et
patet ex Cassinensium Declarationibus, etiam in Italia
sine manifesta corporum laesione luce adhuc diei
haud potest coena consummari: unde et ille  « crediderim,
inquit, nusquam fere ad litteram hunc regulae
textum observari. Quod si omnino Regulam servandam
quis urgeat, . . . . . dicere liceret nec ipsas forte
dominicas, nec ulla festa jejunio regulari tempore
sancti Benedicti fuisse exempta . . . . Sin autem, quod
dominicis prohibitum esset jejunare, velimus coenasse,
dicendum tam modicam fuisse hanc coenam,
ut grave inde non formidarent incommodum. »  Ita
ille, nihil definiens. Difficultatem vero facile solvet
qui observaverit jejunium relaxari posse tribus modis:
<pb n="0670B"/>
1º bis in die reficiendo; 2º Lautius aliquid solito
comedendo; nam et sanctus Petrus Damiani illos
jejunare dicebat  « qui panem cum sale et aqua percipiunt;
ubi praeter haec aliud quid additur, inquit,
in eremo jejunium non vocatur. »  3º Solitam refectionis
horam praeveniendo. Sic Cabilonense concilium
eos in Quadragesima non jejunare asserit, qui
ad nonam ederent, ut videre est apud Gratianum, de
Consec. dist. 1, cap. <hi>Solent.</hi> Atque postremo hoc
modo veteres monachi jejunium solvere solebant, ut
patet ex dictis, maxime ex sancti Hieronymi testimonio
ad Eustochium scribentis, quod apud eos  « a
Pascha ad Pentecosten coenae mutantur in prandia, quo
et traditioni Ecclesiae satis fiat, et ventrem cibo non
onerent duplicato. »  <hi>Vide</hi> Regulam Magistri, cap. 53.</p>
<p>His praenotatis explicatu non est difficile quomodo
luce adhuc diei omnia consummarent, etiam hieme,
cum non jejunarent. Nam, 1º cum <emph>569</emph> sanctus Pater
ad coenam non indulgere
videatur nisi tertiam librae
<pb n="0670C"/>
panis partem cum aliquibus ad summum fructibus,
hanc absque ullo corporis incommodo et sanitatis
periculo consummare poterant ante horam decimam,
id est ante nostram horam post meridiem quartam,
etiam ad sextam prandentes. 2º Jejunium hora solita
reficientes solvere poterant, aliquid solito lautius
edendo, verbi gratia, pisces cum aliis diebus in solis
leguminibus coenam acciperent. 3º Ad sextam prandentes,
qui privatis diebus ad nonam coenarent. Atque
postremo hocce modo satis probabile est primos
sancti Benedicti discipulos dominicis diebus solvisse
jejunium, tum ad imitationem priscorum monachorum,
quorum vestigiis in multis inhaerere studuit,
tum quia aestate, qua nullum praescribit jejunium,
solum sine coena prandium concessisse videtur; tum
quia Regula Magistri, quae pene tota est ex Benedictina,
aliud nihil instituit:  « Illis vero diebus, inquit <note>(Cap. 27, vide cap. 53)</note>,
in hieme in quibus sexta
reficiunt, sera penitus nihil coenent. » </p>
<p>Nicolaus de Fractura S. Benedictum mystice exponens
<pb n="0670D"/>
ait:  « Cum luce, id est cum Christo, qui vera
lux est, sicut ipse de seipso testatur in Evangelio: <hi>Ego sum lux vera,</hi> 
 etc. » 
</p>
      </div>

<div>
        <head>CAPUT XLII. <hi>Ut post completorium nemo loquatur.</hi> </head>

<pb n="0669"/>
<p>Omni tempore silentio debent studere monachi,
maxime tamen nocturnis horis. Et ideo omni tempore,
sive jejunii, sive prandii, si tempus fuerit
<pb n="0670D"/>
prandii, mox ut surrexerint a coena, sedeant omnes
in unum, et legat unus collationes vel vitas Patrum,
aut certe aliquid quod aedificet audientes; non
<pb n="0671A"/>
autem Eptaticum, aut Regum: quia infirmis intellectibus
non erit utile illa hora hanc Scripturam audire:
aliis vero horis legantur. Si autem jejunii dies
fuerint, dicta vespera, parvo intervallo, mox accedant
ad lectionem collationum, ut diximus; et lectis
quatuor aut quinque foliis, vel quantum hora permittit,
omnibus in unum occurrentibus, per hanc moram
lectionis. Si quis forte in assignato sibi commisso
fuerit occupatus, occurrat.</p>
<p>
          <pb n="0672A"/> <emph>570</emph> Omnes ergo in unum positi, compleant:
et exeuntes a completoriis nulla sit licentia denuo
cuiquam loqui aliquid. Quod si inventus fuerit quisquam
praevaricari hanc taciturnitatis regulam, graviori
vindictae subjaceat: excepto si necessitas hospitum
supervenerit, aut forte abbas aliquid jusserit.
Quod tamen et ipsum cum summa gravitate et moderatione
 honestissime fiat.
</p>
      </div>

<div>
        <head>COMMENTARIUS.</head>

<pb n="0671"/>
<p>
          <pb n="0671B"/> <hi>Omni tempore silentio debent studere monachi,</hi> etc.]
Hoc S.  P. Benedicti effatum, quod explicuimus supra,
ad cap. 6, nihil absolute determinat, sed solum praeparat
et disponit discipulos ad proximum decretum:
 « Exeuntes a completorio, nulla sit denuo licentia
cuiquam loqui aliquid. » </p>
<p> <hi>Et ideo omni tempore, sive jejunii, sive prandii.]</hi> Id est, sive sit tempus jejunii, sive non; quia jejunantes
non prandebant, unde prandium et jejunium
opponuntur.</p>
<p> <hi>Si tempus fuerit prandii, mox ut surrexerint a coena.]</hi> Cum nimirum coenant, hoc est, tempore duntaxat
paschali: nam tota aestate non videtur sanctus
Pater coenam concessisse, ut diximus superiori capite.
Igitur mox ut surrexerint a mensa:  « Illud <hi>mox,</hi> 
inquit Hildemarus, non pro continuatione positum
est; sed quia noluit sanctus Benedictus, ut grande
intervallum fuisset, sed parvissimum inter coenam
et collationem; ideo dixit mox, ac si diceret: Ut
surrexerint a coena, parvissimo intervallo facto donec
<pb n="0671C"/>
servitores manducant, mox accedant ad lectionem. » 
Similiter Bernardus Cassinensis:  « Quod,
inquit, dicit mox ut surrexerint a coena, non dicit
quod incontinenti postquam surrexerint primi, debeat
fieri collatio; sed postquam surrexerint servitores,
quoniam omnes ad illam lectionem debent ad
completorium convenire. »  Eamdem sequitur sententiam
Joannes Craesbeeck, uti et Cassinenses, qui
in antiquis Declarationibus hunc ad locum sic scribunt:
 « Intellige <hi>mox</hi> largo modo, quia plerumque
differunt per horam, vel amplius, ne hujusmodi lectio
ob recentem coenam sit taediosa. »  Addit Haeftenus <note>(Lib. IX, tract. 5, disq. 5)</note>:
 « Praeterea, ut lector,
et minister mensae interea coenare, omniaque suis
locis reponere possint. Denique, ut aliqua animi
relaxatio concedatur religiosis, quibus grave forte
foret ab una lectione, quam in coena ad mensam audiverunt,
ad aliam statim accedere, adeoque utramque
facile negligerent. »  <emph>571</emph> Sed in contrariam abit
<pb n="0671D"/>
sententiam Petrus Boherius, qui relatis supra citatis
Bernardi Cassinensis verbis addit:  « Sed ista expositio
mihi non placet; nec servitorum exspectatio
eam juvat, licet contrariam practicetur saltem apud
nos. »  Et certe si ex sequentibus sancti Benedicti
verbis de ejus mente judicium ferre liceat; parvum
istud intervallum non poterat esse nisi nullum. Nam
paulo post addit:  « Si autem jejunii dies fuerint,
dicta vespera parvo intervallo mox accedant ad lectionem; » 
quae verba prioribus omnino opponuntur.
Maxime cum istud diebus jejunii <hi>parvum intervallum</hi> 
haud dubium coena, quae post vesperas agebatur cum
duplex esset refectio, consumebat. Nec urget in
contrarium coena servitorum, quam dum fit lectio
collationis, accipere possunt. Sane Hildemarus nullum
vult servari intervallum, ubi fratres tardius solito
<pb n="0672B"/>
coenare contingit:  « Et hoc notandum est, inquit, 
si tempore nubili fallitur vespera, id est plus
tarde quam aliis diebus, non debet intervallum inter
coenam et collationem exspectare, aut facere abbas
sicut in aliis diebus, quando moderate agitur; sed
mox accedere ad collationem. »  Aliquod tamen intervallum
servabant Cluniacenses, ut patet ex Udalrico,
lib. I, cap. 18. Nunc vero Cassinenses ex novis
eorum Declarationibus coenant post completorium.
Sed non recte.</p>
<p> <hi>Sedeant omnes in unum.</hi> ] Id est simul, sive, ut
alii legunt, in unum locum, seu in uno loco. De loco
ubi facienda sit collatio, diximus in lib. I de Antiq.
monach. Ritibus, cap. 11.</p>
<p> <hi>Et legat unus collationes.</hi> ] Quales descripsit Cassianus.</p>
<p> <hi>Vel vitas Patrum, aut certe aliquid quod aedificet
audientes.</hi> ] Quod Smaragdus explicat  « de homiliis
Patrum, in quibus aedificationes pleniter scriptae sunt
audientium; vel certe de expositionibus librorum
<pb n="0672C"/>
catholicorum, quae ab orthodoxis factae sunt viris,
in quibus sancta sufficienter sanctis doctrina redundat
monachis. » 
Similiter Bernardus Cassinensis:
 « De homiliis sanctorum doctorum, et aliis moralibus
et aedificationis documentis. »  Et Nicolaus de Fractura:
 « De homiliis sanctorum Patrum, et aliis
moralibus, et de lib. Dialog.  B. Gregorii, de vitis
Patrum, et aliis similibus. »  Ita sanctus Benedictus
abbas Anianensis unum  « ex sanctorum doctorum
homiliis, quae in exhortationem monachorum sunt
prolatae conjunxit librum; eumque omni tempore in
vespertinis collectis legere jussit. »  In codice vero
Conchensis monasterii ad calcem ms. Regulae sancti
Benedicti haec leguntur:  « li sunt qui leguntur ad
collationem: Ephrem, Pastoralis, liber de Aedificatione
claustri, Vita Patrum, Dialogus Gregorii, Diadema
Monachorum. » </p>
<p> <hi>Non autem Eptaticum aut Regum.</hi> ]  « Heptateucus,
inquit sanctus Augustinus <hi>(Lib. II de Doct. Christ.
<pb n="0672D"/>
cap. 8)</hi>, continet quinque libros Mosis, librum Josue,
et Judicum: nam quod spectat ad librum Ruth, magis
ad Regnorum principia videtur pertinere. » </p>
<p>Per hoc autem quod dicit Eptaticum aut Regum,
infit Hildemarus, <emph>572</emph> significat illos libros qui
similes sunt illis, id est qui sub allegoricis figuris
conscripti sunt. » </p>
<p> <hi>Et lectis quatuor aut quinque foliis, vel quantum
hora permittit.</hi> ] Hora id est tempus; quod sanctus
Pater addidit, <hi>quia,</hi> inquit Boherius, <hi>luce etiam diei
debent omnia consummari.</hi> Quantum vero duraret
hujusmodi temporis spatium, non facile dixerim.
Cassinenses quartam horae partem hac in lectione
insumunt: quod spatium etiam olim haud excessisse
censet Haeftenus:  « Et vero, ait, jam olim ante
octingentos annos brevior videtur fuisse haec lectio
<pb n="0673A"/>
collationis, adeo ut quadrantem fortassis horae non
expleverit, quod colligere licet ex Diademate monachorum
Smaragdi abbatis, in quo capita non admodum
sunt prolixa: in eam autem rem libellum illum
composuerat, ut singulis diebus ad collationem ex
eo caput legeretur. »  Verum an in legendis quatuor
aut quinque foliis scripturae non admodum parvae
nec admodum magnae, tantillum tempus sufficiat,
judicent alii. Adde quod hanc ad lectionem exhortationes
expositionesque nonnunquam adjungebant, ut
colligimus ex his Hildemari verbis:  « Tempore
collationis et in loco collationis nullus debet loqui,
nisi aut lector qui legit, aut abbas qui exponit, aut
certe talis cui jusserit tradere lectionem. »  Quae consuetudo
originem ducit ex Institutis sancti Pachomii.
Nam, ut legimus in ejus Vita <note>(Num. 79, apud Boll.,
14 Maii; vide num. 56)</note>,  « consuetudo illis erat jam
inde ab initio, circa vesperam, manuali opere ac
coena peractis, in unum simul considere ad scrutandas
<pb n="0673B"/>
Scripturas, ab omni alia sollicitudine tunc liberi,
praeterquam ab ea quae salutem eorum concernebat. » 
Quidquid sit, saltem tandiu durare debebat quoad
lector, servitores, aliique qui primam ad mensam
coenare haud potuerant, variisque officis occupati,
occurrere possent; omnes enim interesse completorio
voluit sanctus Pater; unde et subjungit:</p>
<p> <hi>Omnibus in unum concurrentibus per hanc moram
lectionis, si qui forte in assignato sibi commisso fuerit
occupatus, occurrat.</hi> ] Ex hoc loco patet nullum ex
sancti Benedicti mente a completorio eximendum esse;
ideo enim hanc praemitti voluit lectionem, ut interim
variis occupati officiis occurrentes, omnes in
unum positi compleant. <hi>Omnes,</hi> inquit, nullum excipit;
 « non abbatem, inquit Smaragdus, non praepositum,
non decanos, qui aliquoties aliis in ecclesia
cantantibus, potibus, aut fabulis, aut consiliis vacant
in hac hora; sed omnes in hac collationis hora occurrere,
omnes in unum completorium jubet cantare. » 
Cui tamen legi derogat Lanfrancus in Statutis haec
<pb n="0673C"/>
scribens <note>(Cap. 16)</note>: Completorium vero dum canitur,
licet priori et eis qui per licentiam de completorio
remanent, de utilibus et necessariis rebus loqui.
Similiter dum regularem horam fratres in ecclesia
dicunt, nullus comedat in refectorio, excepto
solo completorio; tunc enim licet iis, qui aliqua utilitate
impediti ante illam horam se expedire non
possunt, et fratribus, qui de foris veniunt, comedere
in refectorio. Qui si ante collationem <emph>573</emph> incipientes
comedere circa finem completorii coenam suam
commode explere non valent, licet ris a mensa surgere,
et in monasterium ad benedictionem ire, et
postea in refectorium ad complendam coenam redire. » 
Longe observantiores ii, de quibus in capitulo 9 monachorum
ad Augiam directorum sic lego:  « Ut ad
collationem accesserint, omnes unanimiter occurrunt,
debiles, et infirmi etiam, si de lecto surgere valuerint,
veniunt: quid de caeteris dicendum est? Lector
autem tandiu legat, usque dum omnes in unum positi
<pb n="0673D"/>
compleant. »  Ex mss. etiam sancti Benigni Consuetudinibus <note>(Cap. 46)</note> 
 infirmi ad collationem accedere
debebant, quamvis eis capitulum ingredi fas
non esset; sed intra ecclesiam B. Benedicti (haec
erat capella infirmorum) prope ostium manentes,
quae legebantur auscultabant.</p>
<p> <hi>Omnes ergo in unum positi compleant.</hi> ]  « Id est
completorium dicant, vel compleant hanc scilicet
collationis moram, »  inquit Boherius.</p>
<p> <hi>Et exeuntes a completorio, nulla sit licentia denuo
cuiquam loqui aliquid.</hi> ] Quod dicit <hi>exeuntes a completorio,</hi> 
intelligendum est de completorio officii,
non de completorio collationis:  « Non debet tamen
quilibet postquam surgit e capitulo aliquid loqui:
quia, infit Hildemarus, aliud silentium eum constringit. » 
Hanc vero silentii nocturni legem cum S.
Benedicto praescribunt S. Pachomius in Regala, art.
53: S. Aurelianus, cap. 35; S. Isidorus, cap. 14; S.
Fructuosus, cap. 17; Regula Cujusdam ad virgines.
<pb n="0674A"/>
cap. 9, denique Regula Magistri, ubi sic loquitur <note>(Cap. 30)</note>:
 « Factis completoriis in ultimo dicunt
hunc versum: <hi>Pone, Domine, custodiam ori
meo, et ostium circumstantiae labiis meis;</hi> mox ingrediantur
silentium, et suis se collocent lectis, et tanto
silentio redigantur, ut usque ad nocturnos putetur
nullus ibi esse de fratribus. » </p>
<p> <hi>Quod si inventus fuerit quisquam praevaricari hanc
taciturnitatis regulam, gratiori vindictae subjacent.</hi> ]
Qualis autem esse debeat, S. Pater non explicat. In
Poenis incerti auctoris, apud S. Basilium, decernitur <note>(Num. 12)</note>,
ut  « si quis inveniatur nocte privatim
cum aliquo agere, aut locum ubi dormit mutare
praeter voluntatem ad hoc de ignatorum, excommunicetur. » 
Et item <note>(Num. 15)</note>:  « Si quis vesperi post <hi>Pater noster</hi> 
 inveniatur colloquens, excommunicetur. » 
Idem praestitisse legitur S. Benedictus in sanctimoniales
linguae plus debito indulgentes. De aliis
violati silentii poenis vide Haeftenum lib. VI, tract.
<pb n="0674B"/>
3, disq. 13.</p>
<p>Sed quaeret aliquis quandonam silentium nocturnum
obligare incipiat: incepto, an finito completorio,
et iterum quandonam desinat. Primum satis
explicat sanctus Benedictus cum dicit: <hi>Exeuntes a
completorio nulla sit denuo licentia cuiquam loqui
aliquid.</hi> Ergo non obligat nisi finito completorio publice
dicto, nec nisi dimissa congregatione, <hi>Exeuntes
a completorio,</hi> inquit. Non defuere tamen qui silentii
nocturni leges extenderent: Parisienses S. Germani
silentium ab ultimo completorii <emph>574</emph> psalmo incipiebant;
S. Dunstanus in sua Concordia praescribit <note>(Cap. 6)</note>,
ut  « omni tempore a pulsu vespertinalis
synaxis silentium teneatur in claustro, usquequo
capitulum finiatur. »  Idem legitur in antiquis Consuetudinibus,
quas in monasteriis a se institutis S.
Benedictus abbas Anianensis observari curavit:
 « Imprimis, ut a vespertinis usque in capitulum quod
fit post primum, summum silentium teneatur. »  Ex
quibus postremis verbis patet responsio ad secundum,
<pb n="0674C"/>
scilicet nocturni silentii obligationem cessare
post primum: quod insuper constat ex Willelmo
Malmesburiensi, qui Lanzonem monachum laudat,
quod licet tam acutis cruciaretur morbis, ut nec
sedens, nec ambulans, nec jacens, nec stans, ne uno
quidem momento tranquillus esse posset;  « nunquam
tamen noctibus est locutus, rogantibus fratribus ut
solveret silentium, non acquievit, rogans ne monachatus
sui pudicitiam libarent, quod nunquam postquam
monachicum habitum accepisset, a completorio
exiens usque ad sequentis diei primam locutus
fuisset. » </p>
<p>Denique hanc silentii nocturni legem etiam extra
monasterium observabant, ut patet ex praefatis Benedicti
Anianensis Consuetudinibus, in quibus legitur <note>(Lib. II)</note>:
 « Nocturnum silentium semper ab eis custodiri
sive intus sive foris sint, quousque in capitulo
versum dicant; »  cujus rei praxim videre est apud
Joannem Monachum in Vita S. Odonis, ubi commendat
<pb n="0674D"/>
duos ejusdem sancti discipulos, qui a barbaris
ligati, diuque lacessiti, silentium nocturnum
neutiquam violaverunt; etiam barbarorum duce, ut
eorum constantiam tentaret, irruente in eos, et lancea
mortis metum incutiente.</p>
<p> <hi>Excepto si necessitas hospitum supervenerit, aut
forte abbas alicui aliquid jusserit.</hi> ] Quem locum ita
exponit Bernardus Cassinensis:  « Considerandum
est quod temporibus nocturnis tria sunt consideranda
in quibus fractio silentii licita potest esse, videlicet
damnum imminens, necessitas urgens, interrogatio
superioris superveniens; puta si tu videres ignem
accensum subito, ex quo posset damnum provenire,
licite potes petere aquam, et postea etiam clamare.
Necessitas etiam est spiritualis vel corporalis, ut
pote si videres fratrem infirmitate subito laborantem,
loqui poteris ei, et in infirmitate subvenire; aut si
infirmus vellet confiteri, poterit audiri, et imponi
poenitentia confitenti. Interrogatio etiam superioris
<pb n="0675A"/>
in adjunctione alicujus mandati. »  Circa hanc abbatis
interrogationem acute notat Hildemarus S.  P. 
Benedictum non simpliciter dixisse <hi>aut abbas alicui
aliquid jusserit.</hi> Sed addidisse <hi>si forte;</hi> quia in consuetudinem
id non est deducendum, sed rarissime,
et forte fortuna faciendum; idque, ut ait Boherius,
 « si abbas motus fuerit ex causa necessaria; alias
enim nec loquendi cuiquam hac hora praebere debet
licentiam, nec etiam ipse loqui. » </p>
<p> <hi>Quod tamen et ipsum cum summa gravitate, et moderatione,
honestissime fiat.</hi> Hic advertere licet quanta
cum circumspectione et religione etiam in adventu
hospitum, <emph>575</emph> superveniente necessitate, aut jubente
aliquid abbate, nocturnum silentium frangi
debeat; nam, ut optime observant Bernardus Cassinensis
et Boherius:  « Ne vacare credas quod dicendo
<pb n="0676A"/>
gravitatem posuit <hi>summam,</hi> et dicendo honestatem
superlativo usus est gradu, et moderamen posuit inter
duo. »  In Regula Magistri praescribitur <note>(Cap. 30)</note> 
ut eo casu, frater  « quod opus fuerit ad aurem lente
loquatur, ut alter tertius eum non audiat, simul et si
frater aliqua necessitate post somnum ante nocturnas
compellatur loqui aliquid; prius versum consuetum
nocturni dicat sibi lente, id est, <hi>Domine, labia
mea aperies, et os meum annuntiabit laudem tuam;</hi> 
et loquatur quod opus est . . . . Si qui vero de extraneis
post completorios perfectos monasterium advenerint,
a domesticis fratribus tacito ministerio recreentur,
et lente eis responsum reddatur, propter
Regulae constitutum; et lotis eorum pedibus complentes
postmodum sibi lente, et ipsi peregrinorum
lectis delegentur dormire. » </p>
</div>

<div>
        <head>CAPUT XLIII. <hi>De iis qui ad opus Dei, vel ad mensam tarde occurrunt</hi> .</head>

<pb n="0675"/>
<p>
          <pb n="0675B"/>Ad horam divini officii mox ut auditum fuerit signum,
relictis omnibus quaelibet fuerint in manibus,
summa cum festinatione curratur; cum gravitate tamen,
ut non scurrilitas inveniat fomitem. Ergo
nihil operi Dei praeponatur. Quod si quis ad nocturnas
vigilias post <hi>Gloriam</hi> psalmi nonagesimi quarti
( quem propter hoc omnino subtrahendo et morose
volumus dici) occurrerit, non stet in ordine suo
in choro, sed ultimus omnium stet, aut in loco
quem talibus negligentibus seorsum constituerit abbas,
ut videatur ab ipso, vel ab omnibus, usque dum
completo opere Dei publica satisfactione poeniteat.</p>
<p>Ideo autem eos in ultimo aut seorsum judicavimus
debere stare: ut visi ab omnibus, vel pro
ipsa verecundia sua emendentur. Nam si foris oratorio
<pb n="0675C"/>
 remaneant, erit forte talis qui se aut recollocet
et dormiat, aut certe sedeat sibi foris, vel fabulis
vocet, et detur occasio maligno: sed <emph>576</emph> ingrediatur
intus, ut nec totum perdat, et de reliquo emendetur.
Diurnis autem horis, qui ad opus Dei post
versum et <hi>Gloriam</hi> primi psalmi, qui post versum dicitur,
non occurrerit, lege qua supra diximus, in
<pb n="0676B"/>
ultimo stet: nec praesumat sociari choro psallentium
usque ad satisfactionem, nisi forte abbas licentiam
dederit permissione sua: ita tamen ut satisfaciat
reus ex hoc.</p>
<p>Ad mensam autem qui ante versum non occurrerit,
ut simul omnes dicant versum et orent, et sub
uno omnes accedant ad mensam; qui per negligentiam
suam aut vitium non occurrerit, usque ad secundam
vicem pro hoc corripiatur: si denuo non
emendaverit, non permittatur ad mensae communis
participationem, sed sequestratus a consortio
omnium, reficiat solus, sublata ei portione sua
vini, usque ad satisfactionem et emendationem.
Similiter autem patiatur, qui ad illum versum non
fuerit praesens, qui post cibum dicitur. Nec quisquam
<pb n="0676C"/>
praesumat ante statutam horam, vel postea,
quidquam cibi vel potus praesumere. Sed et si cui
offertur aliquid a priore, et accipere renuerit, hora
qua desideraverit hoc quod prius recusavit, aut
aliud omnino nihil percipiat, usque ad emendationem
congruam.</p>
</div>

<div>
        <head>COMMENTARIUS</head>

<pb n="0675"/>
<p>
          <pb n="0675D"/> <hi>Ad horam divini officii mox ut auditum fuerit signum,
relictis omnibus quaelibet fuerint in manibus,
summa cum festinatione curratur.</hi> ] Hunc S. Benedicti
locum eleganter explicat Regula Magistri his verbis <note>(Cap. 54)</note>:
 « Cum advenisse divinam horam percussus
in oratorio index monstraverit, mox laborantes
opus projiciant, artifices ferramenta dimittant,
scriptores litteram non integrent, omnis
<pb n="0676D"/>
fratrum manus deserat quod agebat; festinet statim
mox cum gravitate pes ad oratorium, sensus ad
Deum; ut mox ad primam orationem occurrant, <emph>577</emph> 
 et tanquam apes ad mel intrantium in oratorium
fratrum examen ebulliat; ut qui tacitus erat
sancti oratorii locus, statim psalmorum clamoribus
impleatur; et silentium loci sancti ad relictas migret
officinas et opera. Cum vero index in oratorio semper
<pb n="0677A"/>
percussus fuerit, mox omnes audientes antequam
currant, faciant sibi crucem in fronte, respondentes: <hi>Deo gratias.</hi> 
 »  Atque haec fuit omnium antiquorum
monachorum praxis, quam videre est maxime apud
Cassianum, ea de re sic discurrentem <note>(Lib. IV, c. 12)</note>:
 « Considentes intra cubilia sua, et operi et meditationi
studium pariter impendentes, cum sonitum pulsantis
ostium, ac diversorum cellulas percutientis
audierint, ad orationem scilicet eos, seu ad opus aliquod
invitantis; certatim e cubilibus suis unusquisque
prorumpit, ita ut is qui scriptoris officium exercet,
quam repertus fuerit inchoasse litteram, finire non
audeat; sed in eodem puncto quo ad aures ejus sonitus
pulsantis advenerit, summa velocitate prosiliens,
ne tantum quidem morae interponat quantum coepti
apicis consummet effigiem; sed imperfectas litterae
lineas derelinquens, non tam operis compendia lucrare
sectetur, quam obedientiae virtutem exsequi
toto studio atque aemulatione festinet; quam non solum
operi manuum seu lectioni, vel silentio, et quieti
<pb n="0677B"/>
cellae; verum etiam cunctis virtutibus ita praeferunt,
ut huic judicent omnia postponenda, et universa dispendia
subire contenti sunt, dummodo hoc bonum in
nullo violasse videantur. »  Ejusmodi obedientiae ad
opus Dei praesertim spectantes leges videre est in
Regula S. Caesarii ad virgines <note>(Cap. 10)</note>:  « Quae signo
tacto tardius ad opus Dei, vel ad opera venerit, increpationi,
ut dignum est, subjacebit: quod si secundo
et tertio admonita emendare noluerit, a communione
vel a convivio separetur. »  In Regula S. Aureliani <note>(Cap. 30)</note>:
 « Signo tacto, omne opus praetermittatur,
et sicut apes prudentissimae ad alvearium,
ita veloci festinatione properare contendite. »  In
Regula S. Isidori <note>(Cap. 7)</note>:  « Dato legitimis temporibus
signo ad horas canonicas, festinabunt fratres
cum properatione, omnes ad chorum occurrant. » 
Denique in Regula Cujusdam ad virgines <note>(Cap. 8)</note>:
 « Quandocunque vel diurnis vel nocturnis horis ad
opus divinum signum insonuerit, mox cum summa
<pb n="0677C"/>
festinatione surgendum est, ac si praeco regis insonet,
omni opere quod in manibus habebatur postposito. » 
Eamdem observantiam in monasteriis adverterunt
etiam monachi ad Augiam directi, uti ipsi testantur
in suis Capitulis <note>(Cap. I)</note>:  « Relictis omnibus quaelibet
in manibus tenentur, summa cum festinatione
currunt omnes, videlicet nullus audet hanc constitutionem
frangere, quamvis in decrepita aetate constitutus: » 
Eamdem in Cluniacensibus laudat Udalricus <note>(Lib. II, cap. 22)</note>:
 « Si ad horam signum audierit
regularem; et si est in claustro, ipsum verbum quod
habet in ore, non perlicit; sed continuo tacet, et occurrit
ad orationem interesse. »  Denique eam commendant
monachi Sanctigallenses capitulo 2, et Gregorius
IX in bulla pro monachis Benedictinis.</p>
<p>Monent tamen auctores sobrie S. Regulae textum
esse intelligendum, ut scilicet audito signo, quaelibet
fuerint in manibus relinquantur <emph>578</emph> quae sine periculo
aut gravi damno relinqui possunt. Nam si quis,
<pb n="0677D"/>
verbi gratia, serviret infirmis, ministraret hospitibus,
praepararet coquinam, exhauriret vinum, hic non
debet, relicto opere, statim occurrere. Secus qui
scriberet librum, aptaret calceum, coleret hortum.
Quamvis non defuerint etiam qui praefata opera obedientiae
gratia dimitterent imperfecta, quorum obedientiam
aliquando miraculis illustratam legimus:
sed ad intentionem, non ad factum Deum respexisse
credimus.</p>
<p> <hi>Ergo nihil operi Dei praeponatur.</hi> ] Hoc attendant qui
pro levibus, vanis, et inanibus rebus ab opere Dei se
dispensant; qui cum omnia etiam imperfecta, ut ad opus
Dei debite celebrandum convolarent, relinquere deberent;
imperfectum opus Dei, alios etiam suis discursibus
perturbando, derelinquunt. Quam procul ab
his erat S. Liudgenus episcopus <note>(In ejus Vita, auctore
anonym., cap. 32, saec. IV Ben., pag. 46; vide cap. 33)</note>,
qui accersitus tertio ab imperatore Carolo Magno,
<pb n="0678A"/>
venientibus nuntiis dum divinis interesset officiis,
aliud nihil respondit quam se proxime peracto officio
eos secuturum. Cumque, expleta psalmodia, ad imperatorem
accessisset isque rogasset cur tot invitatus
nuntiis statim venire despexisset, respondit:  « Quia
Deum et tibi, o rex, et cunctis hominibus praeponendum
arbitrabar; hoc enim mihi praecepisti curam
episcopalem committens; idcirco a tuis vocatus nuntiis,
Omnipotentis servitium intermittere inconveniens
judicavi. At mox divino peracto obsequio, paratior
ad regis imperium veni. Quod responsum ejus imperator
optimus veneratus: Gratias, ait, habeto, episcope,
quia talem te modo reperio qualem antea aestimabam.
Fuerunt aliqui qui facta bonitatis tuae malevole apud
me interpretati sunt; sed hos deinceps minus gratos habebo. » 
Eadem erat mens Bernardi abbatis Tironensis
piissimi, cui, ut scribit Gaufredus in ejus Vita, num. 105 <note>(Boll., April. 14)</note>,
 « Canonicas horas tam diei quam
noctis quaelibet saecularis causa, alicujusve potentissima
persona, licet hac frequentissime, quoad vixit,
<pb n="0678B"/>
inquietaretur, non abstulit; sed nec aliqua corporis
molestia tardiorem reddidit: hanc solam excipe, qua
felix felicem cursum complevit. »  Hic non ea repeto
quae scripsi in lib. V de Antiquis monachorum Ritibus
de fratribus in viam directis, qui etiam equo ascenso,
si audito ad opus Dei signo, pedem e monasterio
nondum extulissent, protinus desilientes, ad oratorium
simul cum aliis convolabant; aut de fratrum
rasura, quam imperfectam ad divini officii signum
relinquebant, ut ad ecclesiam convenirent, licet choro
psallentium se neutiquam adjungerent, si quid in
capite indecorum appareret, quod astantium oculos
offendere posset.</p>
<p>Huc referendum est quod in ms. Regula incerti
auctoris legitur <note>(Cap. 8 in ms. bibliot. reginae Sueciae)</note>:
 « Oportet namque secundum SS. catholicorum Patrum
auctoritatem, tempore orationis ab humano
cessare colloquio supervenientum hospitum. »  Quae
quidem verba in memoriam revocant antiquam et
<pb n="0678C"/>
laudabilem ordinis nostri consuetudinem, summum
in omnibus monasterii locis observandi silentium divini
tempore officii, cujus mentio fit in mss. sancti
Benigni Divionensis Consuetudinibus, in Regula Magistri <emph>579</emph>,
cap. 54; in Statutis Lanfranci, cap. 16;
et in lib. Usuum Cisterciensium cap. 120.</p>
<p> <hi>Quod si quis ad nocturnas vigilias,</hi> etc., <hi>non stet in
ordine suo in choro, sed ultimus omnium stet, aut in
loco quem talibus negligentibus seorsum abbas constituerit.</hi> ]
Quem locum ita explicat Hildemarus:  « Hoc
autem quod dicit, non stet in ordine suo in choro,
sed ultimus omnium stet, aut in loco, etc.: id est
si talis est frater, qui loco superiore stat, debet in
ultimo stare. Si autem ultimus est, aut certe in medio,
et post, debet stare seorsum. »  Eumdem sensum
S. Benedicto ascribunt Bernardus Cassinensis et Boherius.
Hunc tamen locum tribus posse modis intelligi
docet postea idem Hildemarus. 1º Ut tarde veniens
ad opus Dei, si sit ex primis, ultimus omnium
<pb n="0678D"/>
stet; si vero ultimus, in loco negligentium. 2º Si
tarde veniens chorum adjuvare queat, stet ultimus;
sin minus, seorsum. 3º Qui majorem commisit negligentiam, stet seorsum; qui minorem, in ultimo
loco. Addit nihilominus:  « Tamen in Francia nullus
eorum stat in ultimo, sed seorsum. »  Et antea praemiserat:
 « Sed tamen in nostro monasterio omnes
seorsum stant. » </p>
<p>Quaeritur vero quis sit ille locus quem seorsum ab
abbate constitui voluit S.  P. Benedictus. Hac in re
cum nihil definierit, sed totum abbatis discretioni
dimiserit, sat erit varias diversorum monasteriorum
consuetudines hic referre. Itaque in mss. Farfensis
monasterii haec scribuntur:  « Si quis frater post <hi>Gloria</hi> 
 primi psalmi venerit, eat ante altare ad gradus,
et ibi genua sua flectat, et statim surgat, et exspectet
usque dum absolverit eum prior. Absolutus
gyret ante et retro, veniatque in chorum in locum
<pb n="0679A"/>
suum, iterumque veniam petat. Surgente, omnes fratres
inclinentur. Si foris pro aliqua infirmitatula steterit,
et non occurrerit ad <hi>Gloria</hi> primi psalmi, intret
in chorum, ut supra dictum est. Absolutus autem
exeat foras, et petat veniam super genua, et faciat
secundum quod infirmitas ei permittit. Item frater si
venerit ad horam post <hi>Gloria</hi> primi psalmi, vel qualicunque
supervenerit, postea usque ad <hi>Kyrie eleison</hi> 
sic debet intrare intus, nec totum perdat; et eat in
loco constituto donec absolvatur. Quod si perstiterit
ad totam horam, si fratres flectunt genua super formas,
ipse faciat super gradus: expleta hora; discedat
absque jussu. »  Eadem leguntur in mss. Consuetudinibus
monasterii S. Pauli Romae, et clarius explicantur
ab Udalrico <note>(Lib. II, c. 6)</note> in hunc modum:  « Quod
si aliquando contigerit ut non occurrat ante <hi>Gloria</hi> 
psalmi nonagesimi quarti, vel ad quamlibet horam
ante <hi>Gloria</hi> primi psalmi, intrans in chorum, et veniens
ad gradum altaris, honeste tractimque petit
veniam super manus et genua, paululum protendit
<pb n="0679B"/>
summitatem frocci, ut super eam teneat manus; et
surgens, contra altare altius inclinat: inde non se
movebit usque dum hora sit finita: aliis inclinantibus,
ipse nonnisi contra altare inclinat; sed si visum
fuerit domno abbati, fratrem aliquem <emph>580</emph> ad eum
dirigit, ut recedat; cui cum manu innuenti paululum
inclinat, et facto ante et retro recedit ad stationem
suam, ubi rursus petens veniam, ut prius, inclinat
contra conventum, et conventus contra eum. » </p>
<p>Apud Cistercienses locus negligentibus destinatus
erat presbyterii gradus, ut docet Julianus Parisius in
lib. de prima vivendi ratione Cistere. <note>(Part. II, c. 6,
sect. 1)</note>, patetque ex lib. Usuum Cisterc. cap. 75.</p>
<p>De Cassinensibus ita loquitur Bernardus Cassinensis:
 « Ita stet non cum fratribus ad sedilia, sed in
medio chori, sicut ordinatum est de quibusdam negligentibus
in choro Cassinensi, ubi est rotulus porphyreticus
lapidis pretiosi, qui inter varias alias varietates
marmoreis lapidibus distinguitur locus esse
<pb n="0679C"/>
in quo stans videtur ab omnibus, et etiam abbate, et
hoc est esse seorsum, et talis satisfactio publica
nuncupatur. »  Sed nunc apud Cassinenses qui tarde
venit, is genuflectit; et facto ab abbate signo, surgit,
se excusat, aut excusatione aacuus locum ultimum
petit.</p>
<p>Coelestinorum Constitutiones haec definiunt:  « Cum
tardius ad chorum monachi conveniunt, ad altare
conversi genuflectant, atque tacite et humiliter submisso
capite, propriae tarditatis eos poeniteat: et tandiu
sic poenitendo perseverent, quousque praesidenti
visum fuerit, eos pro modo culpae satisfecisse. » </p>
<p> <hi>Ut videatur ab ipso vel ab omnibus.</hi> ] Particula <hi>vel</hi> 
hic loci sumitur copulative pro <hi>et.</hi> Atque in hoc discrepat
S.  P. Benedictus ab antiquis monachis, qui
tarde venientes ad opus Dei non admittebant in oratorium,
ut patet ex his Cassiani verbis <note>(Lib. III, c. 7)</note>:
 « Is vero qui in tertia, sexta vel nona priusquam
psalmus coeptus finiatur, ad orationem non occurrerit,
ulterius oratorium introire non audet, nec semetipsum
<pb n="0679D"/>
admiscere psallentibus; sed congregationis missam
stans pro foribus praestolatur, donec egredientibus
cunctis, submissa in terram poenitentia, negligentiae
suae vel tarditatis impetret veniam, sciens nequaquam
se posse desidiae suae noxam aliter expiare; sed ne
in ea quidem, quae post tres horas erit secutura solemnitas
admittendum, nisi pro negligentia praesenti
confestim vera humilitate subnixius satisfacere festinaverit.
In nocturnis vero conventiculis usque ad
secundum psalmum praebetur tardanti dilatio, ita
duntaxat ut antequam finito eodem psalmo fratres in
oratione procumbant, semetipsum congregationi inserere
atque admiscere festinet, eidem procul dubio
increpatione ac poenitentiae quam praediximus subjiciendus,
si ultra praestitutam dilationis horam, vel
modicum tardaverit. » </p>
<p> <hi>Usque dum completo opere Dei publica satisfactione
poeniteat.</hi> ] Quem locum ita exponit Boherius:  « Iste
<pb n="0680A"/>
textus videtur innuere, quod post expletionem operis
Dei frater reus aliquam satisfactionem publicam teneatur
facere ultra praemissam: et si hoc sit, credo
quod erit illa provolutio de qua infra capite proximo.
Bernardus tamen videtur sentire in glossa praecedenti,
quod hujusmodi <emph>581</emph> satisfactio publica sit
illa chori communis separatio. Nicolaus tamen dicit,
quod circa ultimam orationem hujusmodi officii frater
reus debet jacere prostratus in medio dicti pavimenti,
donec conventus ab oratorio exiverit. Idem
dicit Cassianus, ut notat hic Smaragdus, et hoc credo
verius. In meo tamen monasterio consueverunt seniores
tarde ad oratorium occurrentes, vel in aliquo
ibi fallentes, statim ibidem flectere genua; et in hoc
reputantur satisfecisse; alii vero in capitulo corriguntur
objurgationibus vel flagellis. » </p>
<p>Alias alii monachorum Patres in tarde venientes
ad opus Dei poenas decreverunt. In Regula secunda
SS. Patrum <note>(Cap. 6)</note> statuitur, ut  « ad horam orationis
dato signo, si quis non statim praetermisso omni
<pb n="0680B"/>
opere quod agit, quia nihil orationi praeponendum
est, paratus fuerit, foras excludatur confundendus. » 
In Regula tertia <note>(Cap. 6)</note>, ut  « ab abbate vel praeposito
corripiatur, et nisi prostratus veniam petierit,
excommunicetur. »  In Regula S. Macarii <note>(Cap. 14)</note> 
ut  « foras excludatur, ut erubescat. »  In Regula
S. Pachomii <note>(Cap. 2)</note>, ut  « quando ad collectam tuba
insonuerit per diem, qui una oratione tardius venerit,
superioris increpationis ordine increpetur, et stet
in loco convivi. Noctu vero, quia corporis infirmitati
plus aliquid conceditur, qui post tres orationes
venerit, eodem in collecta, et in vescendi loco, ordine
corripiatur. »  Ordo autem superior is erat <note>(Cap. 1)</note>:
 « Solvet cingulum, et inclinata cervice,
manibus ad inferiora depressis, ante altare stabit; et
a principe monasterii increpabitur. Hoc idem faciet
et in conventu fratrum, cum ad vescendum paritet
convenerint. »  In Regula S. Caesarii ad monachos <note>(Cap. 11)</note>,
ut  « si tardus venerit, statim de ferula in
<pb n="0680C"/>
manus accipiat. »  Et in Regula ad virgines <note>(Cap. 10)</note>,
ut secundo ac tertio admonita,  « a communione,
vel convivio separetur. »  In Regula Tarnatensi <note>(Cap. 5)</note>,
ut  « exclusus pro reatu tanti facinoris confundatur. » 
In Regula S. Fructuosi <note>(Cap. 18)</note>, ut
 « ad orationes diurnas qui post primum psalmum
non occurrerit, introire in oratorium cum caeteris
non audeat; sed poenitentiae delegabitur. Hoc idem
sustinebit qui nocturnis orationibus usque ad tertium
psalmum tardius venerit, aut post tres dictos psalmos
in choro se miscere conatus fuerit. »  In Regula
Magistri <note>(Cap. 73)</note>, ut  « frater qui nocturnis matutinis 
et lucernariis primam orationem aut psalmum
perdiderit, ejectum eum ab oratorio cum terrore in
capite foris eum apud semetipsum de emendatione
abbas moneat. Si secundam orationem vel psalmum
perdiderit, ibi in oratorio, praesente congregatione,
post psalmum expletum corripiatur acerbe. Si vero
post tertiam orationem vel psalmum intraverit, mox
una cum praepositis suis foris de oratorio excommucatus
<pb n="0680D"/>
jactetur; et non prius ad veniam revertatur,
nisi humilitatis satisfactio ab eo aequaliter ante limen
oratorii fuerit operata; sed hoc, ut superiori titulo
diximus, de intra quinquaginta passus latitudine. In
prima vero, tertia, sexta, et nona, qui post indicis
percussi ad primam orationem, et primum psalmum
non accurrerit, in oratorio praesentibus omnibus
acerbe corripiatur. Post secundam vero orationem,
vel secundum <emph>582</emph> psalmum qui occurrerit, jam sic
excommunicatus cum suis exeat praepositis foras. » 
Denique in Regula Cujusdam ad virgines, ut eodem
modo satisfaciat quo in Regula S. Benedicti praescribitur,
et insuper <note>(Cap. 8)</note>, ut  « quando caeterae, expleto
officio, foras egrediuntur, illa in ecclesia pro
ipsa tarditate posita, duodecim psalmos supra cursus
seriem cantet. Si vero ex toto cursum suum perdiderit,
praecipue nocturnis horis, in quibus nullum
aliud opus impedit, superpositione damnetur. » </p>
<p>
          <pb n="0681A"/>Caeterum praescriptus hic a S.  P. Benedicto aliisque
SS. Patribus ritus, a monachis etiam ad canonicos
transmigravit, pro quibus in concilio Aquisgranensi
anni 816 editum hunc canonem reperio <note>(Can.
131)</note>:  « Qui segniter aut tarde ad matutinum aut
aliud quodlibet divinum officium peragendum occurrerit,
dignum est ut non cum aliis in choro, sed omnium
ultimus, ut certe erubescere discat, in loco
hujuscemodi negligentibus a praelatis constituto stet.
Foris vero nullatenus remanere praesumat, ne otio
et fabulis vacet, et a Dei laudibus penitus alienus
existat. »  De canonicis etiam cathedralis ecclesiae
Parisiensis ita scribit Boherius:  « Et scias quod vidi
istud observari a canonicis B. Mariae Parisiensis;
qui si tarde ad horas veniant, non audent ascendere
majorem chorum, sed in inferiori se ponunt. » </p>
<p>Quid quod in aula summi pontificis aliquid simile
observari videatur, ut testis oculatus Julius Nigronus
affirmat <hi>(In Regulam XV commun. Societ. Jesu,
<pb n="0681B"/>
n. 27)</hi>:  « Vidi, inquit, ego Romae cardinales ipsos,
qui missa pontificia inchoata pervenerant in chorum,
exhibita cruci et papae reverentia stetisse erectos in
medio choro, donec a pontifice fuisset facta potestas
locis suis residendi. » </p>
<p> <hi>Diurnis vero horis,</hi> etc. <hi>Nisi forte abbas licentiam
dederit permissione sua; ita tamen ut satisfaciat reus
ex hoc.</hi> ] In quem locum Boherius:  « Hoc est, inquit,
dicere: Licet enim reus licentiatus sit ut ascendat
chorum psallentium, nihilominus post peractum cursum
horae prosternet se coram omnibus ad pedes abbatis,
vel prioris, suam negligentiam accusando; et
si abbas judicat satisfactum, dimittet ipsum cum benedictione.
Sin autem, injunget ei ut ibidem, vel in
crastinum iterum, vel iterum veniam petat, modo
praedicto, vel quod aliam poenitentiam impleat. Sed
ubi fiet hujusmodi satisfactio, sive prostratio secundum
Regulam? In choro ubi deliquit, ut clare patet
infra de his qui falluntur in oratorio, et infra cap.
proximo. Vel forsan ante januam oratorii, ut sentiunt
<pb n="0681C"/>
praedicti Fructuosus et Cassianus. Sed hodie apud
nos prostrationes et satisfactiones hujusmodi fiunt in
capitulo. » </p>
<p> <hi>Ad mensam autem qui ante versum non occurrerit,</hi> etc. <hi>Non permittatur ad mensae communis participationem;
sed sequestratus a consortio omnium reficiat solus.</hi> ]
Sive extra, sive intra commune refectorium post
fratrum refectionem, sive in eodem refectorio reficientibus
etiam fratribus; sed in loco separato, omnibusque
conspicuo, ut <emph>583</emph> majoris confusionis
rubore hujusmodi negligens perfundatur: quem postremum
sensum, aliis rejectis, sequuntur commentatores
Hildemarus, Bernardus Cassinensis, et Boherius
in utroque commentario. Hildemari verba haec
sunt:  « Quod vero dicit, sequestratus a consortio
reficiat solus, sunt qui intelligunt, ut post refectionem
fratrum reficiat, aut cum ministris, aut solus:
sed hic sensus non est sanus; sed quia, sicut de oratorio
dicit, pro verecundia illum separatum stare, ut
emendetur, ita pro emendatione intelligendum est,
<pb n="0681D"/>
ut sedeat solus ad mensam aliam separatam ab aliis
mensis, manducantibus aliis; nam cum solus separatus
dicit, non est intelligendum, ut postquam alii
manducaverint, ille manducet, sed quando alii manducant,
ille separatus manducet, et non bibat vinum.
Nam in Francia, in meo monasterio, in medio refectorio
manducantibus fratribus manducare vidi talem
fratrem negligentem. » </p>
<p> <hi>Sublata ei portione sua vini.</hi> ] Seu cujuslibet alterius
liquoris, quo in regionibus ubi vitis non crescit,
utuntur.</p>
<p> <hi>Usque ad satisfactionem et emendationem.</hi> ] Quod ita
explicat Hildemarus:  « Postquam manducaverint
et voluerint jam fratres exire, debet ille abbati coram
fratribus veniam petere. Si hoc fecerit ad sextam,
jam ad vesperum non debet facere. »  Et Bernardus
Cassinensis:  « Et quod ait usque ad satisfactionem
et emendationem, illam dicit satisfactionem et emendationem
<pb n="0682A"/>
qua prostratus debet ante fratres genua flectere:
et hoc secundum Paulum Diaconum. Mihi
tamen videtur quod haec satisfactio debet esse sicut
praetetigi, petendo veniam ab abbate. Emendatio est,
quando se de hac negligentia corrigit, ut vere praesumatur
emendatus. »  Et haec quidem S. Benedictus
de tarde venientibus ad mensam: quid vero de iisdem
alii monachorum Patres?</p>
<p> S. Pachomius <note>(Art. 12)</note>:  « Si quis, inquit, ad comedendum
tardius advenerit, excepto majoris imperio,
similiter aget poenitentiam, et ad domum jejunus
revertetur. » </p>
<p> S. Basilius interrogatus <note>(In vers. Rufini cap. 52)</note>,
 « si necesse est omnes convenire ad horam prandii,
eum qui remanet et post prandium venit, quomodo
transigemus? respondet:  « Si quidem necessitate,
vel loci, vel operis remansit a communi ordine, qui
praeest probabit et ignoscet. Si vero, cum posset occurrere,
non satisfecit, fateatur culpam negligentiae
<pb n="0682B"/>
suae, et maneat sine cibo usque ad illam horam qua
convenitur ad cibum in posterum diem. »  Et in Poenis
incerti auctoris apud eumdem Basilium <note>(Num. 23)</note>:
 « Si quis absit a mensis, non dicta causa, maneat
jejunus. » </p>
<p> S. Columbanus <note>(In Poenit.)</note>:  « Si quis non venerit
ad orationem supra mensam, et post cibum, duodecim
psalmos cantet. » </p>
<p> S. Isidorus <note>(Cap. 10)</note>:  « Refectionis tempore dato
signo pariter omnes concurrant; qui autem ad mensam
tardius venerit, aut poenitentiam agat, aut jejunus
ad suum opus vel cubile recurrat. » </p>
<p>Similiter S. Fructuosus <note>(Cap. 18)</note>:  « Ad mensam
qui tardius venerit, prohibeatur a cibo. » </p>
<p> <emph>584</emph> Denique Magister <note>(Cap. 73)</note>:  « Ad mensae vero
antiphonam vel versum priorem qui non adfuerint, semote,
et non signatum, et sine data et accepta benedictione
manducent et bibant sine alicujus hominis
eloquio usque dum se levent. Et merito sine alicujus
eloquio hominis debet reficere, qui ante refectionem
<pb n="0682C"/>
cum Deo non est locutus. » </p>
<p> <hi>Similiter autem patiatur qui ad illum versum non
fuerit praesens qui post cibum dicitur.</hi> ] Poenae incerti
auctoris apud S. Basilium decernunt <note>(Num. 30)</note>, ut
 « si quis surgit de mensa praeter voluntatem archimandritae, sistatur ad orationem usque ad tempus
lucernarum. »  Et Regula Magistri <note>(Cap. 73)</note>:  « Qui
posteriori vero mensae non adfuerit Deo post refectionem
gratias redhibere, in sequenti refectione talem
poenam in sequestrato suscipiat, qualem ille qui
ante refectionem non est locutus cum Deo. » </p>
<p>Versus autem nomine intelligendas esse universas
quas post refectionem ad gratiarum actionem recitamus,
preces existimo; licet Hildemarus S. Benedictum
intelligat de solo versu qui, finita comestione,
dicitur in refectorio; nam  « ille, inquit, versus qui
in ecclesia dicitur, et ille, <hi>Miserere mei, Deus,</hi> non
est regularis, eo quod illum non dicit Regula dicere,
sed est consuetudo monachorum. » </p>
<p>Ex hoc Hildemari testimonio patet antiquam monachorum
<pb n="0682D"/>
et maxime Benedictinorum consuetudinem
fuisse, gratiarum actiones post prandium et coenam
in ecclesia Deo referendi; quod amplius constat ex
Regula S. Fructuosi cap. 5, ex Regula ms. incerti
auctoris, cap. 3; ex Ordine conversationis monasticae,
cap. 11; ex capitulo 22 Monachorum Sangallensium;
ex Ekkehardo in lib. I de Casibus S. Galli,
cap. 11; ex Tortario in lib. Mir. S. Benedicti,
cap. 44; ex Theodorico in lib. Mir. S. Celsi, num. 5,
apud Bolland. 23 Febr.; in lib. Mir. S. Trudperti,
num. 3, ex Vita S. Hugonis Aeduensis monachi
num. 25, ex Mir. S. Dunstani num. 12, et ex lib.
Usuum Cisterc. cap. 76.</p>
<p> <hi>Nec quisquam praesumat ante statutam horam vel
postea quidquam civi vel potus percipere.</hi> ] Haec fuit generalis
omnium veterum monachorum praxis, quam
videre est, tum apud Cassianum, tum in omnibus
eorum Regulis:  « Antequam vel postquam legitimam
<pb n="0683A"/>
communemque refectionem percipiant, inquit Cassianus <note>(Lib. IV, cap. 18)</note>,
summa cautione servatur
ne extra mensam quidquam cibi potusve ori suo quidquam
indulgere praesumat; ut incedentibus per hortos
et pomaria, cum passim blandeque per arbores
poma pendentia non solum se objiciant pectoribus
transeuntium, verum etiam strata per terram conculcanda
pedibus se offerant, atque ad colligendum
parata facile ad consensum concupiscentiae illicere
valeant intuentes, et opportunitate ac copia quamvis
districtos atque abstinentissimos ad sui desiderium
provocare; sacrilegium ducatur non modo quidquam
in eis degustare, verum etiam et manu contingere
absque eo quod palam cunctis in commune reficientibus
exhibetur, et ad percipiendum oeconomi
dispensatione per fratrum obsequia publice ministratur. » </p>
<p> <emph>585</emph> Ita S. Pachomius <note>(Art. 4)</note>:  « Nullus uvas aut
spicas adhuc immaturas audeat comedere praeter
ordinem disciplinae, et omnino de omnibus quae in
<pb n="0683B"/>
agro sunt vel in pomario, nemo comedat separatim
antequam cunctis fratribus Pater exhibeat. » </p>
<p> S. Basilius <note>(Serm. de Abd. rerum)</note>:  « Cave ne
clandestinae comestionis peccatum incurras. »  Et alibi <note>(Regul. jus., cap. 15)</note> 
 ad multam diem jejunum permanere
jubet,  « qui alieno tempore cibum sumpserit. » </p>
<p> S. Augustinus <note>(Cap. 5)</note>:  « Quando autem aliqua
non potest jejunare, non tamen extra horam prandii
aliquid alimentorum sumat, nisi cum aegrotat. » </p>
<p>Regula SS. Pauli et Stephani <note>(Cap. 17)</note>:  « Nulli
liceat supra statutam consuetudinem sive in cibo sive
in potu praesumere, nisi prioris permissu, cui ordinandi
vel considerandi facultas est. » </p>
<p>Utraque S. Aureliani ad monachos et ad virgines
Regula <note>(Cap. 52 et 36)</note>:  « Extra mensam communem
nec quidquam cibi potusve gustare liceat absque infirmis
et illis aetatibus quae adhuc perenutriri indigent. » </p>
<p>
          <pb n="0683C"/>Regula Tarnatensis <note>(Cap. 9)</note>:  « Aquam ipsam ante
refectionem legitimam bibere non praesumant. »  Et
iterum <note>(Cap. 16)</note>:  « Si attenuatus abstinentia frater
non valuerit jejunia suscepta portare, nisi prandii
hora completa aliquid accipere judicet indecorum.
Illi vero qui incommodo detinentur, et designatas
horas non possunt custodire, licite concedatur percipiant
quod possunt. » </p>
<p>Regula S. Isidori <note>(Cap. 10)</note>:  « Nullum esus furtiva
contaminatio polluat, aut impudens, vel privatus extra
communem mensam appetitus; excommunicationis
enim sententiae subjacebit qui vel occulte vel
<pb n="0684A"/>
extra ordinariam mensam aliquid degustaverit. Ante
refectionis tempus nullus vesci audeat, praeter eum
qui aegrotat: qui enim tempus edendi antecesserit,
subsequentibus poenis abstinentiae subjacebit. » </p>
<p>Regula S. Fructuosi <note>(Cap. 5)</note>:  « Quilibet ex monachis
jejunium solvere non praesumat, nec priusquam
in commune reficiant cum caeteris, vel postquam
refecerint, quidquam quod ad potandum vel
edendum pertinet gustare vel contingere audeat, vel
occulte quodlibet peculiariter recondere vel habere
praesumat. » </p>
<p>Denique Regula Cujusdam ad monachos <note>(Cap. 11)</note>:
 « Nec ante sive post mensam, quae communiter ad
coenam fratribus apponitur, aliquid ori indulgendum
est, nisi infirmitas, sive differentia aetatis, sive corporis
aliquid coegerit. » </p>
<p>Stupendum porro videtur quanta religione istud
Regulae Benedictinae statutum observari voluerit S.
Benedictus abbas Anianensis; nam,  « quamvis regio
illa solis ardore esset adusta, et ita vapor ignis velut
<pb n="0684B"/>
a clibano procedens incendat potius quam calefaciat;
hic suis nimio fervore aestuantibus, vix ante horam
refectionis aquae poculum indulsit <note>(In ejus Vita num.
32, saec. IV Ben.)</note>; nam labore defessi, igne perusti,
frigidam potius desiderabant aquam quam vinum:
nec erga eum quisquam murmurare poterat, quoniam
similia patiebatur. »  Licet et in hoc mirari desinam, <emph>586</emph> 
 attendens ad illa S Basilii verba <note>(Serm. de Abdic.
rerum)</note>:  « Multos ego adverti saepe qui cum alterius
cujusvis generis vitiis laborarent, ad sanitatem
redierunt postea; qui autem hoc morbo tenerentur,
ut aut in occulto eos edere delectaret, aut ventris
ingluvie duci se sinerent, neminem ex omnibus vidi
qui convaluerit. » </p>
<p> <hi>Sed et si cui offertur a priore, et accipere renuerit,
hoc quod prius recusavit, aut aliud omnino non percipiat
usque ad emendationem congruam.</hi> ] Quem ad locum
Smaragdus:  « Hyperbaton hoc est, quod aliter
ordinatum intelligitur ita: Cui aliquid a priore offertur,
<pb n="0684C"/>
et renuerit accipere, hora qua desideraverit,
subauditur accipere; aut hoc percipiat quod prius
recusavit, aut aliud omnino nihil. « Eodem modo
sanctum Benedictum intelligit citatus a Bernardo Petrus
Diaconus. Verum huic expositioni repugnant
nonnullae versiones Gallicae, et S. Basilius, a quo S.
Pater potuit istud accepisse; nam interrogatus <note>(Regul.
brevium, inter. 134)</note>:  « Si quis iratus recusaverit
ea sumere quae ad usum sunt necessaria? »  respondet:
 « Talis dignus est nequidem accipere cum petierit,
quousque istud vitium vel potius vitia in eo
esse sanata antistes judicaverit. » </p>
</div>

<div>
        <head>CAPUT XLIV. <hi>De iis qui excommunicantur, quomodo satisfaciant.</hi> </head>

<pb n="0683"/>
<p>
          <pb n="0683D"/>Qui pro gravioribus culpis ab oratorio et a mensa
excommunicatur, hora qua opus Dei in oratorio celebratur,
ante fores oratorii prostratus jaceat, nihil
dicens, nisi tantum posito in terra capite, stratus
pronus omnium de oratorio exeuntium pedibus. Et
hoc tandiu faciat usque dum abbas judicaverit satisfactum
esse. Qui dum jussus ab abbate venerit, volvat
<pb n="0684D"/>
se abbatis, deinde omnium vestigiis, ut orent pro eo.</p>
<p>Et tunc, si jusserit abbas, recipiatur in choro vel
in ordine quo abbas decreverit: ita sane ut psalmum
aut lectionem, vel aliud quid non praesumat in
oratorio imponere, nisi iterum abbas jubeat. Et omnibus
horis dum completur opus Dei, projiciat se
in terra in loco in quo <emph>587</emph> stat: et sic satisfaciat,
<pb n="0685A"/>
usque dum ei jubeat abbas ut quiescat jam ab hac
satisfactione. Qui vero pro levibus culpis excommunicantur
tantum a mensa, in oratorio satisfaciant:
<pb n="0686A"/>
usque ad jussionem abbatis hoc perficiant, usque
dum benedicat et dicat: Sufficit.
</p>
      </div>

<div>
        <head>COMMENTARIUS.</head>
<p> <hi>Qui pro graviori culpa ab oratorio et a mensa excommunicatur,
hora qua opus Dei in oratorio celebratur,
ante fores oratorii prostratus jaceat.]</hi> Ante fores,
inquit, oratorii, non intra oratorium ipsum;  « quia,
infit Bernardus Cassinensis, intus non debet intrare,
nisi a vinculo excommunicationis absolutus. »  Id
quod eam confirmat sententiam quae S. Benedictum
de excommunicatione ecclesiastica locutum fuisse
cap. 25 existimat. Similem pene poenam in negligentes
tardeque venientes ad opus Dei statuerant antiqui
Mesopotamiae monachi; si quis enim in eam
incurrisset culpam, is, teste Cassiano <note>(Lib. III, c. 7)</note>,
 « Oratorium introire non audebat, nec semetipsum
admiscere psallentibus; sed congregationis missam
stans pro foribus praestolabatur, donec egredientibus
cunctis, submissa in terram poenitentia, negligentiae
suae vel tarditatis impetraret veniam. »  Quamvis non
a solis priscis monachis id poenitentiae genus acceperit
S. Benedictus, sed a primis Christianis, quibus
<pb n="0685B"/>
moris erat ut poenitentes pro foribus ecclesiae in poenitentiae
luctu jacerent seu starent, pro diverso ecclesiarum
usu. Qua de re vide Menardi notas in Concord.
Regul., cap. 33, § 1.</p>
<p> <hi>Nihil dicens.</hi> ]  « Nisi ab abbate interrogatus, inquit
Boherius. Qui abbas consuevit tali prostrato quandoque
dicere: Frater, quid dicis? Et accusando seipsum
respondet: Pater, magna est mea culpa. Et si
intendit tunc ipsum amplius interrogare, dicit ei:
Surge, frater; tuncque frater ibidem pedes stando,
capite discooperto et vultu dimisso ad terram, respondet
humiliter ei. » </p>
<p> <hi>Nisi tantum posito in terram capite.</hi> ]  « Quia post
peccati opus debet quicunque erubescere, et post
confessionem pro admissis sceleribus verecundam
frontem humo prostratam demergere, pro eo quod
dignum confusione perpetravit opus, »  inquit iterum
Boherius.</p>
<p> <hi>Et stratus pronus omnium de oratorio exeuntium
<pb n="0685C"/>
pedibus se projiciat.]</hi> Ut qui se per superbiam extulit
aliis, per humilitatem calcandum omnium vestigiis
se <emph>588</emph> condemnet, »  ait Bernardus Cassinensis.
 « Egredientes vero dicant ei sub silentio: Misereatur
tibi Deus, »  ex Statutis Lanfranci, cap. 17.</p>
<p> <hi>Et hoc tandiu faciat, usque dum abbas judicaverit
satisfactum esse.]</hi> Tunc autem convocatis in capitulum
fratribus, de eorum ipsum consilio absolvat. Ita
sentiunt Hildemarus, Bernardus Cassinensis, Nicolaus
de Fractura et Boherius:  « Post sextam vel nonam,
infit Hildemarus, cum exit abbas cum congregatione
debet vocare congregationem, illo absente, et dicere:
Justum est et ratio ut ille frater quiescat a sua satisfactione.
Si dixerint: Est justum, quia rectum est ut
quiescat, debet vocare coram fratribus illum, et debet
illi parcere. »  Et Bernardus Cassinensis:  « Debet
enim ille in capitulo vocari post exhibitam humilitatem
praedictam, et ibidem requisito fratrum consilio absolvet
eum abbas, et judicabit eum in oratorio recipi
posse. Ipse tamen debet esse exclusus a capitulo,
<pb n="0685D"/>
cum abbas petit consilium quid sit agendum; et hoc
est quod dicit Pater, Usque dum abbas judicaverit
satisfactionem esse. »  Similiter Nicolaus de Fractura:
 « Et absolvitur iste de consilio fratrum in capitulo
per abbatem. Qui tamen extra capitulum debet stare,
dum hic cum fratribus abbas deliberaverit, et ut liberius
super satisfactione ipsius fratres suam aperiant
voluntatem. »  Idem confirmat Udalricus lib. III,
cap. 3. Sed ex Statutis Lanfranci nullus ad absolvendum
excommunicatum assensus fratrum requirebatur;
verum  « qua die precantibus fratribus
<pb n="0686A"/>
decreverat abbas misericordiam ei impendere, »  eum
ut modo referemus absolvebat.</p>
<p> <hi>Qui dum jussus ab abbate venerit, provolvat se ipsius
abbatis pedibus; deinde omnium vestigiis fratrum, ut
orent pro eo.</hi> ]  « Ita ut supplicationem faciat usque ad
terram coram abbate; deinde supplicationem regularem
et consuetam ante et retro, et dicat silenter:
Orate pro me, fratres; et quilibet submissa voce
respondeat: Parcat tibi Deus, »  quemadmodum aiunt
Bernardus Cassinensis, Nicolaus de Fractura et Boherius.
Hunc ritum pulchre describit Lanfrancus in
Statutis <note>(Cap. 17)</note>, cujus hic verba referre nos pigere
non debet:  « Qua vero die, precantibus fratribus,
decreverit abbas misericordiam ei impendere, eo
modo quo superius dictum est in capitulum veniat,
prostratus veniam fateatur, et emendationem promittat,
et misericordiam quaerat. Jussus surgere,
frequenter se prosternat, et eadem verba et similia
dicat, cessaturus cum abbas dixerit ei, Sufficiat.
<pb n="0686B"/>
Postea jubeatur exuere, et corporalis disciplinae judicium
sustinere. Quo facto, dicat ei abbas: <hi>Motus
fratrum nostrorum precibus, et patientia et humilitate
vestra, et promissione emendationis vestrae, hanc misericordiam
vobis impendo, ut dehinc cum fratribus sitis
in refectorio, in loco quem vobis designabimus comedatis,
disciplinam corporalem pro hac culpa ulterius
non suscipiatis. De caeteris ad comprobandum adhuc
humilitatem et patientiam vestram, ita vos habete, sicut
frater qui levis culpae poenitentia esse jubetur, excepto
quod incepto</hi> Kyrie eleison, <emph>589</emph> <hi>ad gradum vos
non prosternetis, sed expleta regulari hora, in loco in
quo stabitis, sicut B. Benedictus praecipit, flexis ad
terram genibus, sicut qui in psalmo fallitur, humiliter
satisfacietis.</hi> Hoc audito, frater ille ad pedes abbatis vadat,
et rediens in locum in quo stabat, tres genuum
flexiones, ante scilicet, et ad dexteram, et ad sinistram,
cum omni devotione faciat, gratias referens
fratribus quia pro se rogaverint, et humiliter supplicans
<pb n="0686C"/>
quatenus adhuc rogare dignentur. Postea
designet abbas ei locum ubi debet esse, et eo praecipiente sessum vadat. » </p>
<p> <hi>Et tunc si jusserit abbas, recipiatur in choro, vel in
ordine quo abbas decreverit.</hi> ] Quod S. Benedictus ait <hi>vel in ordine,</hi> 
 Richardus de S. Angelo intelligit  « in
loco primae vigiliae vel secundae; vel in ultimis, sicut
abbati placuerit, ut infra dicetur; vel diaconatu, vel
subdiaconatu, vel in minoribus. »  Rectius cum Bernardo
Cassinensi et Boherio intelligerem de ordine
quem servant inter se fratres, ut ille frater stet in
loco ultimo, aut ad majus in mediocri. Et ita Udalricus
ait <note>(Lib. III, c. 3)</note>:  « Jubetur ut ultimus sedeat,
ultimus sit cunctorum in omni loco. » </p>
<p> <hi>Ita sane ut psalmum, aut antiphonam, vel aliud quid
non praesumat in oratorio imponere.</hi> ] <hi>Imponere</hi> hic loci
Bernardo Cassinensi et Boherio idem est ac <hi>incipere;</hi> 
quia, inquit Bernardus,  « nunquam talis debet nisi
cum aliis mixtim lectionem legere, vel responsorium
aut antiphonam cantare. Dico etiam quod nec
<pb n="0686D"/>
privatam debet dicere missam, quia non dicit solummodo
in choro, sed dicit in oratorio. »  Addit Udalricus <note>(Lib. III, c. 3)</note>:
 « Interim non communicat, non
venit ad pacem, non osculatur textum Evangelii in
ecclesia, nec ad lectionem, nec ad cantum, ut alii,
notatur. »  Menardus tamen et Carolus Cointius existimant <hi>imponere</hi> 
 hic a S. Benedicto positum esse non
pro <hi>incipere,</hi> sed pro <hi>pronuntiare,</hi> sive cantu id fiat,
sive recitatione.</p>
<p> <hi>Et omnibus horis dum completur opus Dei, projiciat
se in terram in loco in quo stat.</hi> ] Dum completur opus
<pb n="0687A"/>
Dei, inquit, scilicet sub finem horarum; nam  « postquam
alii surrexerint, dum dicitur <hi>Benedicamus Domino,</hi> 
ipse debet se in terram projicere, id est pronus
jacere, »  inquit Boherius; et Udalricus <note>(Lib. III, c. 3)</note>:
 « Post singulas finitas horas, veniam ita super genua
petit, non tamen propter hoc conversus ad altare. » </p>
<p> <hi>Et sic satisfaciat usque dum ei jubeat abbas ut
quiescat jam ab hac satisfactione.</hi> ] Et haec quidem
S. Benedictus de satisfactione excommunicatorum
pro gravioribus culpis. Caeterum hujus capituli praxim
ex mss. S. Benigni consuetudinibus accipere lectoribus
haud erit fortassis ingratum.</p>
<p>
          <emph> <emph>590</emph> <hi>Ex mss. Consuetudinibus S. Benigni Divionensis
cap.</hi> 32.</emph>
        </p>
<p>Qui autem illud quod gravi culpa dignum sit,
commisit, si quandiu D. abbas abest advenerit, non
venit in praesentia illius donec ipse praecipiat; et
tunc extra capitulum exuitur, et ita venit sicut ille
<pb n="0687B"/>
cui in ipso capitulo praecipitur, ut eat et exuat se.
Nam si aliquis hujusmodi sit in ipso capitulo, cum
audit se inculpari a D. abbate, surgit et veniam petit.
Qua petita, praecipitur ei: <hi>Ite, exuite vos, et discalceate,
et revertimini sicut mos est.</hi> Et praecipitur camerario
ut exeat cum illo. Tunc cingulo tenus nudatus,
pedibus discalceatis, assumptoque virgarum
manipulo in dextra, et cuculla bene plicata in sinistra,
redit in capitulum; statimque de sinistra parte
posita cuculla, et virgis juxta se de dextra, petit in
medio veniam; dictoque ab abbate: <hi>Quid dicitis?</hi> et
eo respondente, <hi>mea culpa;</hi> et iterum abbate dicente, <hi>surgite,</hi> 
 sedet ad terram, resumpta cuculla super
genua, et brachiis desuper positis. Quo facto, praecipit
D. abbas cui placuit, ut surgat, et verberet illum
de virgis quas attulit: dato vero ei quale videbitur
D. abbati judicio, praecipit ut surgat et induat cucullam
suam, et dicitur ei: <hi>Ite, induite vos et revertimini.</hi> 
Indutus autem, ac reversus, petit iterum veniam
<pb n="0687C"/>
suam; dictoque ei ut surgat, adjungitur et hoc
verbum: <hi>Frater, ite in gravem culpam.</hi> Hoc audito,
inclinat profunde, et continuo capello induto, humiliter
exit capitulum, et vadit ad locum huic excommunicationi
deputatum: ibi manet, ibi dormit, comedit
sine mappa, quando et quod praecipit abbas.
Cum autem audierit uniuscujusque horae signum primum,
exspectato secundo, quo omnes ingressi sunt
monasterium, debet stare cucullato capite extra,
juxta ostium ad sinistram introeuntium, et ad matutinas
similiter, donec conventus <hi>Kyrie</hi> incipiat, et
tunc, capello exuto non omnino toto, prostrare se ad
terram, et sic manere donec hora sit finita et psalmi
familiares, et si fratres debent exire, usque dum
fratres potuerint exisse, excepta illa hora post quam
fit locutio in claustro, et cum intraverint capitulum,
tunc etiam se similiter prosternit, et postea ad praefatam
mansiunculam recedit: ad utramque missam
in angulo manet capituli, qui ecclesiae proximus adhaeret;
sedet tamen, si vult. Interim dum sic se habet,
<pb n="0687D"/>
nullus ei loquitur, nec etiam ille qui ei ministrat, nec
cibus benedicitur qui ei datur: de industria tamen
duorum aut trium seniorum consolatione abbatis
nutu mulcetur, qui eum exhortentur ut quidquid ei
correptionis temporaliter fuerit irrogatum, gratanter
accipiat, ut divinae clementiae reconciliari valeat.
Qui etiam seniores, sive alii, qui sint de prioribus
propioribus abbati (proprium enim est eorum), cum
viderint idoneum et congruum fore, sive sponte
sua, seu nutu abbatis, petunt pro ejus absolutione
venias suas in capitulo coram abbate; maxime si
vere experti sunt et testari possunt quod pro reatu
suo spiritum habeat contribulatum, <emph>591</emph> cor contritum
et humiliatum. Quod si tunc placuerit ei misericordiam
facere, praecipiet priori majori, vel minori,
ut adducat eum: qui statim ut eodem modo
quo prius adductus est, posita cuculla et virgis, petit
veniam, ac sedens, iterum resumpta cuculla super
<pb n="0688A"/>
genua, suscipit quale judicium placuerit abbati. Inde
surgens, abbate praecipiente, induitur sola cuculla,
et provolvitur in primis pedibus abbatis, et deinde
prioris, et omnium qui ex ea parte sunt. Similiter
facit pedibus aliorum qui ex altera parte sunt, et ad
ultimum infantum, sed multo remotius quam aliorum,
et non tanget vestes eorum; omnes inclinant ei, et
levant eum, et debent orare pro eo. Quo expleto, et
iterato petita venia, jubetur exire ad induendum se.
Indutus ac reversus, adhuc etiam veniam petit; jubetur
ut ultimus sedeat, ultimus sit cunctorum in
omni loco. Interim, non communicat, non vadit ad
pacem, non osculatur textum Evangelii, in ecclesia
nec cantum nec psalmum imponit, nec lectionem
legit: a sola coquina, ut in ea serviat, et a mandato
non prohibetur; sed non ibit ad scillam. Post singulas
horas finitas, veniam in statione sua super genua
petit, nec propter hoc convertitur ad altare. Si
quando universi fratres propter aliquam processionem
albis induuntur, tunc et ipse induitur, alias minime.
<pb n="0688B"/>
Ad extremum si D. abbas viderit id expedire,
talemque ejus esse humilitatem quae id mereatur,
interpellatus a fratribus, in capitulo vocat eum ut
surgat et in medium veniat. Quo petente veniam,
loquitur convenientia et personae et causae, et reddit
ei pristinum locum, vel dat alium inferius, si voluerit;
suo enim malo merito perdidit locum suum. Vadit
ad pedes ejus, sicut etiam quilibet alius tam in
ecclesia quam in capitulo, si promoverit eum ad
altiorem sedem. Notandum autem quod cum restituitur
in ordine suo, si est sacerdos, non ideo cantat
missam, vel diaconus Evangelium, vel subdiaconus
epistolam, nisi nominatim ei dicatur. Restitutio namque
illa quae fit de ordine, non aliud est nisi ut in choro
cantet et legat sicut alii. Et sciendum quoniam in
hujusmodi judicium prior nullum ponit, nec absolvit
unquam. Sciendum quoque quod non ponitur aliquis
in gravi culpa, nisi saepius inciderit in idem crimen,
pro occulta offensa, neque pro ea quaecunque sit,
<pb n="0688C"/>
quam ipse sua sponte confitetur. Sed si quis aliquid
paucis notum commisit, quod si in publico esset,
dignum judicio gravis culpae duceretur, ducit eum
abbas, sive prior in secretum locum, assumens secum
duos aut tres eorum quibus notum est crimen,
aut aliorum quos voluerit; atque facit ei grave judicium,
secundum commissi quantitatem, et injungit
poenitentiam. Si vero quilibet ad aliquam obedientiam
degens, commiserit crimen quod manifestum sit,
in eodem loco publice coram omnibus qui ejusdem
loci habitatores sunt exuetur, et horribiliter verberabitur;
inde in conventum reductus, ponetur in
gravi culpa. Nec silendum quod omnis qui ei qui in
gravi culpa est loquitur, aut signum facit sine abbatis
jussu, dignus est poni in eadem culpa. Si
autem occulte <emph>592</emph> deliquerit, multum occulte vapulabit,
secundum commissi quantitatem; reductus
ad majorem ecclesiam, nunquam postea exiturus
de claustro, nisi forte talis ac tanta videatur ejus
correctio, quae digna videatur, et ostendat eum de
<pb n="0688D"/>
caetero nolle peccare. Tamen quocunque mittatur,
ad locum ubi peccavit nunquam amplius redire debet.
At si forte culpa sua non est de gravioribus malis,
ut cum aliquo in audientia popularium inhoneste
et irreligiose contenderit, vel aliquid simile: pro
hujusmodi, cum venerit dies dominica, ad initium
missae matutinalis concurrente populo ad ecclesiam,
stat ipse nudis pedibus prope fores ecclesiae,
et unum codicem grandiusculum tenet in manu:
capellum non induit, ut ab omnibus possit agnosci.
Nemini loquitur intranti vel exeunti. Famulus quidam
semper est juxta eum, qui dicat interrogantibus
propter quid talis ei poenitentia sit injuncta. Nec recedit
inde usquequo missa finiatur.</p>
<p>Hactenus Divionenses S. Benigni Consuetudines;
quibus etiam Cisterciensium praxim ex libro Institutionum
capituli generalis ordinis Cisterciensis
subjungere visum est.</p>
<p>
          <emph> <hi>Ex libro Institutionum capituli generalis ordinis
Cisterciensis, dist.</hi> 6, <hi>cap.</hi> 6.</emph>

<pb n="0689A"/>
        </p>
<p>Cum aliquis gravi culpae subditur, accipiat in
ipso judicio disciplinam: deinde injuncta ei poenitentia
gravioris culpae, ponens statim caputium in
capite, exeat de capitulo in locum quem praeviderit
abbas ei competere; deputeturque ei senex discretus,
qui eum consoletur et provocet ad humilitatem, ne
ampliori tristitia absorbeatur, injungaturque in capitulo
pro eo oratio; et sicut dicit Regula, oretur
pro eo ab omnibus. Debet autem abbas attendere et
corporis valetudinem, et culpae modum; nam secundum
hoc debet extenuari culpa vel gravari. Refectionem
autem percipiat mensura et hora qua abbas
ei viderit competere, sicut in Regula continetur. Vasa
autem quibus utitur, aut frangantur, aut pauperibus
erogentur. Ad fores oratorii prostratus jaceat in terra
dum completur opus Dei, non habens caputium in
capite, quod tamen in eundo debet habere. Quoties
<pb n="0689B"/>
autem missa vel officium defunctorum sine intervallo
sequitur horam canonicam, non prosternatur
donec conventus exeat de ecclesia. Cum autem in
capitulo recipiendus fuerit ad jussionem abbatis, ad
ingressum capituli habeat caputium in capite. Quo
deposito, veniens ante abbatem, prosternat se ante
pedes ejus super genua et super articulos manuum,
deinde ante priorem, ac percurrens chorum prioris,
si prior fuerit, vel abbas loco illius, et chorum abbatis,
eodem modo se prosternat ante pedes singulorum,
illis non inclinantibus, nec adjuvantibus ipsum,
sed quiete sedentibus. Quoties autem ante abbatem
transierit inclinet, et sic ante analogium veniens,
stet, <emph>593</emph> non petens veniam donec jussus ab abbate,
eat sessum. Nec ponatur ea die in ordine suo, nec
aliquod officium exsequatur usque ad jussionem abbatis;
sed cum completur opus Dei tam in ecclesia
quam in labore, prosternat se in terra, in loco in
quo stat, donec jussus ab abbate quiescat ab hac
<pb n="0689C"/>
satisfactione.</p>
<p> <hi>Qui vero pro levibus culpis tantum excommunicantur
a mensa, in oratorio satisfaciant.</hi> ] De satisfactione
excommunicati pro levi culpa haec decernunt mss.
Farfensis monasterii, et Romani S. Pauli Consuetudines:
 « Fratres qui pro levi culpa secundum Regulam
separantur a mensa, sic in oratorio satisfaciant:
Cum post psalmodiam ad preces alii se inclinant vel
genua flectunt, ante altare venientes ad gradus se
prosternant, donec preces et oratio finiantur; tunc
surgentes, inclinantes ante et retro, sic omnibus
horis faciant. Si vero festivitas antequam absolvantur
evenerit, a vespera usque ad aliam vesperam
omni communione fratribus socientur, missas etiam
qui sacerdotes fuerint, et omne quod ad servitium
divinum pertinet celebrare possunt. »  Et Lanfrancus
in Statutis <note>(Cap. 17)</note>:  « Ad levis culpae satisfactionem
adjudicatus frater, a communi mensa separatur,
usurus cibo et potu quibus alii fratres, nisi ei nominatim
<pb n="0689D"/>
fuerit interdictum; refecturus hora nona, si
fratres sexta; vel ad vesperam, si fratres hora nona.
In monasterio et in capitulo, in loco ubi solet esse,
sit aut ultimus omnium, aut inter utrumque, secundum
quod culpa fuerit et abbas praeceperit. In ecclesia
missam non celebret, epistolam, vel lectionem,
Evangelium, non legat, responsorium non canat,
antiphonam
super psalmos non imponat, nec aliquid
hujusmodi, nisi cum caeteris agat: ad candelabrum
vel ad thuribulum non se revestiat, ad offerendam
vel ad pacem non accedat. Circa finem regulariter
instituti operis Dei, tam in nocte quam in die, cum
incipiunt <hi>Kyrie eleison,</hi> prosternat se ante gradum
ubi benedictiones accipiuntur; ibique tandiu prostratus
jaceat, usquequo dicatur: <hi>Qui tecum vivit.</hi> Si festivitas
duodecim lectionum eveniat, tandiu ab hac
satisfactione quiescat, quousque privati dies redeant.
Dum fratres in refectorio comedunt, ipse sit in ecclesia. » 
Denique Divionenses S. Benigni Consuetudines
<pb n="0690A"/> <note>(Cap. 32)</note>:
 « Levioris autem culpae consuetudo
talis est. In oratorio incipiente <hi>Kyrie</hi> ad omnes horas
regulares, reus prosternit se ante presbyterii
gradum, tandiu sic ibi jacens, donec hora compleatur.
Finita autem hora, surgit, versus altare profunde
inclinat, et redit in stationem suam. Dum in hac
culpa est, non incipit in choro antiphonam, aut psalmum,
aut cantat responsorium, seu legit lectionem,
non offert, non osculatur textum Evangelii, seu vadit
ad pacem, nisi intervenerint duodecim lectiones,
etc. »  <hi>Vide</hi> Udalricum lib. II, cap. 18.</p>
<p> <hi>Usque ad jussionem abbatis hoc perficiant, usque
dum benedicat et dicat, Sufficit.</hi> ] Hujusce absolutionis
ritum ita describit Lanfrancus <note>(Cap. 17)</note>:  « Cum
abbati placuerit ab <emph>594</emph> hac satisfactione eum absolvere,
si in monasterio fuerit in conventu, mittat
ad illum, cum prostratus fuerit, unum de prioribus
qui circa eum sunt, qui ex parte ipsius signum prostrato
faciat, et surgat. Qui statim surgens humiliter
inclinet abbati, et ad locum suum vadat. Porro si
<pb n="0690B"/>
abbas in capitulo sederit, rogantibus fratribus, dicat
ei: <hi>Indulta sit vobis haec levis culpae satisfactio,</hi> vel
aliquid hujusmodi; et ille frater statim surgat, et ad
pedes abbatis vadat, et postea in locum suum revertatur. » 
Similiter Benignianae Consuetudines, et
Udalricus:  « Absolvitur autem maxime quando prostratus
jacet ad gradum, et unus frater ad eum dirigitur,
a quo sibi, quod sit absolutus, innuatur. » 
Circa hanc excommunicati absolutionem nonnulla
praescribunt Farfensis et Romani S. Pauli monasterii
Consuetudines; quae etiam hic adnotare haud erit
fortassis a re alienum:  « Nullus prior, inquiunt, fratri
tale debet judicium imponere quandiu D. abbas
fuerit in monasterio; sed etsi supervenerit, interim
poterit eos per se, priusquam ad domnum abbatem
cognitio causae superveniat, prior absolvere; quod si
non fecerit, et unam coram ipso veniam petierit, postea
non poterit eos prior absolvere. Infantem etiam
qui steterit ante ipsum, non debet magister vel aliquis,
<pb n="0690C"/>
quandiu intus ipse fuerit, mittere in judicium
jejunii. Quoscunque pueros magister in judicio miserit,
prior potest eos absolvere sine licentia magistri.
Nullus debet alius quidquam nec signum, nec
ullam rem praecipere; sed tantum ille qui tenet
ordinem, si ei visum fuerit ut absolvantur, signum
magistro faciat, ut absolvantur. Si domnus abbas
mittit fratrem in judicium, si pergit alicubi, obliviscens
eum absolvere, prior non valet absolvere eum.
Et quando prior miserit in judicio, decanus non
potest absolvere eum, nisi per suam licentiam. » </p>
<p>Hactenus S.  P. Benedictus ejusque discipuli de
satisfactione excommunicatorum. Quid vero alii? S.
Isidorus <note>(Cap. 18)</note>:  « Satisfactio, inquit, delinquentium
haec est: Fratribus in ecclesia constitutis, peracto
poenitentiae tempore, solvet statim cingulum,
extra chorum humo prostratus, quousque celebritas
expleatur. Cumque jussum fuerit ab abbate, de terra
consurget, ingrediensque chorum oret. Post haec data
oratione pro eo ab abbate, et respondentibus cunctis
<pb n="0690D"/> <hi>amen,</hi> 
 surget; atque omnibus pro negligentia veniam
poscat, adepturus indulgentiam post hujus emendatoriae
satisfactionis censuram. » </p>
<p> S. Fructuosus <note>(Cap. 14)</note>:  « Cum excommunicatur
vel arguitur quisquam pro negligentia sua, exercebi
humilitatem quousque percipiat orationem, nec se
audebit inter alios commiscere, vel cui quam occulte
jungere; sed omnibus ad orationum studia convenientibus,
ille prostratus humo, cingulo opertorioque
sublato, poscet veniam negligentiae suae. Hoc etiam
his ab officio egredientibus exhibebit. Similiter quoque
et refectionis tempore coram refectorio astabit,
vultu deposito et habitu, quousque fratrum compassione
solutus, veniam percipiat quam deposcit.</p>
<p> <emph>595</emph> Regula Magistri <note>(Cap. 13)</note>:  « Qui vero frater
gravem culpam admiserit, ipse ab utroque excommunicetur,
id est ab oratorio et a mensa; et non
<pb n="0691A"/>
ipse ad indulgentiam majoris perveniat, nisi ante
limen oratorii prostratus lacrymabili voce intervallo
cessantium a psalmis horarum Deo et omnibus
emendatione satisfecerit repromissa. » </p>
<p>Denique Regula Cujusdam ad virgines <note>(Cap. 6)</note>:
 « Sorores quae pro gravibus culpis in poenitentia detinentur,
in ecclesia cum caeteris quae communicant,
<pb n="0692A"/>
non stent; sed in alia ecclesia secrete cursum cantent.
Et expleto cursu egredientes ante fores ecclesiae,
in qua communicantes cursum explent, stare
praecipiantur. Et egrediente congregatione, supra
humum prostratae, rogent pro se Dominum exorari.</p>
</div>

<div>
        <head>CAPUT XLV. <hi>De iis qui falluntur in oratorio.</hi> </head>

<pb n="0691"/>
<p>
          <pb n="0691A"/>Si quis dum pronuntiat psalmum, responsorium,
aut antiphonam, vel lectionem fallitur: nisi satisfactione
 ibi coram omnibus humiliatus fuerit,
<pb n="0692"/>
majori vindictae subjaceat, quippe qui noluit humilitate
corrigere quod negligentia deliquit: infantes
vero pro tali culpa vapulent.</p>
</div>

<div>
        <head>COMMENTARIUS.</head>

<pb n="0691"/>
<p>
          <pb n="0691B"/> <hi>Si quis dum pronuntiat psalmum, responsorium,
aut antiphonam, vel lectionem, fallitur; nisi cum satisfactione
ibi coram omnibus humiliatus fuerit,</hi> etc.]
Qualis esse debeat humilitatis satisfactio qua de hoc
capite, S. Pater non satis aperit. Et quidem veteres
Aegypti Tabennensesque monachi eum gravi plectebant
vindicta, qui <hi>decantans psalmum vel modicum
titubaret;</hi> nam, ut scribit Cassianus <note>(Lib. IV, cap.
16)</note>,  « non aliter negligentiam suam quam publica
diluebat poenitentia; cunctisque in synaxi fratribus
congregatis, tandiu prostratus in terra veniam postulabat,
donec orationum consummaretur solemnitas,
<pb n="0691C"/>
impetraturus eam, cum jussus fuisset abbatis judicio
de solo surgere. »  S. Columbanus <note>(In Poeniten.)</note> vult
ut  « qui ob tussim in exordio psalmi non bene cantaverit,
sex <emph>596</emph> percussionibus emendare statuatur. » 
In Statutis Lanfranci pro satisfactione innuitur
genuflexio. Nicolaus de Fractura ab eo qui fallitur,
exigit ut humilietur  « flectendo genua et
ponendo caput in terram. »  Liber Usuum Cisterciensium
decernit, ut  « super articulos manuum satisfaciant
omnes in loco in quo sunt, quoties fallaciam in
oratorio incurrerint, non divertentes dextrorsum
vel sinistrorsum. »  Additque:  « Pro nota cantus
tantum non solemus satisfacere. »  Denique de primis
discipulis S. Stephani abbatis Obazinensis haec
in ejus Vita legimus <note>(Lib. I, num. 16, tom. IV Miscell.
Baluz.)</note>:  « Si quis in ecclesia paululum oculos
erexisset vel modicum subrisisset, vel leviter dormitaret,
vel librum tenens negligenter cadere sineret,
aut sonum aliquem per negligentiam faceret, vel
<pb n="0691D"/>
progressius aut incontinentius psalleret, aut inordinatum
motum aliquem exhiberet; continuo aut virgam
accipiebat in capite, aut palmam in facie, ita ut
sonus percussionis omnium auribus resultaret. Quod
maxime pueris minori aetate impendebatur, ut et ipsi
corrigerentur, et caeteri terrerentur. » </p>
<p>Verum observandum tribus modis fieri posse ut
aliquis in oratorio psallendo delinquat: 1º ita ut integrum
chorum secum in errorem inducat; 2º ita ut
aliquos tantum perturbet; 3º ita ut solus ipse fallatur.
 « In primo casu, inquit Bernardus Cassinensis,
consuetudo Cassinensis dat ut se flectat, ita quod
caput ponat in terra. In secundo casu sufficit ut se
flectat, ita quod caput non ponat in terra. In tertio
casu sufficit ut se flectat cum dicitur <hi>Gloria Patri.</hi> » 
Ita etiam Hildemarus, haud dubium secundum sui
temporis praxim, ait eum qui omnes perturbat debere <hi>se humiliare usque ad terram,</hi> 
 id est <hi>in terra genua
flectere;</hi> is autem qui solus fallitur, <hi>non ita,</hi> inquit,
<pb n="0692"/> <hi>se debet humiliare sicut ipsi primi, sed tantum
corpus suum debet flectere.</hi> 
 In lectionibus vero recitandis,
qui legens in correcto libro fallitur, <hi>pro hoc
vadat in loco constituto, et ibi petat veniam;</hi> qui vero
ex consuetudine male legit, <hi>corripiatur pro hoc in
capitulo.</hi> </p>
<p>Nunc vero apud Cassinenses <note>(Decl. Cass. cap. 45)</note> 
qui modice fallitur, terram tantum digito tangit;
qui graviter, genuflectit ante superiorem, donec surgendi
sibi signum factum fuerit. Apud Coelestinos <note>(Const. Coelest. cap. 1, § 7)</note> 
  « levius in choro deficientes
detecto capite genuflectunt in scamnis; gravius
<pb n="0692C"/>
vero deficientes prostrati in medio chori satisfaciunt
ad signum et nutum praesidentis. Finito autem
divino officio, antequam ab ecclesia discedant,
orant genuflexi, dicunt versus, orationes et antiphonas,
prout in breviario, et ad signum praesidentis
omnes pariter surgunt. »  Denique apud Fulienses <note>(Const. Ful. cap. 45)</note>,
qui leviter psallendo peccat,
toties terram manu tangit; qui autem solus, audiente
choro, cantans erraverit, terram osculatur.</p>
<p> <hi>Majori vindictae subjaceat.</hi> ] Supple, quam si tibi
fuisset humiliatus. Qualis autem debeat esse major
illa vindicta, explicat Hildemarus his verbis:  « Quod
autem dicit, Majori vindictae subjaceat, varie intelligitur:
sunt qui intelligunt ut in oratorio duabus vicibus <emph>597</emph> 
 vel tribus petere debeat veniam. Iterum
sunt alii qui intelligunt, ut in capitulo increpetur:
sed iste sensus, ut in capitulo increpetur, sanior est,
et per gradus potest duci; quia jam postquam non
vult implere hoc quod S. Benedictus dicit, tunc per
<pb n="0692D"/>
gradus ducendus est sex, ut emendetur, eo quod si
de una disciplina exierit, tunc suscipiet illum altera
disciplina. » </p>
<p> <hi>Infantes vero pro tali culpa vapulent.</hi> ] Acute hic
notat Hildemarus duplicem in hoc capitulo indicari
culpam: unam, qua quis psallendo fallitur; alteram,
qua post culpam satisfacere negligit. De posteriori
hunc locum exponunt Smaragdus, Bernardus Cassinensis,
Nicolaus de Fractora, et Matthias Lambertus:
 « Quod vero dicit, <hi>Infantes pro tali culpa vapulent,</hi> 
inquit Smaragdus, subintelligitur, nisi ibi coram
omnibus humiliati fuerint. »  Rectius tamen de
priori culpa intelligendum esse Regulae textum censet
Menardus noster; ita ut haec verba sint altera
hujus capituli pars, in qua specialiter agatur de infantibus
qui in pronuntiatione erraverint, maxime
cum pueri plus ducantur sensu et metu quam pudore
et humiliatione. Idem docet Theobaldus Artaldus,
confirmaturque ex praxi Cluniacensium, quam describit
<pb n="0693A"/>
Udalricus his verbis <note>(Lib. III, c. 8)</note>:  « Ad nocturnos,
imo ad omnes horas, si quid ipsi pueri
offenderint in psalmodia, vel in alio cantu, vel dormitando,
vel aliquid tale ullo modo committendo,
minime differtur absque mora, froco et cuculla
exuti, judicantur, et in sola camisia caeduntur, vel
a priore, vel a praefato eorum magistro, virgis vimineis
levibus et teretibus ad hoc provisis. » </p>
<p>Ex his verbis colligeret forsan aliquis pueros apud
Cluniacenses caesos fuisse in oratorio: et tamen Hildemarus
ait,  « quia non debet in oratorio infans flagellari;
sed cum flagellandus erit, non in capitulo,
sed in schola magistri illorum debent illos flagellare. » </p>
<p>
          <pb n="0694A"/>De modo autem quo caederentur pueri haec scribit
Udalricus <note>(Lib. III, cap. 10)</note>:  « Si ipsi aliquo modo
pueri offenderint, maxime cantando, vel legendo
negligenter, vel si cantum minus diligenter addiscunt,
dignam ab eo (praecentore) disciplinam accipiunt.
Summopere tamen observat tam ipse quam
alii, quando eos verberat, non solum ne tangant
carnem eorum cum manu, sed etiam ne vestis ejus
eorum adhaereat vestibus: nunquam namque cum
palma eorum percutiuntur maxillae; sed si opus fuerit,
magister solus qui eos ducit, potest eorum capillos
excutere, alias nunquam. » </p>
</div>

<div>
        <head>CAPUT XLVI. <hi>De iis qui in aliis quibuslibet rebus delinquunt.</hi> </head>

<pb n="0693"/>
<p>
          <pb n="0693A"/> <emph>598</emph> Si quis dum in labore quovis, in coquina, in
cellario, in ministerio, in pistrino, in horto, in
arte aliqua dum laborat, vel in quocunque loco aliquid
deliquerit, aut fregerit quidpiam, aut perdiderit,
vel aliud quid excesserit ubi ubi; et non veniens
<pb n="0694A"/>
continuo ante abbatem vel congregationem, ipse ultro
satisfecerit et prodiderit delictum suum: dum
per alium cognitum fuerit, majori subjaceat emendationi.
Si animae vero peccati causa latens fuerit:
tantum abbati, aut spiritualibus senioribus patefaciat,
qui sciant curare sua, et aliena vulnera
<pb n="0694B"/>
non detegere et publicare.</p>
</div>

<div>
        <head>COMMENTARIUS.</head>

<pb n="0693"/>
<p>
          <pb n="0693B"/> <hi>Si quis in labore quovis, in coquina, in cellario,</hi> etc.] Cellarium est cella penaria, seu repositorium,
ita appellatum,  « quod in eo colligantur ministeria
mensarum, vel quae necessaria victui supersunt, »  ut
ait S. Isidorus <note>(Lib. XV Orig., c. 5)</note>.</p>
<p> <hi>In ministerio.</hi> ]  « Id est in domo cujuslibet artis, » 
inquit Boherius. Quamvis Paulus Augustinus a Janua,
Theobaldus Artaldus, et quaedam versiones Gallicae
hunc textum intelligant de mensae ministerio.</p>
<p>
          <pb n="0693C"/> <hi>In pistrino.</hi> ] Pistrinum Boherio  « est locus ubi farina
deponitur, et fit panis. Et haec quidem parare,
inquit, monachorum est. »  Nimirum per vices olim
in quibusdam saltem monasteriis fratres id praestabant,
ut patet ex Vita S. Samsonis <note>(Num. 16, saec. I
Ben.)</note>:  « Frater autem ejusdem presbyteri vicissentibus
se per ordinem caeteris monachis hujus monasterii
pistor effectus est. »  Et in Vita S. Austrebertae <note>(Saec. III Ben.)</note>:
 « Erat consuetudo ut vicissim a sororibus
coquerentur panes. » </p>
<p> <emph>599</emph> <hi>Aut fregerit quidpiam.</hi> ] Quanta severitate veteres
monachi eos plecterent qui aliquid fregissent
docet Cassianus his verbis <note>(Lib. IV, cap. 16)</note>:  « Si quis
gillonem fictilem, quem baucalem nuncupant, casu
aliquo fregerit, non aliter negligentiam suam quam
publica diluet poenitentia; cunctisque in synaxi
fratribus congregatis, tandiu prostratus in terram
veniam postulabit, donec orationum consummetur
solemnitas, impetraturus eam cum jussus fuerit abbatis
<pb n="0693D"/>
judicio de solo surgere. »  In Regula tamen
S. Pachomii <note>(Art. 70)</note> solum decernitur, ut  « si quis
vas fictile fregerit, vel aliquam utilem rem ad usus
monasterii, agat poenitentiam. »  Sed Regula Magistri <note>(Cap. 16)</note>:
 « Vasa, inquit, monasterii si sub aliquo
per negligentiam fracta fuerint, non prius qui fregit
accedet ad mensam, nisi poenitens abbati satisfecerit
per humilitatem ad genua incurvatus. » </p>
<p> <hi>Aut perdiderit.</hi> ] Nec minori etiam districtione
puniebant eos qui res monasterii perdidissent, ut
passim videre est in Regula S. Pachomii <note>(Art. 75)</note>:
 « Si aliquis, inquit, aliquid perdiderit, ante altare
<pb n="0694B"/>
publice corripietur. Si vero de propriis vesticulis
fuerit quod perditum est, tribus hebdomadibus non
accipiet, et in quarta, acta poenitentia, dabitur ei
quod amisit. »  Et infra <note>(Art. 116)</note>:  « Qui minister
est, habeat studium ne quid operis pereat in monasterio,
in nulla omnino arte quae exercetur a fratribus:
quod si quid perierit, et negligentia fuerit
dissipatum, increpabitur a Patre minister operum
singulorum; et ipse increpabit alterum qui opus
<pb n="0694C"/>
perdiderit, duntaxat juxta voluntatem et sententiam
principis, absque qua nullus increpandi fratrem habebit
potestatem. »  Et item <note>(Art. 120)</note>:  « Pelliculae,
caligae, et cingulum, et si quid aliud perierit, qui
perdiderit increpabitur. »  Denique:  « Praepositus domus
culpae increpationis subjacebit, si ante tres dies
non nuntiaverit Patri, sive in via, sive in agro, seu
in monasterio quid perierit, et agat poenitentiam
juxta ordinem constitutum. »  In Poenis incerti auctoris
apud S. Basilium <note>(Num. 24)</note>:  « Si quis aliquid
perdiderit, idque non inventum ad archimandritam
non detulerit, careat benedictione. »  Et apud S. Basilium
ipsum <note>(Regul. brev., interr. 144)</note>:  « Prorsus qui
abusus sit, is tanquam sacrilegus; qui vero amiserit,
tanquam sacrilegii auctor judicetur, cum omnia
Domino sint dedicata et Deo consecrata. » </p>
<p> <hi>Vel aliud quid excesserit.</hi> ] Ut sunt ea quae etiam
describit Cassianus his verbis <note>(Lib. IV, cap. 16)</note>:
 « Quisquis ad opus aliquod accersitus, vel ad congregationem
<pb n="0694D"/>
solitam tardius occurrerit, aut si decantans
psalmum, vel modicum titubaverit; similiter
si superflue, si durius, si contumacius responderit,
si negligentius obsequia injuncta compleverit, si vel
leviter murmuraverit, si lectionem operi vel obedientiae
praeferens officia statuta segnius fuerit exsecutus,
si dimissa synaxi non concitus ad cellam recurrere
festinaverit, si cum aliquo vel ad modicum substiterit,
vel si ad punctum temporis uspiam secesserit,
si alterius tenuerit manum, si cum illo qui cellulae
suae cohabitator non est, confabulari quantulumcunque
praesumpserit, si oraverit cum illo <emph>600</emph> qui est
<pb n="0695A"/>
ab oratione suspensus, si parentum quempiam vel
amicorum saecularium viderit, vel collocutus eis
sine suo fuerit seniore, si epistolam cujuscunque
suscipere, si rescribere sine abbate suo tentaverit. » 
Quae omnia ea plactebant poenitentia quam ei qui
gillonem fregisset imponebant.</p>
<p> <hi>Et non veniens continuo ante abbatem.</hi> ] Quod ait <hi>continuo</hi> 
 non ita capi volunt commentatores, quasi
dimisso opere imperfecto, statim ad abbatem currere,
peccatum confiteri, veniam petere, ac satisfacere
delinquens deberet; sed <hi>continuo</hi> intelligunt <hi>hora qua separatus erit ab opere,</hi> 
 sive, ut loquitur
Boherius,  « statim cum commode potuerit, vel saltem
cum regulare capitulum post celebrabitur: nam
ad illud omnes debent concurrere, »  quod postremum
innuere videtur Hildemarus cum ait:  « Si hodie
excesserit, crastino die veniam petat. »  Atque ita
sentiunt Hildemarus, Bernardus Cassinensis, Nicolaus
de Fractura, Boherius, Turrecremata, et Matthias
Lambert. Rectius tamen, meo quidem judicio,
<pb n="0695B"/>
Richardus de S. Angelo <hi>continuo</hi> interpretatur <hi>incontinenti,
sine intervallo:</hi> quam expositionem confirmat
praxis, uti videre est in illo Gotho quem suo in monasterio
ad conversionem susceperat sanctus P. Benedictus:
nam cum vepribus locum mundaret, ut
ferrum de manubrio instrumenti prosiliens in lacum
cecidisset,  « ferro perdito, tremebundus ad Maurum
monachum cucurrit, damnum quod fecerat nuntiavit,
et reatus sui poenitentiam egit <note>(Lib. II Dial. S. Gregor.
cap. 6)</note>. »  In vita S. Liobae cap. 5 <note>(Saec. III
Ben.)</note>, ubi soror oratorii custos, cum nocte claves
ecclesiae perdidisset,  « ad abbatissam, quae sororibus
adhuc quiescentibus more solito vigiliis insistens,
nocturnae orationis tempora praeveniebat, perrexit,
et tremens, ac pavore perculsa, ad pedes ejus provoluta
est, eique culpam negligentiae suae humili satisfactione
patefecit. »  Et in Vita S. Guidonis abbatis
Pomposae, ubi agitur de quodam Sergio templi etiam
custode, qui cum lampades mundaret, una excidit,
<pb n="0695C"/>
et fracta est, tunc  « territus ille collegit fragmenta,
et ante altaris crepidinem condens ea, festinans
abiit ad Patrem Guidonem, ut multa ab eo propter
damnum illatum ipsi irrogaretur; quod cum factum
esset, illico rediit ad altare, et lampadem sanam
et integram invenit. »  Et certe Hildemarus innuere
videtur ante abbati quam congregationi delictum
esse deferendum.</p>
<p> <hi>Ante abbatem vel congregationem.</hi> ] Particula <hi>vel,</hi> 
juxta Boherium, hic sumitur copulative pro <hi>et.</hi> 
Quod autem S. Pater ait <hi>ante abbatem vel congregationem,</hi> 
ita Bernardus Cassinensis, Nicolaus de
Fractura, et Boherius intelligunt, ut in minoribus
et levioribus culpis <hi>ante abbatem;</hi> in gravioribus,
unde fratres possent scandalizari, <hi>ante congregationem</hi> 
delinquens confiteatur culpam; quibus fere concinit
Hildemarus, asserens culpas omnes primum
abbati esse deferendas; tum, si judicaverit ille,
congregationi. Verum, salvo saniori judicio, tam
<pb n="0695D"/>
minores quam majores culpas ante abbatem et congregationem
esse prodendas existimaverim; nullum
enim hujus distinctionis <emph>601</emph> vestigium in Regula
apparet: quod tamen non sic capiendum velim,
quasi continuo, ut quid aliquis fregerit, aut perdiderit,
etc., statim convocanda sit congregatio; sed
statim abbati, deinde in proximo capitulo congregationi
revelanda. Ita Cassinenses <note>(Declarat. Cassin.
in cap. 46)</note> declarant  « hoc esse servandum quando
abbas ibi adesset, aut in loco propinquo, et hoc
delinquens scierit; alias satisfaciat ante congregationem
in sequenti capitulo. » </p>
<p> <hi>Dum per alium cognitum fuerit, majori subjaceat
emendationi.</hi> ] Ita fere Regula Cujusdam ad virgines <note>(Cap. 16)</note>:
 « Si soror quae in his casibus dilapsa,
statim abbatissae vel praepositae puram dederit confessionem,
ut compertum fuerit non suae voluntatis
fuisse quod casu accidit: hoc tantummodo sufficiat,
ut hoc quod deliquit et perpetravit, si possibile fuerit,
<pb n="0696A"/>
non deneget, et emendet cum veniae satisfactione.
Si vero non sua confessione, sed alterius proditione
cognitum fuerit, prout culpae magnitudo poposcerit,
poenitentiae subjacebit; quia culpam per puram confessionem
non manifestavit. »  Quo ex loco haud obscure
colligitur antiquus proclamationum usus, quibus
publice ac palam deferuntur ii qui seipsos accusare
praetermittunt; de quibus videtur intelligendus
S. Isidorus, cum ait <note>(Cap. 18)</note>:  « Reliqui autem excessus
monachorum, in collecta abbati vel praeposito
deferentur, ut is qui deliquisse cognoscitur, competenti
securitate coerceatur. »  <hi>Vide</hi> lib. I de Antiq.
monach. Ritibus, c. 5.</p>
<p> <hi>Si animae vero peccati causa latens fuerit,</hi> etc.] Mitigat
his verbis priscorum monachorum rigorem, qui
non solum exteriora delicta, sed etiam occultas
animi cogitationes publice revelabant, ut videre est
apud S. Basilium serm. 1 de Institut. monach. Porro
hunc S. Regulae locum de confessione sacramentali
non male interpretantur S. Hildegardis, Bernardus
<pb n="0696B"/>
Cassinensis, Nicolaus de Fractura, Richardus de S.
Angelo, Petrus Boherius, Joannes de Turrecremata,
Theobaldus Artaldus, Joannes Craesbeeck et Antonius
Perezius: unde et S. Pater non solum abbati,
sed etiam <hi>spiritali seniori</hi> (quo nomine veteres Graeci
et recentiores Latini confessarios appellabant) eam
fieri voluit, quia olim non omnes abbates erant sacerdotes,
nec proinde absolvere poterant; summamque
in eis prudentiam summumque secretum requirit,
quod proprie ad sacramentalem pertinet confessionem,
de qua breviter inquirendum est: 1º quam
frequenter ab antiquis monachis adhiberetur, 2º ubi,
3º quo ritu, 4º cui fieret.</p>
<p>Ad primum quod spectat, quotidianas in antiquis
monachis peccatorum, saltem venialium, confessiones
innuit forte Jonas episcopus Aurelianensis in
lib. I de Institutione laicali cap. 16 <note>(Spicil. tom. I)</note>,
ubi sic loquitur:  « Moris est Ecclesiae de gravioribus
peccatis sacerdotibus, per quos homines Deo reconciliantur,
<pb n="0696C"/>
confessionem facere; de quotidianis vero
et levibus quibuscunque perrari sunt qui invicem
confessionem faciant, exceptis monachis, qui id
quotidie faciunt. »  Et certe Rotgarius in Meldensi
S. Faronis monasterio monachus <note>(Saec. II Ben.)</note>,
 « quotidie <emph>692</emph> intentus in renovandis confessionum
poenitentiis »  dicitur in Vita sancti Faronis cap. 119;
verum Crodegangus in Regula canonicorum cap. 32,
solum praescribit, ut  « Monachi in unoquoque sabbato
confessionem faciant cum bona voluntate, episcopo
aut priori suo. »  Crodegango concinit sanctus
Dunstanus decernens, ut  « Dominicis diebus fratrum
unusquisque suae conscientiae reatum Patri spirituali,
vel ejus, si absens fuerit, vicario per humilem revelet
confessionem. Si autem tanta fuerit multitudo, ut
ea die omnes ad confessionem venire nequeant, sequenti
die, secunda videlicet feria, hoc idem impleant.
Schola vero nullo modo hoc, quanquam puerilis,
intermittat, sed ut senes, licet nondum tentationibus
impugnata, consuete peragat. Qui autem
<pb n="0696D"/>
aliis indiguerit diebus, tentatione aliqua animi vel
corporis stimulatus, ad confessionis salubre remedium
devotus non eo minus venire differat. »  Idem
ab ipso ordinis sui exordio a Carthusianis observatum
fuit, testante Guigone <note>(Stat. c. 7)</note>:  « Omni sabbato, . . .
quia tota hebdomada in cellis silentium tenemus,
peccata nostra priori vel quibus ab eo injunctum
est, confitemur. »  Quod ita tamen explicant
antiqua Statuta Carthusiensium <note>(Part. II, cap. 11)</note>:
 « Omni sabbato, nisi capituli festum occurrat, peccata
nostra priori vel quibus ab eo injunctum est,
confitemur. Occurrente autem capituli festo in sabbato,
die praecedenti, qui sine tali festo occurrit,
confitemur. »  Adduntque:  « Semper confitemur in
vigilia Natalis Domini, nisi eadem vigilia occurrat in
dominica vel feria secunda: in quo casu confitemur
in sabbato sequenti. Providendum est enim ut semper
in qualibet hebdomada faciamus confessiones
<pb n="0697A"/>
communes. »  Idem etiam institutum viguisse apud
Cistercienses discimus ex lib. Institution. cap. Gener.
Ordin. Cisterc. <note>(Dist. 6, c. 4)</note>, in quo haec habentur:
 « Abbates et monachi semel ad minus in
hebdomada confiteantur, si copiam habeant confitendi.
Conversi vero qui in abbatiis morantur idem
faciant: qui autem in grangiis, quoties eis tenetur
capitulum, confiteantur. Nihilominus universi, tam
monachi quam conversi semel ad minus in anno abbatibus
suis confiteri non omittant, nisi forte eorum
copiam habere non possint. »  Idem fere habetur in
libello Antiq. Defin. dist. 7, cap. 4. Istud tamen praeceptum
de confitendo abbati semel in anno postea
sustulit Clemens VIII. In Statutis quoque abbatum
de Samnbyaco et de Maceriis ordin. Cisterc., et
priorum de Ligeto et de Glanderiis Carthus. pro
ordine Grandimontensi auctoritate Gregorii X papae
factis statutum lego <note>(Cap. 9)</note>,  « ut frater quilibet,
tam clericus quam laicus, semel ad minus in septimana
confiteatur, alioquin transgressor aquae potu
<pb n="0697B"/>
continuo sit contentus, quousque de sua confessione
fuerit locutus. Prior vero quicunque tam necessarium
statutum negligens repertus fuerit, ut in
se et in aliis ipsam constitutionem cum omni diligentia
faciat observari, ab abbate vel visitatoribus
sine capitulo generali gravissime puniatur, »  Et ms. liber de Doctrina novitiorum Grandim. <note>(Cap. 3)</note>:
 « Sit confessio tua praemeditata, brevis, frequens,
aperta, integra, verecunda, lacrymosa, cum contritione
et <emph>603</emph> sine excusatione; et si potes quotidie,
bene quidem; sin autem de tertio in tertium
diem, vel saltem semel in qualibet septimana salubriter
juxta statuta ingressi ordinis studeas confiteri;
et studeas semper, ut semel confitearis generaliter
annuatim, juxta ordinationem concilii generalis
Innocentii III. »  Denique Bursfeldenses definiunt <note>(Caerem. dist. 3, cap. 6)</note>,
ut  « Presbyteri celebraturi
pro tempore mane finitis matutinis laudibus
confiteantur, ut ad ordinis sui officium, et ad opus
<pb n="0697C"/>
Dei eo expeditiores sint in die: hoc enim regulariter
observetur, ut nulla unquam die quis celebrare praesumat,
nisi antea devotae confessionis ac meditationis
antidoto juxta uniuscujusque qualitatem et habitudinem
praeparatus sit. Caeteri autem aliis horis
competentibus confiteri possunt, ita ut tempora confitendi
et communicandi in Constitutionibus Clementis
V et Benedicti XII constituta non transeant. »  In
Constitutione autem Clementis V statuitur ut  « singulis
mensibus, tam in monasteriis quam extra, sublata
omni occasione quacunque, ad confessionem
saltem semel accedant omnes et singuli monachi. » 
Idem ante decreverat Gregorius IX in sua pro Benedictinis
constitutione, ubi sic loquitur:  « Singulis
mensibus fiat omnium fratrum generalis confessio,
ad quam omnes et singuli sine qualibet excusatione
accedant. »  Idem etiam legitur in mss. Statutis Petri
abbatis Silvae Majoris circa an 1198 editis. Benedictus
vero Papa XII constituit <note>(Cap. 27)</note> ut monachi
 « non sacerdotes, etsi non saepius, saltem singulis
<pb n="0697D"/>
septimanis, confiteantur. »  Quo tamen decreto consuetudinibus
monasteriorum, in quibus frequentius
confiteri solent, derogare non intendit. Ubi Benedictus
antiquas priorum monachorum consuetudines,
qui singulis septimanis confitebantur, restaurat, uti
vidimus apud Cistercienses, Grandimontenses et
Carthusienses. Nunc vero Carthusienses ex nova Statutorum.
collectione <note>(Part. II, c. 7)</note> saepius confiteri
possunt; ita enim habent:  « Singulis diebus dominicis,
vel sabbato praecedenti, aut semel ad minus in
septimana, et praecipuis festis monachi non celebrantes,
tam novitii quam professi, confiteantur priori
vel ab eo deputatis. Propter hoc tamen non prohibemus
quin alias super hebdomadam confiteri possint
in capitulo, vel de licentia prioris in cellis. Celebrantes
vero multum hortamur ut confessionem
sacramentalem frequentent, propter hoc enim quotidie
post primam pulsamus pro confessionibus faciendis,
<pb n="0698A"/>
etc. »  Coelestini autem constituunt <note>(Const.
Coelest. c. 3, § 1)</note>, ut sacerdotes semel in hebdomada,
caeteri monachi et oblati singulis mensibus saltem
bis confiteantur. Denique apud Fulienses <note>(Const.
Ful. cap. 38)</note>  « tenentur quique non sacerdotes semel
in hebdomada confiteri, et communicare die videlicet
dominico. Monenturque clerici et conversi
ut frequentius ac saltem semel praeter diem dominicum
confiteantur. Sacerdotes ter aut frequentius
in hebdomada, bis certe non praetermittun. » </p>
<p>Locus confessionibus excipiendis deputatus in monasteriis
communiter fuit capitulum, ut patet ex
Consuetudinibus mss. Farfensis monasterii, ex Benignianis,
ex Udalrico, ex libro Usuum Cisterciensium. <emph>604</emph> 
 Carthusiani in capitulo confitentur, et cum
prioris licent a in cellis, cum hoc tantum discrimine,
quod  « quandocunque in capitulo confitemur, inquiunt
in antiquis Statutis <note>(Part. II, c. 11)</note>, prolixitatem
caveamus; in cella autem possumus diffusius
confiteri. » </p>
<p>
          <pb n="0698B"/>Formam accedendi ad confessionem describit
Udalricus his verbis <note>(Lib. II, cap. 12)</note>:  « Si opus
habet ad confessionem pro aliquo excessu venire,
accedit ad sacerdotem ad quem potissimum voluerit;
et stans ante eum, dextram de manica extractam
ponit super pectus, quod est signum confessionis.
Surgit sacerdos, quem praecedentem sequitur in
capitulum; et primum ante eum petit veniam, toto
corpore prostratus: a quo jussus se levare, postquam
consederit, loquitur quod habet. Si tale quid
ei contigit in nocte quod nos verecunde fragilitatem
appellamus, ante confessionem septem poenitentiales
psalmos dixerit, vel si psalmos nescit, dominicam
orationem septies, et postquam fuerit confessus,
quod sibi jusserit sacerdos. Eo die non textum
Evangelii osculatur, nec ad pacem vadit, nec ad offerendam. » 
Eadem verba continent Divionenses S.
Benigni Consuet. c. 31. De Cisterciensibus haec scribit
liber Usuum <note>(Cap. 70)</note>:  « Quandiu aliquis confitetur,
<pb n="0698C"/>
nullus ibi (in capitulo) remaneat, nisi qui simili
occupatur opere. Nam omni tempore lectionis,
non tamen nisi ante prandium, et etiam in intervallo
ante primam, possunt ibi confiteri. Postquam ergo
resederint, dicat prior <hi>Benedicite</hi> et responso <hi>Dominus,</hi> 
subsequatur prior, <hi>Deus sit nobiscum</hi>; et responso <hi>amen,</hi> 
 confiteatur breviter culpas, pro quibus
veniam petiit. Quibus dictis, statim subsequatur: <hi>De
his et omnibus aliis peccatis me reum confiteor, et veniam
deprecor.</hi> Tunc prior, facta super eum absolutione,
injungat poenitentiam. Deinde potest eum confortare,
vel monere, vel increpare, prout viderit ei
expedire, si voluerit, breviter tamen. »  Ex his patet
tam apud Cistercienses quam apud Cluniacenses et
Benignianos confessionem factam fuisse sedendo.
Aliter tamen pueri, de quibus in Benignianis Consuetudinibus
dicitur:  « Stando confitentur, bisque in
hebdomada veniunt ad confessionem. »  Quod etiam
constat ex Consuetudinibus Farfensis monasterii, in
quibus de puerorum confessione haec praescribuntur:
<pb n="0698D"/>
 « Cum ad confessionem ducuntur infantes, si
D. abbas praesens est, magister eos ad illum usque
perducat; ipso surgente, magister ante capituli sedere
debet introitum: in loco vere qui infanium solet
esse capitulum, illic et confessionem debent
agere. Prior infans prius accedat: <hi>stans</hi> confessionem
faciat, alter in parte meridiana sedeat super unam
sedium eorum. Post confessionem iterum eos magister
accipiat. Cum vero priori et decano claaustri voluerint
esse confessi, cum magister eos ad ipsum
perduxerit, statim ipse recedat; prior in capitulum
illos ducat, et post confessionem ad scholam reducat
Cum infantes aliquot de schola sunt exituri, ad capitulum
infantum D. abbas debet venire, et alios infantes
exire faciat. Ipse autem et magister cum iis
qui exituri sunt remaneant, et confessionem eorum
audiat. Post confessionem magister illos ad alios reducat
usque dum ad <emph>605</emph> consecrationem veniunt,
<pb n="0699A"/>
procurare debet ipse postmodum faciant alii quibus
jubetur. » </p>
<p>At majorem tum corporis, tum animi demissionem
ostendunt Carthusienses monachi <note>(Antiq. Stat. II
part., cap. 11)</note>, apud quos  « prostratus debet esse,
ac detecto capite quilibet quando confitetur. »  Et
Grandimontenses, in quorum lib. ms. de Doctrina
novitiorum <note>(Cap. 3)</note> haec lego:  « Cum singula peccata
ad memoriam revocaveris, vade ad sacerdotem,
et deposito caputio, humiliter genuflecte, et junctis
manibus dicas: <hi>Confiteor Deo, et B. Mariae, et angelis
Dei, et B. Stephano confessori, et omnibus sanctis,
et vobis, pater.</hi> Et sic incipias dicere illa peccata quae
superius cogitasti: quibus dictis, subjungas ultimo
dicens: <hi>De istis et omnibus peccatis meis mortalibus et
venialibus confessis et oblitis, quibus offendi Creatorem
meum, mea culpa,</hi> etc. <hi>Ideo deprecor,</hi> etc. » </p>
<p>De persona cui facienda sit confessio praescribit S.
Benedictus ut <hi>tantum abbati aut senioribus spiritalibus</hi> 
fiat. Unde liberum semper fuisse videtur abbati,
<pb n="0699B"/>
aut ab eo deputatis confiteri, ut colligitur ex dictis
tum ex Petri abbatis Silvae Majoris Statutis anno
1198 editis, tum ex aliis mss. Statutis capituli generalis
monachorum provinciae Rhemensis in archimonasterio
S. Remigii anno 1348 celebrati: quamvis
abbati quaedam peccata reservata fuisse constet ex
praedictis Statutis Petri Silvae Majoris abbatis. Apud
Carthusienses etiam <note>(Antiq. Stat. part. II, cap. 11)</note>,
 « qui ex praecepto prioris confessiones audiunt, nulli
pro criminali satisfactionem injungunt, sed mittunt
eum ad priorem; quia hujusmodi ejus judicio reservantur.
In periculo tamen etiam tales possunt absolvere,
tali conditione, quod si vixerint, et potuerint,
priori confiteantur <note>(Part. II, cap. 4)</note>. »  Criminale
autem peccatum in novis Statutis intelligere videntur <hi>de mortali certo.</hi> 
 Sed in tertia Statutorum compilatione
inter criminale et mortale peccatum hoc
afferunt discriminis <note>(Cap. 6)</note>, quod licet omne criminale
sit mortale, non tamen omne mortale est
<pb n="0700A"/>
criminale. Criminalium autem peccatorum ingentem
texunt catalogum, de quibus, ut diximus, nullus nisi
a priore, et prior nisi a vicario potest absolvi. Erant
praeterea nonnulla sedi apostolicae peccata reservata,
de quibus solus Carthusiae prior, et ab eo nominati
quinquaginta priores absolvere poterant, non tamen <hi>per litteras; quia,</hi> 
 inquiunt, <hi>talis absolutio est sacramentalis,
non judicialis.</hi> Addunt antiqua Statuta <note>(Part. II, cap. 11)</note>:
 « Praedicatoribus aut Minoribus
non poterunt aliqui nostrum confiteri, nisi priorum
licentia impetrata, vel nisi ipsi Praedicatores aut
Minores ostendant privilegium datae potestatis a
domino papa, expresso nomine Carthusiensis ordinis. » 
In Regula etiam S. Stephani Grandimontensis lego <note>(Cap. 50)</note>:
 « Si quis vestrum aliquod peccatum,
quod absit, incurrat, omnino caveat ne cuilibet
exteriori viro, quantaecunque sanctitatis sit, illud
confiteatur. » </p>
<p> <hi>Qui sciant curare sua, et aliena vulnera.</hi> ] Ita fere
<pb n="0700B"/>
etiam S. Antonius <note>(Regul. num. 25)</note>:  « Ne propales
cogitationes tuas cunctis hominibus, sed solum iis
qui possunt salvare animam tuam. »  Et S. Basilius
<note>( <hi>Regul. brev., interr.</hi> 229)</note>:  « Omnino in peccatorum
confessione eadem est ratio, quae in apertione <emph>606</emph> 
vitiorum corporis: sicut ergo vitia corporis non
quibusvis homines temere aperiunt, sed iis tantum
qui rationem qua ea curanda sint teneant, eodem
modo peccatorum confessio apud vos debet fieri, qui
ea possint curare. » </p>
<p> <hi>Non detegere aut publicare.</hi> ]  « Quod qui praesumpserit,
inquit Boherius, non solum a sacerdotali officio
debet deponi, verum etiam ad agendam perpetuam
poenitentiam debet in arcto monasterio ac carcere
mancipari, ex. de Poeni. et re. c. <hi>Omnis,</hi> in fine.
Olim depositus omnibus diebus vitae suae peregrinabat.
De Poenit. dist. 6, c. <hi>Sacerdos.</hi> »  Concinit Nicolaus
de Fractura, saltem quoad depositionem et retrusionem
in arcto monasterio.</p>
</div>

<div>
        <head>CAPUT XLVII. <hi>De significanda hora operis Dei.</hi> </head>

<pb n="0699"/>
<p>
          <pb n="0699C"/>Nuntianda hora operis Dei, die noctuque sit
cura abbati, aut ipse nuntiare: aut tali sollicito
fratri injungat hanc curam, ut omnia horis competentibus
compleantur. Psalmos autem vel antiphonas
post abbatem ordine suo, quibus jussum fuerit, imponant.
<pb n="0700C"/>
Cantare autem aut legere non praesumat,
nisi qui potest ipsum officium implere, ut aedificentur
audientes. Quod cum humilitate, et gravitate, et
tremore fiat, et cui jusserit abbas.</p>
</div>

<div>
        <head>COMMENTARIUS.</head>

<pb n="0699"/>
<p>
          <pb n="0699C"/> <hi>Nuntianda hora operis Dei, die noctuque sit cura
abbati, aut ipse nuntiare.</hi> ] Mirari hic subit abbatem
variis distentum curis a S.  P. Benedicto institui ad
horas operis Dei significandas. Attamen ut dignitati
operis divini personae ad illud invitantis dignitas
responderet, eum ad id muneris eligi decebat, qui
<pb n="0699D"/>
primas in monasterio teneret. Adde quod, cum non
essent illis temporibus horologia, nec ita facile
omnes horae dignosci possent; ut vitaretur inter
fratres omnis murmurandi locus, si forte tardius aut <emph>607</emph> 
 citius advocarentur, provide omnino ac prudenter
huic officio deputatur abbas, a cujus nutu et
voluntate omnes pendere debent. Nec me latet Petrum
Boherium aliter hunc Regulae textum intellexisse,
ita ut nolit constitutum a S.  P. Benedicto
abbatem pulsatorem campanarum, sed tantum  « quod
hujusmodi nuntiatio sit sub ejus cura, sicut est de
<pb n="0700C"/>
jure sub cura archidiaconi, licet custos ad pulsandum
teneatur »  Sed praeterquam quod omnia monasterii
officia hac ratione sub cura sunt abbatis. Regulae
textus adeo clarus est, nullam ut relinquat ambagem:
praescribit enim <hi>ut ipse nuntiet,</hi> id quod abbates
sanctissimi non pauci strenue expleverunt;
<pb n="0700D"/>
quamvis haec a me non sic dicta velim, quasi absolute
Regulae praecepto teneretur abbas ad significandas
horas operis divini; nam S. Pater subjungit:</p>
<p> <hi>Aut tali sollicito fratri injungat hanc curam.</hi> ] Non
cuilibet promiscue, sed <hi>sollicito fratri,</hi> a quo tria
imprimis exigit Hildemarus,  « Intellectum, ut intelligat
horas noctis; possibilitatem, ut sanus sit, quatenus
possit ministerium perficere; studium, ut non
sit piger aut somnolentus. »  Haec cura ad oeconomum
in laura S. Sabae pertinebat, ut patet ex ejus
Vita num. 59 <note>(Saec. III Ben.)</note>, apud nostros vero ad
<pb n="0701A"/>
sacristam, sive, ut alii loquuntur, ad oratorii custodem:
cujus rei exemplum habemus in Vita S. Liobae
cap. 5. Sed quicunque ille sit, is certe debet imprimis
attendere ad istud Petri Damiani monitum <note>(Opusc. 13, cap. 17)</note>:
 « Noverit significator horarum,
quia nulli magis in monasterio est oblivio fugienda
quam sibi. Si enim articulum suum cujuslibet synaxis
hora vel praeventa, vel dilata non teneat,
omnem procul dubio horarum succedentium ordinem
turbat. Non ergo fabulis vacet, non longa cum
aliquo colloquia misceat, non denique quid a saecularibus
agatur inquirat; sed commissae sibi curae
semper intentus, semper providus, semperque sollicitus,
volubilis sphaerae necessitatem quiescere
nescientem, siderum transitum et elabentis temporis
meditetur semper excursum. Porro psallendi sibi
faciat consuetudinem, si discernendi horas quotidianam
habere desiderat notionem, ut quandocunque
solis claritas, sive stellarum varietas nubium densitate
non cernitur, illic in quantitate psalmodiae quam
<pb n="0701B"/>
tenuerit, quoddam sibi velut horologium metiatur. » </p>
<p>Notat vero Boherius hunc Regulae textum duobus
posse modis intelligi,  « vel quod abbas committat
alicui fratri curam pulsandi, et discernendi quando
pulsandum existat; vel solum discernendi quando
sit pulsandum. Unde, inquit, vidi in quibusdam
monasteriis, quod haec cura erat primicerii; in quibusdam
prioris claustralis, vel subprioris. Talis
enim cum tempus erat judicio suo pulsandi horas
canonicas, faciebat signum sacristae, quod hora erat
pulsandi primam, vel tertiam, aut alias horas; vel
trahebat quamdam modicam campanellam, quae
apud nos <hi>mostata</hi> vocatur, per quam etiam fit signum
cum eadem campanella sacristae vel alio pulsanti, ut
a pulsatione quiescat, quia non est de more quod
quiescat sacrista a prima pulsatione horarum, donec
fiat signum sibi. » </p>
<p> <emph>608</emph> Quaeret aliquis quibus veteres monachi signis
uterentur ad convocandos fratres ad opus Dei. Respondeo
<pb n="0701C"/>
quatuor potissimum modis id praestitisse.
Primo, tuba, et quidem ut credibilius est, cornea
potius quam aerea, ut pote qui omnis omnino metalli
essent expertes: ut videre est in Regula S. Pachomii
art. 2, et apud S. Joannem Climacum gradu 19.</p>
<p>Secundo, tabula lignea, ut patet ex Vita S. Theodosii
coenobiarchae n. 73 et 77, apud Boll. 11 Januarii,
ex Prato spirituali cap. 11, ex secunda synodo
Nicaena act. 4, et ex Vita S. Nicolai Studitae, qui saeculo
IX florebat, n. 50 apud Boll., 4 Februarii.</p>
<p>Tertio, voce altius decantata, verbi gratia <hi>alleluia;</hi> 
unde S. Hieronymus de monasterio S. Paulae loquens <note>(Epist. 27)</note>,
 « Post <hi>alleluia</hi> decantatum, inquit, quo
signo vocabantur ad collectam, nulli residere licitum
erat. » </p>
<p>Quarto, campana, ut colligere licet ex Cumeneo
albo in Vita S. Columbae n. 22 <note>(Saec. I Ben.)</note>:  « Media
nocte, pulsante campana, festinus surgens ad
ecclesiam pergit. »  Et n. 25:  « Quadam die sanctus
Dei ministro suo campanam subito pulsare praecepit,
<pb n="0701D"/>
cujus sonitu fratres incitati, ecclesiam protinus sunt
ingressi. » </p>
<p>Quod si campanis uti voluit S. Benedictus, ut est
probabile, non magnis utique, sed omnino parvis,
ut pote quas a solo abbate saepe saepius sene pulsari
voluit; unde laudandi sunt Cistercienses, qui in
suis Institutionibus haec legunt <note>(Dist. 1, cap. 12)</note>:
 « Campanae ordinis nostri ita fiant, ut unus tantum
pulset eas, et nunquam duo simul. »  Contrarius tamen
ordinis nostri usus obtinuit, ut plures et magnae
in monasteriis essent campanae, ut constat ex Vita S.
Sturmii abbatis, et ex Vita S. Angilberti.</p>
<p>Quaeret insuper aliquis quot ad singulas horas
canonicas signa pulsanda sint. Inter antiquos Regulae
commentatores Hildemarus tria ad vigilias signa
pulsanda esse declarat: ad matutinum et primam
unicum; ad tertiam, sextam et nonam, duo; ad vesperas,
<pb n="0702A"/>
tria; ad completorium, unicum. Et quidem de
tertia, sexta et nona, exstat concilii Aquisgranensis
canon  « ut duo tantum signa ad tertiam, sextam,
nonamque pulsentur. »  De vesperis exemplum habemus
in lib. I Mir. S. Bertini cap. 5 <note>(Saec. III Ben.,
part. I)</note>:  « Et cum signum vespertinae synaxis jam
tertium sonaret, etc. »  Paulo tamen aliter Einsidlenses;
seu potius totius Germaniae Consuetudines
mss. rem definiunt <note>(Num. 2)</note>:  « Omni tempore, inquiunt,
cum surgendum ad vigilias fuerit, minimum
signum pulsetur, quousque infantes conveniant ad
primam orationem, vel certe omnes fratres; et trina
peracta oratione ante tria altaria, residentibus omnibus
in choro, sequens percutiatur signum; et intervallo
facto aliud feriatur, datoque alio intervallo,
aliud intonetur; subsequente alio spatio, ad ultimum
si festivitas duodecim lectionum fuerit, omnia;
si non, duo signa nondum percussa, si tot habentur.
Haec autem differentia inter signa operis divinorum
nocturnorum, quando ad opus intonanda sunt, a
<pb n="0702B"/>
minore incipiatur usque ad majus per ordinem, et
longiuscule unum post unum eodem dimittantur ordine . . . . . .
Diurnis horis duo signa. <emph>609</emph> Primum
percutiatur quousque infantes ad orationem veniant,
vel compleant; secundum quousque nutu prioris
dimittatur, aut interrogetur antea a custode, si potuerit
adesse. Hoc fiat tempore aestatis privatis diebus
ad tertiam et sextam (nam prior primam nuntiet)
principali signo: nona quoque minore denuntiabitur
signo ad lavandum, deinde majore . . . . Vespera
eodem modo quo nocturni, uno minus signo,
vel intervallo, ut praedictum est. Completa eodem
signo, quo et capitulum, et eodem tribus vicibus
percusso . . . . Tempore hiemis post matutinos in privatis
scilicet diebus, si lux est, hora prima minimo
signo pulsetur: eodem quoque secunda ad calceandum,
et lavandum, et ad tres orationes; deinde
principale signum, secundum ad tertiam, et postea
mediocre. »  <hi>Vide</hi> Bursfeld. Ordin. c. 26.</p>
<p>
          <pb n="0702C"/> <hi>Psalmos autem vel antiphonas post abbatem ordine
suo, quibus jussum fuerit, imponant.</hi> ] Quod ait S. Benedictus <hi>post abbatem ordine suo,</hi> 
 etc., duobus potest
modis intelligi: 1º Ut abbate praetermisso, qui post
ipsum stant, ordine quique suo psalmos et antiphonas
imponant: quo sensu S. Benedictum capit Bernardus
Cassinensis, asserens cantandi necessitatem
non imponi abbati, cum fieri possit ut cantum ignoret,
aut conveniens ad cantum organum non habeat,
quamvis in aliis ad regimen et spirituale et temporale
longe majoribus sit sufficiens. 2º Ut abbas primus
imponat; deinde post eum ordine suo, quibus fuerit
jussum. Ita Regula SS. Serapionis, Macarii, Paphnutii
et alterius Macarii <note>(Cap. 6)</note>:  « Astantibus ergo
ad orationem nullus praesumat sine praecepto, qui
praeest patris, psalmi laudem emittere. Ordo iste
teneatur, ut nullus in monasterio ad standum vel
psallendum ordine praesumat praecedere. »  Et Regula
SS. Pauli et Stephani <note>(Cap. 5)</note>:  « Initium versuum
psallentium in choro priores, qui in eis stant, incipiant;
<pb n="0702D"/>
aut si eis adversatur infirmitas, hi incipiant
quibus jusserit Pater, etc. »  Ita etiam sanctum Benedictum
intellexisse videntur Cistercienses, apud
quos ex libro Usuum <note>(Cap. 68)</note>:  « Abbas incipit primam
antiphonam, vel <hi>alleluia</hi> in primo nocturno; » 
quamvis <note>(Cap. 78)</note>  « ad vesperas incipit hebdomadarius
primam antiphonam. » </p>
<p> <hi>Cantare autem aut legere non praesumat, nisi qui potest
ipsum officium implere, ut aedificentur audientes
quod cum humilitate, et gravitate, et tremore fiat, et cui
jusserit abbas.</hi> ] Quem in locum Bernardus Cassinensis:
 « Humilitas praesumptionem, gravitas levitatem,
tremor irreverentiae commissionem a cantante vel
legente excludit; ut humilitas habeatur in mente,
gravitas in gestu exteriore, et tremor in devotione,
et abbatis jussio in obeditione Deo et hominibus innotescat. » 
Cui fere concinit Nicolaus de Fractura.</p>
</div>

<div>
        <head>CAPUT XLVIII. <hi>De opere manuum quotidiano</hi> .</head>

<pb n="0703"/>
<p>
          <pb n="0703A"/> <emph>610</emph> Otiositas inimica est animae. Et ideo certis temporibus
occupari debent fratres in labore manuum;
certis iterum horis in lectione divina. Ideoque hac
dispositione credimus utraque tempora ordinari, id
est, ut a Pascha usque ad calendas Octobris mane
exeuntes, a prima usque ad horam pene quartam
laborent quod necessarium fuerit. Ab hora autem
quarta usque ad horam quasi sextam lectioni vacent.</p>
<p>Post sextam autem surgentes a mensa, pausent in
lectis suis cum omni silentio; aut forte qui voluerit
legere, sibi sic legat, ut alium non inquietet. Et
agatur nona temperius, mediante octava hora; et
iterum quod faciendum est operentur usque ad vesperam.
Si autem necessitas loci aut paupertas exegerit
ut ad fruges colligendas per se occupentur,
<pb n="0703B"/>
non contristentur, quia tunc vere monachi sunt, si
labore manuum suarum vivunt, sicut et patres nostri
et apostoli. Omnia tamen mensurate fiant propter
pusillanimes.</p>
<p>A calendis autem Octobris usque ad caput
Quadragesimae, usque in horam secundam plenam
lectioni vacent: hora secunda agatur tertia; et usque
nonam omnes in opus suum laborent quod eis injungitur.
Facto autem primo signo horae nonae, disjungant
se ab opere suo singuli; et sint parati dum
secundum signum pulsaverit. Post refectionem autem,
vacent lectionibus suis aut psalmis.</p>
<p>
          <pb n="0704A"/>In Quadragesimae vero diebus, a mane usque ad
tertiam <emph>611</emph> plenam, vacent lectionibus suis, et
usque ad decimam horam plenam operentur quod
eis injungitur. In quibus diebus Quadragesimae, accipiant
omnes singulos codices de bibliotheca, quos
per ordinem ex integro legant. Qui codices in caput
Quadragesimae dandi sunt. Ante omnia sane deputentur,
unus aut duo seniores, qui circumeant monasterium
horis quibus vacant fratres lectioni: et
videant ne forte inveniatur frater accidiosus, qui
vacet otio aut fabulis, et non est intentus lectioni:
et non solum sibi inutilis est, sed etiam alios extollit.
Hic talis si (quod absit) repertus fuerit, corripiatur
semel et secundo; si non emendaverit, correptioni
regulari subjaceat taliter, ut caeteri timeant.
<pb n="0704B"/>
Neque frater ad fratrem jungatur horis incompetentibus.</p>
<p>Dominico item die lectioni vacent omnes: exceptis
 his qui variis officiis deputati sunt. Si quis
vero ita negligens et desidiosus fuerit, ut non velit
aut non possit meditari aut legere, injungatur ei
opus quod faciat, ut non vacet. Fratribus infirmis
vel delicatis talis opera aut ars injungatur, ut nec
otiosi sint, nec violentia laboris opprimantur, ut effugentur.
Quorum imbecillitas ab abbate consideranda
est.</p>
</div>

<div>
        <head>COMMENTARIUS</head>

<pb n="0703"/>
<p>
          <pb n="0703D"/> <hi>Otiositas inimica est animae.</hi> ] Quia <hi>in desideriis est
omnis otiosus;</hi> et <hi>qui sectatur otium implebitur paupertate <note>(Prov. XXI et XXVIII)</note>
          </hi>;
et quia <hi>multa mala docuit
otiositas <note>(Eccles. 33)</note>
          </hi>: unde haec erat apud Aegyptios
monachos fixa et ab antiquis Patribus sancita sententia, <hi>operantem monachum uno daemone pulsari,
otiosum vero innumeris spiritibus devastari 
 <note>(Cassian.
lib. X, c. 23)</note>
          </hi>.</p>
<p>Adversus pestiferum hoc virus, cujus varia referunt
incommoda cardinalis de Turrecremata in hunc
locum, et Haeftenus lib. IX, tract. 1, disq. 1, tria
potissimum remedia adhibuerunt patres nostri: orationem,
lectionem et laborem, ut videre est in Vita
S. Marculfi abbatis num. 11, in Vita S. Wallarici et
in Regula Solitariorum cap. 32. Iisdem quoque remediis
hoc capite utitur S. Benedictus; unde subjungit:</p>
<p>
          <pb n="0704D"/> <hi>Et ideo certis temporibus occupari debent fratres in
labore manuum; certis iterum horis in</hi> <emph>612</emph> <hi>lectione
divina.</hi> ] Occupari debent, inquit: si <hi>debent,</hi> ergo legitime
non excusantur ab opere manuum quotidiano.
Ita censet Petrus Boherius in secundo commentario
hunc ad locum sic scribens:  « <hi>Debent,</hi> id est tenentur,
quoniam monachis necessitatem importat,
ut dicetur infra. Sed nonne enim qui sub Regula Pachomii,
Basilii, Augustini, et Francisci militant, suis
debent etiam manibus operari? Sic, inquam, cum
utraque ipsorum Regula de labore manuum expressam
fecit mentionem: Omnes quidem Religiosos decet
ac convenit sibi victum suis laboribus procurare,
ut dicetur inferius, et probat hoc idem clarius Augustinus
in libro de Opere monachorum, ubi respondet
dicentibus se habere, aut velle litterarum studiis
aut praedicationibus insudare, »  Et infra refert Basilii
<pb n="0705A"/>
Caesariensis episcopi sententiam ad quemdam Syncleticum <note>(Cassian. lib. V, cap. 19)</note>:
 « Qui cum renuntiasse
se diceret huic mundo quaedam sibi de propriis
facultatibus reservarat, nolens exercitio manuum
suarum sustentari, et humilitatem veram
nuditate, et operis contritione, monasteriique subjectione
conquirere: <hi>Et senatorem,</hi> inquit, <hi>perdidisti,
et monachum non fecisti.</hi> »  Et illud S. Hieronymi ad
Rusticum:  « Si apostoli habentes potestatem de
Evangelio vivere, laborabant suis manibus, ne quem
gravarent; et aliis tribuebant refrigeria, pro quorum
spiritualibus debebant metere carnalia: cur tu in
usus tuos successura non praepares: fiscellam enim
texe junco, vel canistrum lentis plecte viminibus. » </p>
<p>Econtra Richardus de S. Angelo hunc Regulae locum
exponens, et facta sibi interrogatione:  « Cum
moderno tempore monachi Cassinenses, et quidam
alii non utantur opere manuum contra statutum
ipsius capituli, nunquid dici possunt Regulae transgressores? » 
Respondet:  « Et est dicendum <hi>quod non,</hi> 
<pb n="0705B"/>
propter tria. 1º Quia ad abbatem spectat hoc imperare,
ut infra est ibi, <hi>Laborent quod eis injungitur:</hi> 
unde cum abbas hoc non injungat, ipsi excusantur;
per se enim non debent, quia praesumptioni deputabitur,
ut infra cap. proximo dicitur. 2º Quia tempore
quo ista ordinatio facta fuit, monasteria non abundabant
in divitiis, et sic oportebat fratres necessitate
cogente laborare: unde cum hodie abundent, conveniens
est ut, deficiente causa, deficiat effectus. Causa
fuit necessitas, sicut dixi, effectus vero opus manuum
fuit. 3º Quia divina officia dicuntur cum tanta solemnitate
hodie, quod dictis officiis, nulla quasi conveniens
hora remaneret pro labore manuum: quod
forte non fiebat tunc, et majus bonum minori bono
praefertur. »  Utriusque opinionem inferius expendemus.</p>
<p> <hi>Ideoque hac dispositione credimus utraque tempora
ordinari.</hi> ] Utraque tempora, inquit, id est tam laboris
quam lectionis: vel aestatis, hiemis et Quadragesimae.</p>
<p>
          <pb n="0705C"/> <hi>Ut a Pascha usque ad calendas Octobris mane exeuntes
a prima usque ad horam pene quartam laborent.</hi> ]
Quem locum sic interpretatur Bernardus Cassinensis,
ut mane, incipiente luce, incipiant fratres
operari ad tertiam <emph>613</emph> usque plenam:  « Notabis,
inquit, quod a mane, videlicet a principio solis ortus
usque ad plenam tertiam juxta hanc Regulam insistent
fratres labori; nam hora tertia, sole ascendente,
laborare fratribus esset durum, maxime tempore
aestivo; idcirco lectioni, refectioni et quieti usque
ad nonam deputat totum tempus: illa enim hora, sole
declinante, potest melius labori manuum occupari. » 
Bernardum exscribit suo more Boherius; verum, ut
mihi videtur, minus recte: hac enim in sententia
quando cantabitur prima? Melius ergo Hildemarus <hi>mane exeuntes a prima</hi> 
 intelligit, ut post cantatam
primam et sequens eam capitulum, in quo suus cuique
labor distribuitur, hoc est hora prima fere desinente,
incipiant operari; quam sententiam suam in
<pb n="0705D"/>
proposita subsequenti figura ita explicat:
 </p>
<p>
          <pb n="0706A"/> « Cum dicit a mane prima, non dicit, ut prima legitima
custodiatur; sed cum dicit a mane prima, quasi
diceret mane prima cantetur; deinde inter primam
cantatam et capitulum factum, jam prope est prima
perfecta, sicut te docet punctus in superiore hac forma,
et crux lux est, quando cantari debet prima; punctus
quando potest exire de capitulo. Deinde de hoc, quod
dicitur <hi>pene quarta,</hi> et <hi>quasi sexta</hi> varie intelligitur.
Abbates enim spirituales custodiunt <hi>pene quarta,</hi> id
est antequam quarta inchoetur, sicut te docet punctus
qui in tertio campo, hoc est, spatio horologii est: ita
dum tertia cantatur, quarta inchoetur. Deinde <hi>quasi
sexta: Quasi sexta</hi> autem, id est antequam sexta incipiat,
sicut punctus qui in quinto spatio horologii
edocet, ut sexta cantata, tunc incipiat sexta hora.
Item abbates saeculares, qui volunt laborare custodiunt
ita, ut <hi>pene quarta</hi> intelligant, quasi aliquid de
quarta est transactum, sicut punctus qui in quarto
spatio horologii, demonstrat. Ita etiam <hi>quasi sexta</hi> 
intelligunt; hoc est quasi aliquid de sexta transactum
<pb n="0706B"/>
sit, sicut punctus qui in sexto spatio est demonstrat. <emph>614</emph> 
 Sed melior est sensus superior, sicut abbates
spirituales intelligunt. De octava hora non est dubium,
quia quando exeunt de refectorio est plena sexta,
deinde dormiunt septima hora, et media octava;
deinde media octava surgendum est: vespera vero
debet cantari inchoante undecima, sicut crux te docet
quae est in virgula decima; unde fit, si legitime laboraveris,
tunc omni tempore quatuor horis debet monachus
laborare. » </p>
<p> <hi>Ab hora autem quarta usque ad horam quasi sextam
lectioni vacent.</hi> ] Quaerit hic Richardus de S. Angelo
qua de lectione iste S. Regulae textus sit intelligendus.
Respondetque videri sibi ita intelligi debere,  « ut
monasterium, maxime illud quod convenienter facere
potest, habeat duos magistros, ut unus grammaticam
et alius theologiam doceat. »  Haeftenus <note>(Lib. IX,
tract. 4, disq. 1)</note> autem S. Benedictum interpretatur:
1º de pia, sive, ut vocant, spiritali lectione;
<pb n="0706C"/>
2º de theologica; 3º de psalmorum lectione.</p>
<p> <hi>Post sextam autem surgentes a mensa pausent in
lectis suis.</hi> ] Nimirum familiaris fuit antiquis monachis
somnus meridianus, ut patet tum ex hoc Regulae
Benedictinae loco, tum ex Regula SS. Pauli et Stephani,
qua decernitur <note>(Cap. 11)</note>, ut  « aestatis tempore
nulli liceat meridie praeter in suo lectulo dormire,
nisi forte jubente priore ad nubila pro custodia areae
extra suum lectulum dormiat. »  Ex Regula Tarnatensi <note>(Cap. 9)</note>,
in qua legitur:  « A sexta quoque hora
usque ad nonam vacent quieti aut lectioni. »  Ex
Regula S. Isidori, quae haec habet <note>(Cap. 6)</note>:  « Aestate
enim a mane usque ad horam tertiam laborare
oportet; a tertia usque ad sextam lectioni vacare;
dehinc usque ad nonam requiescere. »  Ex Regula
S. Fructuosi, quae vult <note>(Cap. 6)</note>, ut  « peracto sextae
officio, ab oratione pergant ad mensas, refectique
congrue iterum facta oratione quiescant, ut fiat
silentium usque ad horam nonam. »  Denique ex
Regula ms incerti auctoris, in qua scribitur <note>(Cap. 2)</note>:
<pb n="0706D"/>
 « Post refectionem hora sexta sicut B. Benedictus
caeterique Patres docent, aut requiescendum est, aut
legendum. »  Cujus rei praxim videre est in l. I Dial.
 S. Greg. et in Vita S. Maglorii n. 24, saec. I Bened.
Sed et S. Joannes Climacus testatur <hi>(Gradu 27)</hi>,
quia <hi>difficile est pomeridianis horis somnum arcere.</hi> </p>
<p>Sed circa meridianum somnum nonnulla hic
veniunt observanda. 1º Non toto anni tempore a
S. Benedicto fuisse indultum, sed tantum a Pascha
usque ad calendas Octobris, id est usque diem 14
Septembris, quo incipiunt numerari calendae Octobris:
hinc Statuta Lanfranci <note>(Cap. 1, § 1)</note>:  « Calendis
Octobris remaneat meridiana, quam facere solent
monachi in aestate. »  Et Udalricus:  « A calendis
Octobris . . . . . ex toto dimittitur pausatio meridiana. » 
Id quod ab aliis etiam usu receptum fuisse, constat
ex Regula SS. Pauli et Stephani cap. 11, et ex antiquis
Carthusiensium statutis. Exstatque peculiaris
<pb n="0707A"/>
ratio cur aestate potius quam temporibus aliis concedatur
haec meridiana pausatio. Scilicet propter nimios
aestatis calores, et propter noctium brevitatem,
quam rationem <emph>615</emph> innuunt Magister in Regula
cap. 50, et Petrus Damiani Opusc. 15, c. 17.</p>
<p>Secundo, nonnullos hanc S. Benedicti indulgentiam
ad alia etiam tempora extendisse; in quorum numero
reponi possent monachi Romani S. Andreae monasterii,
de quibus S. Gregorius scribit <note>(Lib. IX, epist.
38)</note>, quod  « in die natalitio ejusdem apostoli jam
meridianis horis fratres quiescerent; »  ac proinde in
mense Novembri: nisi forte quis dicat id peculiare
illis fuisse hac die, propter labores solemnitatis,
quos in praeveniendis vigiliis et celebrandis aliis
officiis pertulerant.</p>
<p>Tertio, plerosque praescriptum a S. Patre tempus
praevenisse: nam ex communi passim ordinis nostri
usu meridianae incipiebant dominica Palmarum. Nunc
vero Cassinenses meridianas incipiunt a festo S.  P. 
<pb n="0707B"/>
Benedicti, quando Pascha incidit in Aprili.</p>
<p>Quarto, cum loci necessitas vel paupertas exigeret
ut ad fruges colligendas per se occuparentur, ex toto
dimissum fuisse meridianum somnum, juxta illum
conc. Aquisgranensis canonem <note>(Can. 17)</note>:  « Si
necessitas fuerit fratres occupari in frugibus colligendis,
constitutum legendi et meridie pausandi
tempus praetermittitur. »  Huic tamen statuto haud
parebant Cistercienses monachi, etiam in agris dormientes,
uti colligimus ex lib. Usuum, ubi de tempore
secationis et messionis haec legimus <note>(Cap. 84)</note>:
 « His temporibus solet conventus usque ad sextam
laborare, et ante primam, si opus fuerit, exire, et
extra monasterium prandere, et dormire, si necesse
fuerit, cocus et lector mixtum sumere. »  Idem permittit
Regula SS. Pauli et Stephani his verbis <note>(Cap.
11)</note>:  « In campo vero quando messis colligitur, si
meridie dormire licuerit, non divisi; sed in uno
loco aut duobus locis dormiant. » </p>
<p>Quinto, cum S. Benedictus dicat <hi>post sextam surgentes
<pb n="0707C"/>
a mensa pausent in lectis suis,</hi> nullam videtur
indulsisse repausationem quartis et sextis feriis,
quibus ad nonam reficiunt fratres. Et certe Statuta
Lanfranci a meridianis excipere videntur dies jejunii.
Communis tamen ordinis nostri usus obtinuit ut
sexta nihilominus hora his diebus dormirent monachi,
praescribente Aquisgranensi synodo <note>(Can. 71)</note>,
 « ut quando fratres aestivo tempore jejunant, post
sextam dormiant: »  testaturque Petrus Venerabilis <note>(Stat. 25)</note>,
quod  « antiquus monachorum mos erat
jejuniorum diebus detrimenta usitati somni congruenti
dormitione ante mensam compensare: unde
Hieronymus: Saepe vacuo ventre dormiendum est. » 
Et in Regula Magistri legitur <note>(Cap. 50)</note>:  « Statim
post sextam tam post prandium quam in jejunio
omnes modice in suis lectis meridientur. »  Atque ita
Cistercienses in lib. Usuum decernunt <note>(Cap. 84)</note>,
 « quod si dies jejunii fuerit, omnibus ordine praedicto
celebratis, post sextam, fratribus laicis praeeuntibus,
intrantes dormitorium pausent, in lectis suis
<pb n="0707D"/>
usque ad horam octavam, etc. »  Cluniacenses meridianas
his diebus potius simulabant quam agebant;
quae causa fuit Petro Venerabili edendi decreti <note>(Stat. 25)</note>,
ut meridianae jejuniorum, quae in aestate
post sextam fieri solent momentaneae et simulatitiae,
dimittantur; et pro spatio illius temporis, quod
inutiliter <emph>616</emph> expendebatur, fratres in claustro
sedeant, et legant, aut missas cantent, aut aliquid
necessarii operis agant. »  Alii aliam iniere rationem,
dormientes laudes inter et primam, sicuti legimus in
Floriacensis monasterii Consuetudinibus <note>(Cap. 2)</note>:
 « In omnibus jejuniis quae veniunt a Pascha usque
ad idus Septembris, post matutinas usque ad primam
loco meridianae dormitum imus, et post nonam reficimus. » 
Idem Rogationum tempore observabant olim
Cluniacenses ex Udal. lib. I, cap. 21.</p>
<p>Sexto, quia vulgo noxius censetur somnus meridianus;
quinque, ne sanitati noceat, conditiones
<pb n="0708A"/>
requirit Haeftenus <note>(Lib. XII, tract. 2, disq. 6)</note>: 1º
fiat ex consuetudine, 2º non statim post sumptum
cibum, 3º non depresso, sed erecto capite, 4º non
sit nimius, 5º ne tumultuosa et subita, sed lenis et
modesta fiat expergefactio. Verum secunda tertiaque
conditio repugnant Regulae, quae vult ut <hi>surgentes a
mensa pausent in lectis suis.</hi> Et tamen S. Wolphelmus
abbas Bruvillerensis tempore meridiano <hi>non jacendo,
sed sedendo</hi> dormiebat, ut scribit Conradus in ejus
Vita num. 40 <note>(Bolland. 22 April.)</note>.</p>
<p> <hi>Cum omni silentio.</hi> ] Quantum esse debeat illud
silentium eleganter describit S. Adalardus in Statutis <note>(Lib. II, c. 6, Spicil. tom. IV)</note>:
 « Quando vero dormiendi
tempus fuerit, sive in die, sive in nocte, sicut
silentium funditus in ore, ita in incessu, ut nullus
injuriam patiatur, summa cautela esse debet. Nemo
vestimenta sua excutere, nemo incaute ascendere
vel descendere de lecto debet, vel caetera his similia,
quae strepitu vel cujuslibet incommodo sonitum
reddant, incaute agere debet. Sed et omni tempore,
<pb n="0708B"/>
ut praedictum est, omnis ibi cautela servanda est,
vel propter honestatem, vel propter infirmorum
requiem, ne si forte aliquis ibidem necessitate
coactus requiescere optat, alterius improbitate turbetur. » <hi>Vide</hi> 
 Udalrici lib. II, cap. 24.</p>
<p> <hi>Aut certe qui voluerit legere, sibi sic legat, ut alium
non inquietet.</hi> ] De hac lectione habemus concilii
Aquisgranensis canonem <note>(Can. 38)</note>,  « ut quando
fratres post sextam dormiunt, si quis eorum voluerit
legere, in ecclesia aut in lecto suo legat. »  Huic
canoni concinunt Consuetudines S. Benedicti abbatis
Anianensis <note>(Tom. IV Analect.)</note>:  « Post cibum autem
citius redeunt ad stratus suos, maxime juvenes vel
negligentes, quorum mores notantur. Si qui sunt de
quibus bene praesumitur, et volunt, liceat illis aliquantulum,
sed tamen breviter, vacare orationi in
ecclesia: in claustro autem vel prohibito loco nullus
inveniatur, ne forte, quod absit, aliquis fabulis vacet
vel otio. »  Divionenses S. Benigni ne quidem brevem
<pb n="0708C"/>
in ecclesia consessum indulgent; sed  « nemo, inquiunt <note>(Cap. 43)</note>,
unquam de dormitorio, postquam
ad meridianam vel ad completorium introierit, debet
exire, nisi forte hi qui necessarii sunt propter
hospites foris, sicut est hospitarius, eleemosynarius,
granetarius, et hujusmodi, si cellerarius vocaverit
eos. Quod si factum fuerit, mirabiliter emendari
debet, nisi forte alicui multum cognito et maturae
personae contingat quod sanguinet nasus ejus, vel
brachium cum multa affluentia; hic poterit ad meridianam
exire ad lavatorium. Nam nocte obseratum
ostium dormitorii est, et eundum <emph>617</emph> est ad necessarias. » 
Et tamen Cluniacenses in claustro cantare
aut legere poterant, ut docet Udalricus lib. II, cap. 24.
Sed et sanctus Anselmus prior Beccensis meridiano
tempore emendandis libris in claustro intendisse
legitur <note>(In ejus Vita num. 21, Bolland. 21 April.)</note>.
Id quod non permittunt antiqua Carthusiensium
Statuta, in quibus legitur <note>(Part. II, c. 18)</note>:  « In aestate
cum aliqui operantur, vel emendant libros, non
<pb n="0708D"/>
debent sine speciali licentia tempore dormitionis
operari. » </p>
<p> <hi>Et agatur nona temperius mediante octava hora.</hi> ]
Id est media post elapsam septimam, et ante incoeptam
nonam, uti exponunt Hildemarus, Bernardus
Cassinensis, Nicolaus de Fractura, Petrus Boherius,
et Joannes de Turrecremata. Et sic horam integram
cum dimidia, hoc est septimam totam et mediam
octavam somno impendebant. Regulae Tarnatensis,
S. Isidori et S. Fructuosi tres quieti meridianae horas
concedunt. Cassinenses a Pascha <note>(Declarat. Cassin.,
cap. 48)</note>, sive a festo S. Benedicti ad medium
Aprilem una hora, a medio Aprili ad medium Augustum
duabus horis, inde ad idus Septembris una hora
dormiunt et silent. Ad silentium quod spectat, scribit
Hildemarus quod <hi>incipi debet ad tertiam,</hi> quamvis id
Regula non dicat; sed loquitur haud dubium secundum
usum sui monasterii.</p>
<p>
          <pb n="0709A"/> <hi>Si autem necessitas loci vel paupertas exegerit, ut
ad fruges colligendas per se occupentur.</hi> ] Etiam omissa
lectione, ut praescribit supra citatus canon 17 concilii
Aquisgranensis, et antea Regula secunda et tertia
SS. Patrum cap. 5, et Regula S. Macarii cap. 10,
atque ut S. Maurum fecisse docet Faustus <note>(In ejus
Vita num. 15)</note>, scribens eum <hi>cum fratribus ad fruges
colligendas longiuscule a monasterio</hi> fuisse egressum,
et <hi>ad sextam refectionis horam cum iisdem fratribus</hi> 
rediisse; cum tamen ex Regula a quarta ad sextam
legere debuissent. <hi>Vide</hi> Regulam S. Donati ad virgines,
c. 20.</p>
<p> <hi>Quia tunc vere monachi sunt, si labore manuum
suarum vivunt.</hi> ] Quod sic capiendum non est, quasi
veri non essent monachi, qui ruralibus operibus
omissis, et alias habentes unde religiose vivant, lectioni
et orationi vacant. Sed hoc ad eorum consolationem
dixit, quos paupertas ad victum sibi comparandum
manuum labore cogit, ut loquitur Hildemarus.
Sive etiam, ut aiunt Bernardus Cassinensis et Boherius,
<pb n="0709B"/>
 « quia multum accedit ad statum monasticum
paupertas et occupatio in labore. »  Unde et S. Basilius
monachos instituens,  « Ratio, inquit <note>( <hi>Serm. 1 de
Instit. monach.</hi> )</note>, quaerendi victus his qui in hujusmodi
vitae genere degunt, ea maxime conveniens
judicanda est, quae ab Apostolo praescribitur, nimirum
ut manibus laborantes honeste suum quisque
panem manducet . . . . ut mandatum ejus impleatur,
qui jubet in sudore et labore nobis victum ut acquiramus,
et honestatis decor reprehensione ac nota
vacuus teneatur, cum nulla eos quotidiani victus necessitas
adigat in publicum prodire. » </p>
<p> <hi>Sicut et Patres nostri et apostoli.</hi> ] Quod ait <hi>Patres
nostri</hi> interpretantur commentatores Hildemarus, Bernardus
Cassinensis, <emph>618</emph> Boherius, Turrecremata,
de antiquis monachis Paulo, Antonio, Hilarione, etc.;
vel de Patribus Veteris Testamenti, Abraham, Isaac
et Jacob. <hi>Sed superior sensus est melior,</hi> inquit Hildemarus.
Hos imitati sunt in Hibernia S. Finani abbatis
primi discipuli <hi>(In ejus Vita num. 6, Bolland. 17
<pb n="0709C"/>
Febr.)</hi>,  « qui manibus suis laborantes, eremitarum
more, terram sarculo arabant, et respuentes animalia
nec unam vaccam habebant; et si quando eis
aliquis aliquid de lacte vel butyro offerret, jam non
recipiebant. »  Tales Bancorenses <note>( <hi>Vita S. August.
Cant. episcop., saec.</hi> I)</note>,  « quorum summa ultra duo
millia censebatur; »  et tamen  « omnes labore manuum
victitabant. »  Tales ex nostris Fuldenses, quos
S. Bonifacius ad Zachariam papam scribens asserit
esse viros  « strictae abstinentiae, absque carne et
vino, absque sicera et servis, proprio manuum suarum
labore contentos. »  Tales ab eodem Bonifacio
instituti Ordorpenses <note>( <hi>In Vita S. Bonif. c. 8, saec.</hi> III <hi>Ben.</hi> 
)</note>, qui, teste S. Willibaldo,  « propriis sibi, more
apostolico, manibus victum vestitumque instanter
laborando »  acquirebant. Tales Vallisumbrosani, de
quibus in Vita S. Aiberti legitur <note>( <hi>Apud Sur. 7 April.</hi> )</note>:
 « Stricte et inviolabiliter observatur institutum et
canon S. Benedicti, vivuntque laboribus manuum
<pb n="0709D"/>
suarum. »  Tales denique primi Roberti de Arbrissello
discipuli, ut docet Baldricus Dolensis episcopus
in ejus Vita n. 17 <note>( <hi>Bolland. 25 Febr.</hi> )</note>.</p>
<p>Non defuere tamen graves viri qui hujusmodi opera
in agris, tanquam monasticae observantiae contraria
et noxia reprobarent. S. Nonnosus Soractensis monasterii
praepositus, cum ad colligendas olivas fratres
foras mittere abbas voluisset <note>(S. Greg. lib. I Dial.,
c. 7)</note>,  « id fieri cum magna humilitate prohibuit, ne
exeuntes fratres de monasterio, dum lucra olei quaererent,
animarum damna paterentur. »  Et Joannes
Trithemius suos alloquens <note>(Homil. 7)</note>:  « Est alia,
inquit, consideratio, quae animum concitat meum, ne
vos externis operibus manuum de facili occupem sine
causa rationabili et necessitate manifesta: experior
enim quod labores hujuscemodi operis non conveniunt
in vobis observantiae regulari; sed integritatem
monasticae disciplinae apud vos magis destruunt quam
<pb n="0710A"/>
promoveant. Erubesco dicere, et nihilominus effari
compellor, vestros labores extra monasterium et
cellam plus destructionis afferre puritati animarum
quam salutis. Qui enim labores vestri? nonne vagari
et discurrere, comessationibus indulgere et poculis,
et reliquum temporis sermonibus occupare vanis et
inutilibus? Non habetis in vobis illum Spiritus Dei
sanctum fervorem, quo priscos institutionis nostrae
monachos legimus quondam inflammatos . . . Tempore
jejunii regularis illi statutum sibi abstinentiae modum
aut diligenter custodiebant, aut si prae magnitudine
laborum requievissent, ideo manducabant quatenus
labori apti et idonei redderentur: vos autem non
manducatis ut laboretis, sed laboratis potius ut manducetis,
quando ex regula fuerat jejunandum: occasionem
ex jejunio sumitis ut jejunium solvatis. Caeterum
quam immunde et vilissime nonnulli ex vobis
tractent indumenta sua, quis regularis disciplinae
stud osus amator aequanimiter ferat? Cujusnam sunt,
fratres mei, quae dispendiose consumitis? Christi patrimonium
<pb n="0710B"/>
est omne quod pertinet ad monasteria
servorum Dei . . . . Labores extra monasterium <emph>619</emph> 
propterea vobis minui, ne gravius male operando
peccaretis. »  Eadem videtur fuisse mens Guillelmi
abbatis S. Theodorici, cum scribens ad fratres de
Monte Dei dixit <note>(Cap. 22)</note>:  « Subdivalia exercitia et
opera, sicut sensus distrahunt, sic saepe etiam spiritum
exhauriunt; »  licet piis aliquando viris ad animae
salutem proficiant,  « cum graviore ruralium labore
operum sit major contritio corporis usque ad contritionem
et humilitatem cordis; et fatigationis suae
pressura exprimunt saepe vehementioris affectum devotionis,
quod etiam in labore jejuniorum, vigiliarum
et omnium in quibus afflictio corporis est, crebro
fieri manifestum est. »  Sed neque S. Benedictus id
absolute praescribit <note>(Cap. 66)</note>, maxime cum nolit
necessitatem esse <hi>monachis vagandi foras, quia non
expedit omnino animabus eorum.</hi> Nam, ut ait Rupertus <note>(Lib. III in Regulam S. Bened., c. 5)</note>,
 « qui haec
dicit, manifestum est quia non vult monachos occupari
<pb n="0710C"/>
in illis operibus manuum quae non possunt nisi
foris exerceri, sed tantummodo pro necessitate concedit
hoc fieri. » </p>
<p> <hi>In Quadragesimae vero diebus a mane usque ad tertiam
plenam vacent lectionibus suis, et usque ad decimam
horam plenum operentur quod eis injungitur.</hi> ]
Quem locum exponens Hildemarus ait:  « Quod dicit,
In Quadragesima usque decimam plenam operentur,
ideo plenam dicit, quia tunc in suo monasterio non
canebatur missa. Nunc autem quia missa canitur,
non possunt fratres usque decimam plenam operari,
et missam cantare et cum luce omnia agere; sed
considerare debet abbas ut usque ad illud tempus laborent,
quatenus missam, et vesperam, et manducare,
et omnia cum luce agere possint. Ergo ob hoc non
debet esse plena decima, sed incipiente decima canere
debent nonam. Deinde nona cantata, statim
canenda est missa. Deinde parvo intervallo facto, canenda
est vespera. »  Ubi respexit ad illum concilii
<pb n="0710D"/>
Aquisgranensis canonem:  « Ut in Quadragesima
usque ad nonam operentur fratres, quatenus missa
celebrata, congruo tempore reficiantur. »  Sed jam
nullum hujusce disciplinae vestigium apparet; imo
Boherii tempore elapsa sexta, missa jam decantata
erat, reficiebantque post nonam, uti ipse testatur in
primo commentario hunc ad locum sic scribens:
 « Hodie vero apud nos, ac in Romana curia, non
tantum horae tardant; imo hora sexta communiter
est missa finita, et finitis vesperis, fratribusque ad
mensam intrantibus, incipit decima hora intrare, et
licet hoc sit contra caput 41, in fine, et de Cons.
dist. 1, cap. <hi>Solent;</hi> non multum tamen elongari
videtur a Regula. » </p>
<p>Hactenus S. Benedictum horas lectioni operique
manuum assignantem audivimus: nunc quid alii monasticarum
regularum conditores ea de re praescripserint,
referre exigit officii nostri ratio.</p>
<p>
          <pb n="0711A"/>Itaque S. Antonius generatim duntaxat ait <note>(Num.
36)</note>:  « Coge te ipsum in opere manuum tuarum, et
timor Domini inhabitabit in te. »  Et infra <note>(Num. 40)</note>:
 « Cum sederis in cella tua, sollicitus esto de tribus
hisce rebus perpetuo. <emph>620</emph> Nimirum de opere manuum
tuarum, de meditatione tuorum psalmorum,
et de oratione tua. »  Idem legitur in Regula abbatis
Isaiae num. 7 et 11.</p>
<p>Regula SS. Serapionis, Macarii, Paphnutii et alterius
Macarii haec habet <note>(Cap. 10)</note>:  « Debent fratres
istum ordinem tenere: a prima hora usque ad horam
tertiam Deo vacent fratres. A tertia vero usque
ad nonam quidquid injunctum fuerit a Patre, sine
aliqua murmuratione faciant. » </p>
<p>Regula secunda SS. Patrum <note>(Cap. 5)</note>:  « Ita meditationem
habeant fratres, ut usque ad horam secundam
legant, si tamen nulla causa exstiterit, qua necesse
sit etiam praetermissa meditatione aliquid fieri
in commune. Post horam vero secundam unusquisque
ad horam nonam quidquid injunctum fuerit sine
<pb n="0711B"/>
murmuratione vel haesitatione perficiat. »  Idem habent
Regula tertia SS. Patrum c. 5, et Regula S. Macarii
c. 10 et 11.</p>
<p>Regula incerti auctoris <note>(Cap. 2)</note>:  « Operentur a
mane usque ad sextam, et a sexta usque ad nonam
vacent lectioni, et ad nonam reddent codices; et postquam
refecerint, sive in horto, sive ubicunque necesse
fuerit, faciant opus usque ad horam lucernarii. » </p>
<p>Regula S. Caesarii ad monachos <note>(Cap. 14)</note>:  « Omni
tempore usque ad tertiam legant, post tertiam unusquisque
sibi opera injuncta faciat. »  Et ejusdem Regula
ad virgines <note>(Cap. 17 et 18)</note>:  « Omni tempore
duabus horis, hoc est a mane usque ad horam secundam
lectioni vacent; reliquo vero diei spatio faciant
opera sua, et non se fabulis occupent. » </p>
<p>Regula S. Aureliani ad monachos <note>(Cap. 24)</note>:  « Per
totum diem cum manibus operantur, meditatio sancta
de corde non cesset, »  hoc est ab hora tertia;
nam postea statuit <note>(Cap. 28)</note>, ut  « completis matutinis,
<pb n="0711C"/>
statim dicatur prima, deinde usque ad horam
tertiam omnes lectioni vacent. »  Similiter in Regula
ad virgines cap. 20.</p>
<p>Regula S. Ferreoli <note>(Cap. 26)</note>:  « Usque ad horam
diei tertiam in omni tempore lectioni monachus tam
senior quam extremus vacare procuret; et sic demum
in reliqua parte diei deputati operis cura succedat,
praeter aegrotos tantum, quibus imponi hoc supra
propriam voluntatem vel potius virtutem communis
infirmitas non permittit. » </p>
<p>Regula S. Columbani <note>(Cap. 3)</note>:  « Quotidie jejunandum
est, sicut quotidie orandum est; quotidie
laborandum quotidieque est legendum. » </p>
<p>Regula Tarnatensis <note>(Cap. 9)</note>:  « Omni tempore
duabus horis in die spirituali meditationi vacabunt;
aestatis vero tempore matutinis ex more completis,
et prima dicta, omnes opera quae jubentur assumant.
Deinde tertia celebrata, ad expedienda quae suscepta
fuerant revertantur . . . . A sexta quoque hora usque
ad nonam vacent quieti vel etiam lectioni. Post horam
<pb n="0711D"/>
vero nonam, aut in horto, aut ubi poscit utilitas,
usque ad horam lucernarii omnes in unum solatium
commodabunt. Hiemis vero tempore, matutinis
vel prima transactis, omnibus usque ad tertiam vacare
conceditur lectioni; qua consummata, gratanter
quod eis injunctum fuerit implere festinent, ut jam
dictum est, usque ad horam lucernarii. » </p>
<p> <emph>621</emph> Regula S. Isidori <note>(Cap. 6)</note>:  « Aestate a mane
usque ad horam tertiam laborare oportet. A tertia
autem usque ad sextam lectioni vacare; dehinc usque
ad nonam requiescere. Post nonam autem ad tempus
vespertinum iterum operari. Alio autem tempore, id
est autumno, hieme, sive vere, a mane usque ad tertiam
legendum, post celebrationem tertiae usque ad
nonam laborandum est. Post refectionem autem nonae,
aut operari oportet, aut legere, aut sono vocis
aliquid meditari. » </p>
<p>
          <pb n="0712A"/>Regula S. Fructuosi <note>(Cap. 6)</note> dicta prima ad horam
diei tertiam laborem praescribit; dicta tertia lectionem
sive orationem; post refectionem quietem et silentium
ad nonam. Deinde, si necesse fuerit, ut revertantur ad
opus usque dum conveniant ad duodecimae officium.</p>
<p>Regula Cujusdam ad monachos generatim scribit <note>(Cap. 12)</note>:
 « Monachos semper oportet laborare, et
sine sollicitudine vitam suam transigere. Omnia quaecunque
laboraverint, excepto, ut supra diximus, pane
exiguo et vestimento, pauperibus distribuant. » </p>
<p>Regula Magistri <note>(Cap. 50)</note>:  « Tempore hiemis ab
aequinoctio hiemali, quod est octavo calendas Octobris,
usque in Pascha, quia frigus est, et mane fratres
non possunt aliquid operari, a prima usque ad tertiam » 
lectionem jubet; dicta tertia, laborem usque
ad sextam. Sexta cantata, laborem iterum usque ad
nonam; qua item persoluta, laborem etiam usque ad
lucernariam. « In aestatis vero tempore, id est a Pascha
usque aequinoctium hiemale, quod est octavo
calendas Octobris, quia magis mane refrigerat, a
<pb n="0712B"/>
prima usque in tertiam operentur, ut recenti et suavi
vel gravi brevium noctium somno careant. Item post
dictam tertiam usque in sextam laborent. »  Post sextam
et modicam inde secutam quietem, labori vacent
iterum usque ad nonam: inde ad inchoatam temperius
lucernariam lectioni.</p>
<p>Regula solitariorum praescribit <note>(Cap. 40)</note>, ut  « omni
tempore a mane usque ad horam pene tertiam lectioni
vacent: ab hora autem tertia usque ad horam
quasi nonam laborent quod necessarium fuerit, nisi
forte paululum in stratis aestivo tempore pausare voluerint,
et semper intermisceatur oratio cum opere;
a nona quoque hora usque ad vesperam iterum orationi
et lectioni vacent. » </p>
<p>Regula ms. incerti auctoris <note>(Cap. 2, in codice biblioth.
reginae Sueciae)</note>:  « A S. Pascha usque ad calendas
Octobris post matutinum officium mox prima
subsequatur, et usque ad tertiam manibus operandum
est simul cum divina meditatione. Post tertiam autem
<pb n="0712C"/>
missarum solemnia celebranda sunt: qua expleta,
usque ad sextam lectio divina studenda est. Post
sextam autem, si quarta et sexta et septima feria non
fuerit, reficiendum est. Post refectionem autem, sicut
B. Benedictus caeterique Patres docent, aut requiescendum
est, aut legendum usque ad nonam. Post
nonam autem usque ad vesperas operari et psallere
oportet. Post vespertinum autem officium, quibus necesse est, 
edendi licentia a quibusdam SS. Patribus
concessa est. Post haec, quantum hora permittit, lectio
vacanda est; et sic luce adhuc diei completorium
persolvendum. »  Et sequenti capite: a calendis Octobris <emph>622</emph> 
 usque ad Pascha  « media nocte solemne
officium peragendum est; quo peracto, in divinis
precibus tota deinceps nox ducenda est usque mane.
Matutinorum solemnitas incipiente luce celebranda
est . . . . Peractum vero matutinorum officium, usque
ad horam diei secundam secretius soli Deo orationibus
summo cum studio intentissime insistendum . . . .
Expletum * autem praedictum officium (primae), lectio
<pb n="0712D"/>
sancta usque ad horam diei tertiam de manibus tuis
non recedat . . . . Expletum * vero horae tertiae, usque
ad horam diei sextam propriis manibus simul cum
divinis canticis operari oportet . . . . Expleto sextae horae
officio, iterum ut supra cum divina meditatione
ad aliquod opus propriis manibus exercendum, properare
festina usque ad horam nonam . . . . Post nonam
autem missarum solemnia celebranda sunt. Post haec
autem divina lectio in manibus cum compunctione
cordis amplexanda est usque ad vespertinum officium . . . .
(Post refectionem) iterum sancta in manibus
lectio ascendat usque ad terminum lucis diei. » </p>
<p>Regula S. Donati ad virgines <note>(Cap. 20)</note>:  « A secunda
hora usque ad tertiam, si aliqua necessitas ut
operentur non fuerit, vacent lectioni: reliquo vero
spatio diei faciant opera sua; et non se fabulis occupent,
propter illud Apostoli: <hi>Cum silentio operantes.</hi> » </p>
<p>
          <pb n="0713A"/>Regula Cujusdam item ad virgines <note>(Cap. 12)</note>:  « Operatio
manuum ab hora secunda sumat exordium, ut
in horam nonam finem accipiat. Ab hora vero nona
lectio usitetur; et si aliquando proprium aliquod
opus faciendum aut vestimenti consuendi, vel lavandi,
aut quodlibet aliud opus per abbatissae vel praepositae
commeatum faciet, etc. » </p>
<p>Regula B. Aelredi abbatis ad virgines <note>(Cap. 14)</note> a
calendis Novembris ad Quadragesimam post nocturnas
vigilias ad auroram usque praescribit lectionem,
orationem, aut opus aliquod manuum; albescente
aurora matutinas laudes cum hymnis horae primae
persolvi, et sic cum alternatione lectionum, orationum
et psalmorum, tertiam exspectari:  « Qua dicta,
inquit, in opere manuum usque ad horam nonam
occupentur. »  A Pascha autem ad praedictas calendas <note>(Cap. 15)</note>,
 « dicta prima, sacrificium diurni operis
inchoet usque ad horam tertiam. In lectione et oratione
usque ad sextam spiritum occupet. Post sextam,
sumpto cibo, pauset in lectulo suo usque ad
<pb n="0713B"/>
nonam; et sic usque ad vesperam manibus operetur. » 
In Quadragesima vero <note>(Cap. 18)</note>,  « dicta post
matutinas prima, usque ad plenam tertiam psalmis
ac lectionibus vacet. Tertiae vero horae laude completa,
operi manuum usque ad horam nonam devota
insistat, breves per intervalla orationes inserens; dictaque
post hoc vespera, corpus reficiet; et sic tempus
completorii psallens exspectet. » </p>
<p>Denique Statuta Guigonis prioris Carthusiae <note>(Cap.
29)</note>:  « Spatium a tertia usque ad sextam hieme, et
a prima usque ad tertiam aestate manuum operibus
deputatur, quae tamen opera brevibus volumus orationibus
interrumpi . . . . et quod nonam vesperasque
disterminat, manualibus occupatur operibus. »  Idem
habent antiqua Carthusiensium statuta; in quibus tamen
additur <note>(Part. I, cap. 41, n. 20)</note>:  « Porro a spatiis
operibus manuum deputatis <emph>623</emph> utilitatem non
intendimus excludere lectionis. » </p>
<p>Tandem de S. Stephano abbate Obazinensi primisque
<pb n="0713C"/>
ejus discipulis in ejus Vita lib. I, num. 15
<note>( <hi>Tom</hi> IV <hi>Miscel. Bal.</hi> )</note>, legitur:  « Labor manuum
tam illi quam fratribus assiduus erat et solito gravior,
quibus nec totius diei spatium ad hoc sufficiebat,
propter quod ipsam plerumque refectionem
usque in vesperam differebant, ne ejus intuitu ex
diurnis operibus aliquid minueretur. » </p>
<p>Ex his omnibus apparet quanti apud veteres monachos
labor manuum aestimatus fuerit; in quo tot
diei horas impendebant. Jam vero nonnullis erit fortassis
animus rescire, quibus potissimum operibus
tanto temporis spatio occuparentur. De Pachomianis,
qui omnium primi coenobiticam vitam secuti sunt,
ita scribit Palladius <note>(Laus. cap. 39)</note>:  « Exercent omnem
artem, et ex his quae supersunt, aedificant etiam
mulierum monasteria et custodias: mane ergo surgentes,
ii quibus sua vice hoc munus obtingit, alii
quidem sunt occupati in culina, alii vero versantur
in mensis parandis, mensae imponentes panes, et
olera agrestia, olivas, caseos, et extremas carnium
<pb n="0713D"/>
partes, et comminuta olera. Atque ingrediuntur quidem
qui minus sunt robusti hora septima, et comedunt,
ut qui imbecilliores sint. Alii nona, alii decima,
alii sero vespere, alii post biduum, alii post
triduum, alii post quatriduum, alii post quinque dies,
adeo ut unumquodque elementum horam propriam
significet. Sic autem erant eorum quoque opera:
alius quidem laborat in agro colendo, alius in horto,
alius in pistrino, alius in aeris officina, alius in fabricando,
alius in arte fullonia, alius in parandis coriis,
alius in consuendis calceis, alius in pulchre scribendo,
alius contexebat magnas sportas, alius canistros
et sportulas. Memoriter autem omnes expromunt
Scripturas. » </p>
<p>De Basilianis audiendus est ipse S. Basilius <note>(Regul.
fus. cap. 38)</note>:  « Singulatim, ait, quaedam artificia
praescribere non est facile, propterea quod apud alios
alia juxta negotiationum cujusque loci commoditatem
<pb n="0714A"/>
requiruntur. Potest illorum electio quaedam generali
sermone determinari, ut pote quod nobis conveniant
quaecunque vitae nostrae statum pacatum ac tranquillum
retinent, nec multo negotio ad comparandam
congruam materiam opus habent, neque multum efflagitant
molestiae ad distrahendum ea quae parantur,
et quae nobis nullum virorum aut mulierum indecorum
convictum conciliant. Est autem nobis peculiariter
hoc spectandum, ut frugalitatem ac vilitatem servemus,
caventes nes stultis ac noxiis mundi desideriis
serviamus operando quae ab illis affectantur; videlicet
in textrina operi nostro admittere debemus quod
juxta vitae consuetudinem negotiationi servit, non
quod ad praedam ac laqueos adolescentium ab impuris
ac lascivis excogitatur. Similiter et in sutorio iis
est per eam artem serviendum qui ad usum necessaria
requirunt. Artes vero architectorum, fabrorum,
aerariorum, et agriculturae, licet in se ipsis necessariae
sint humanae vitae, et multum afferant utilitatis, et
propria ipsarum ratione a nobis non sint <emph>624</emph> rejiciendae;
<pb n="0714D"/>
si tamen vel turbas nobis quandoque generare,
aut fratrum coadunationem convellere inveniantur;
tum illas necessario vitabimus, praeferentes
eas quae indivulsam nobis et Domino deditam vitam
conservant, et neque a psallendi et precandi opportunitate,
nec a reliquo disciplinae statu pietatis studio
incumbentes abstrahant. Alioqui si nihil damni afferant
primario vitae nostrae proposito, multis aliis
praeferendae sunt, maxime agricultura, quae de suo
quae necessaria sunt administrat, et agricolas molestia
liberat circa multa operandi, ac sursum deorsum
cursitandi, modo si, quemadmodum diximus, nihil
vel e vicinis vel domesticis turbarum ac tumultuationis
pariat. »  Et alibi <note>(Constitut monastic. cap. 6)</note>:
 « Operari, inquit, addecet religiosum ea quidem
quae sibi conveniant, quaecunque videlicet ab omni
negotiatione, et remotioribus occupationibus, turpique
lucro aliena sunt; quae sub lecto nobis manentibus,
qualia multa sunt, perfici queunt; ut et opus adimpleatur
<pb n="0714C"/>
et tranquillitas conservetur. Si vero propter aliquam
necessitatem subdiale opus perficiendum
fuerit, ne hoc quidem philosophiam impediet, etc. » </p>
<p> S. Hieronymus Rusticum monachum de ratione
vitae instituendae instruens <note>(Epist. 4)</note>, haec illi commendat
opera:  « Vel fiscellam, ait, texe junco, vel
canistrum lentis plecte viminibus: sarriatur humus,
areolae aequo limite dividantur, in quibus cum olerum
jacta fuerint semina, et plantae per ordinem positae,
aquae ducantur irriguae . . . . . Inserantur infructuosae
arbores vel gemmis vel surculis, ut parvo post tempore
laboris tui dulcia poma decerpas. Apum fabricare
alvearia, ad quas te mittant Salomonis proverbia,
et monasteriorum ordinem, ac regiam disciplinam
in parvis disce corporibus: texantur et lina
capiendis piscibus, scribantur libri, ut et manus
operetur cibum, et animus lectione saturetur. » </p>
<p>Denique in Regula S. Ferreoli <note>(Cap. 28)</note> legimus:
 « Nullus ergo si quominus opera faciat, putet causam
justae excusationis afferre; quia qui, ut supra
<pb n="0714D"/>
diximus, agriculturam exercere non valet, legere,
scribere, quod est praecipuum opus, piscium etiam
providere capturam, rete texere, calceamenta fratribus
praeparare, vel reliqua quae similia sunt facere
atque implere potest. »  Et in Regula S. Isidori <note>(Cap.
6)</note>:  « Hortos olerum, vel apparatus ciborum propriis
sibi manibus fratres exerceant; aedificiorum autem
constructio, vel cultus agrorum ad opus servorum
pertinebunt. »  <hi>Videsis</hi> Vitam S. Sequani, n. 12; S.
Galli, cap. 6, et S. Stephani Obazinensis l. I, n. 15.</p>
<p>Nostros specialius quod spectat, varios eorum
fuisse pro temporum, locorum personarumque constitutione
labores nemini dubium est. In ipso nascentis
ordinis exordio, cum paucos haberent reditus, et
ab hominum frequentia remota ad vivendum loca quaererent;
ubi primum aliquem ad habitandum elegissent,
<pb n="0715A"/>
statim illic monasterium construere cogitabant, quod
tam necessitate exigente quam poenitentiae amore propriis
aedificabant manibus, uti Cassini fecisse S. Benedictum
testatur <emph>625</emph> S. Gregorius lib. II Dialog.,
c. 9 et 11. Hujus rei egregium habemus exemplum
in Guillelmo abbate Hirsaugiensi <note>( <hi>Trith. in Chron.
Hirsaug., ann.</hi> 1082)</note>, qui cum in votis haberet  « monasterium
construere, id novem annis per monachos
suos perfecit; quippe cum ferme essent ducenti numero,
erant inter eos latomi, fabri, lignarii, ferrariique
et architecti in omni arte et scientia architecturae
peritissimi, qui totum opus sine adjutorio saecularium
artificum egregio tabulatu, ut hodie cernitur ecclesia,
consummarunt. »  Et certe, ut ait alter Guillelmus
<note>( <hi>Guillel. abbas S. Theo. ad fratres de Monte Dei,
cap.</hi> 12)</note>,  « non a saeculi hominibus decet fieri tabernaculum
Dei cum hominibus. Ipsi quibus in altitudine
mentis ostenditur exemplar veri decoris domus Dei,
ipsi aedificent sibi. Ipsi quibus sollicitudo interiorum
suorum contemptum et negligentiam indicit omnium
<pb n="0715B"/>
exteriorum, ipsi aedificent sibi formam paupertatis,
et sanctae simplicitatis speciem, et paternae frugalitatis
lineamenta. Nulla sic aptabit artificum industria,
sicut eorum negligentia. » </p>
<p>Deinde, <hi>cum nulla eis tunc esset possessio, non vineae,
non pecora,</hi> ut de primis Benedicti Anianensis
discipulis scribit Ardo, propriis sibi manibus victum
comparabant, agros excolentes: quem laborem de
sancto Benedicto ascribit S. Gregorius, sancto Mauro
Faustus, Gemmeticensibus anonymus in Vita sancti
Filiberti, Wiremutensibus Beda in Vita sancti Benedicti
Biscopi, Rotonensibus liber II de Gestis sanctorum
Rotonensium. Atque hujusmodi prae aliis labores
dilexisse videtur S. Junianus, qui, testante Wlfino
Boetio, ad regem conquestus est de angustia sui monasterii
<note>( <hi>Saec.</hi> I <hi>Ben.</hi> )</note>, asserens  « nec se habere ubi
operis exercitium fieret secundum Regulam jam
supradicti Benedicti Patris. » </p>
<p>Praeterea cum quibusdam deessent servi, omnia
monasterii ministeria propriis exercebant manibus,
<pb n="0715C"/>
molendinum, pistrinum, hortum, aliaque id genus;
id quod Fuldenses monachi, porrecto ad Carolum
Magnum libello, enixe flagitaverunt, postulantes <note>(Num. 16)</note> 
  « ut ipsa monasterii ministeria per fratres
ordinentur, id est, pistrinum, hortus, braciatorium,
coquina, agricultura, et caetera ministeria,
sicut apud decessores nostros fuerunt. » </p>
<p>Insuper, cum ad agros excolendos, ligna aliaque
ad vitam necessaria in monasterium afferenda, omniaque
monasterii ministeria obeunda, nonnulla viderentur
animalia necessaria, horum cura etiam in
agris pascendorum alicui committebatur, ut patet ex
Vita S. Benedicti abbatis Anianensis, in qua haec
lego <note>(Num. 38, saec. IV Ben.)</note>:  « In montibus autem
in quibus fratres soliti erant alendarum ovium curam
habentes habitare, sibi ad orandum exiguum oratorium
exstruxerunt. » </p>
<p>Tandem, cum varias in monasteriis artes exerceri
S. Benedicti Regula permittat, qui aliquam callebant,
<pb n="0715D"/>
huic potissimum applicabantur. Camaldulenses, ut
docet Petrus Damiani <note>( <hi>In Vita S. Romualdi, cap.</hi> 26)</note>,
 « faciebant omnes opera manuum, alii scilicet cochlearia,
alii nebant, alii retia nectebant, alii cilicia. » </p>
<p>Posteaquam vero pia regum ac principum liberalitate
sufficienti reditu ditata fuerunt monasteria,
non jam cogente necessitate, sed solo amore poenitentiae
adeo duris laboriosisque operibus vacabant;
aliquando <emph>626</emph> etiam ad expellendum otium levioribus.
De Cluniacensibus audiendus est Udalricus <note>(Lib. I, c. 30)</note>;
cum interrogatus  « quod sit opus manuum
et quomodo fiat? »  respondet:  « Certe, ut non
mentiar, quod ego saepius vidi, non erat aliud quam
fabas novas, et nondum bene maturas de folliculis
suis egerere, vel in horto malas herbas et inutiles, et
quae bonas herbas suffocabant, eruere; et aliquando
panes formare in pistrino. »  De hoc postremo opere
aliisque in mss. Germaniae Consuetudinibus haec
<pb n="0716A"/>
lego: <note>(Num. 33)</note>:  « Aliquando, si necesse est, in
tempore operis lavant vestimenta sua; hebdomadarii
vadunt ad coquinam; fratresque interdum generaliter
intrant pistrinum, pastamque propriis manibus
praeparant, et temperant ad faciendos panes. » </p>
<p>Aliis expellendo otio, ac pietati fovendae peropportunum
visum est libros scribere; quem laborem
imprimis commendat Cassiodorus ad monachos suos
sic scribens <note>(De Institut. divin. Scrip., cap. 30)</note>;
 « Ego fateor votum meum inter vos: quaecunque
possunt corporeo labore compleri, antiquariorum
studia (si tamen veraciter scribant) non immerito
forsitan plus placere, quod et mentem suam relegendo
Scripturas divinas salubriter instruant, et Domini
praecepta scribendo longe lateque disseminent, teli
intentio, laudanda sedulitas, manu hominibus praedicare,
digitis linguas aperire, salutem mortalibus tacitam
dare, et contra diaboli subreptiones illicitas calamo
atramentoque pugnare: tot enim vulnera Satanas
accipit quot antiquarius Domini verba describit.
<pb n="0716B"/>
Uno itaque loco situs, operis sui disseminatione per
diversas provincias vadit: in locis sanctis legitur
labor ipsius, audiunt populi unde se a prava voluntate
convertant, et Domino pura mente deserviant. Operatur
absens de corpore suo, etc. »  Et Petrus Venerabilis <note>(Lib. I, epist. 20)</note> 
 ad Gislebertum eremitam:
 « Plantari non possunt arbusculae, rigari nequeunt
sata, neque aliquid ruralis operis exerceri, reclusione
perpetua prohibente; sed quod est utilius pro aratro
convertatur manus ad pennam, pro exarandis agris
divinis litteris paginae exarentur. Seratur in chartula
verbi Dei seminarium, quod maturatis segetibus, hoc
est libris perfectis, multiplicatis frugibus esurientes
lectores repleat; et sic panis coelestis lethalem animae
famem depellat: sic plane, sic verbi Domini poteris
fieri taciturnus praedicator, et lingua silente in multorum
populorum auribus manus tua clamosis vocibus
personabit. »  Eumdem laborem singulari opusculo
laudavit Joannes Trithemius, etiam post typographiae
inventionem fratres suos ad illum invitans. <hi>Vide</hi> Benedicti
<pb n="0716C"/>
ejusdem lib. I de Viris illustribus ordinis S. cap. 6.</p>
<p>Denique, aliud laboris genus a nostris frequentatum
notat Mabillonius <note>(Praefat. ad saec. I Bened., pag.
60)</note>: nimirum qui prae corporis infirmitate operosos
labores manibus exercere non poterant, iis pro Regulae
indulgentia prolixioribus studiis aliorum operas
compensare licebat. Quod probat exemplo Lanfranci,
qui, ut loquitur Guillelmus Malmesburiensis <note>(Lib.
I de Gestis Pont. Angl.)</note>:  « Factus monachus, homo
qui ne ciret agresti opere victum quaerere, publicas
scholas de dialectica professus est, ut egestatem monasterii
scholarum liberalitate <emph>627</emph> temperaret, » 
cum econtra Herluinus abbas coquendis panibus, et
fimo tractando occuparetur, et S. Bernardi abbatis
Clarevallensis, cui pro manuum labore commissa est
cura divini verbi docendi et praedicandi, uti ipse
testatur in quodam sermone his verbis <note>(Serm. 10,
in psal. XC)</note>:  « Quod aliquoties vobis loquimur praeter
consuetudinem ordinis nostri, non nostra id agimus
<pb n="0716D"/>
praesumptione, sed de voluntate venerabilium
fratrum et coabbatum nostrorum, qui id nobis etiam
injungunt, quod tamen sibi passim nolunt omnino
licere. Nempe aliam mihi rationem et singularem necessitatem
esse noverunt; neque enim modo loquerer
vobis, si possem laborare vobiscum. Illud forte vobis
efficacius verbum fieret, sed et conscientiae meae magis
acceptum. Caeterum quando id mihi peccatis meis
exigentibus, et onerosi hujus, ut ipsi scitis, tam
multiplici infirmitate corporis, et ipsa quoque temporis
necessitate negatur, utinam dicens et non faciens
in regno Dei vel minimus merear inveniri! » </p>
<p>Locus hic peropportunus se exhibet disquirendi
num possint monachi a labore manuum quotidiano
dispensari, ac litterarum studiis applicari: etsi enim
ab ipso vitae coenobiticae principio floruerint apud
monachos sacrarum litterarum studia, non defuerunt
tamen hac nostra aetate qui sic eos quotidiano manuum
<pb n="0717A"/>
labori occupatos velint, ut nulla penitus sit eis
studendi licentia. Id quod tanta animorum contentione
propugnant, ut quasi pro aris et focis illis decertandum
esse diceres. Horum libros, pietate licet
et eruditione plurima refertos, ut primum prodierunt
in lucem, improbaverunt hac in re viri doctissimi
pene omnes, qui quantum ex monachorum et maxima
Benedictinorum doctrina utilitatis accesserit Ecclesiae
recolentes, tam necessario eos interdicere exercitio
piaculum duxerunt. Ego vero etsi persuasum
habeam instituta a S. Benedicto in suis monasteriis
scientiarum gymnasia, nec posse studia ex claustris
monachorum expelli, quin simul et a sancti Patris
mente et ab ejus Regula discedatur: hanc tamen in
hoc scripto quaestionem ita agitabo, ut litem absolute
non dirimam; sed quia utraque sententia suas habet
rationes, suos patronos et defensores, quorum et religioni
et virtuti non deferre minime possum, utriusque
etiam hic argumenta depromere contentus
<pb n="0717B"/>
ero, liberum cedens aequis lectoribus quam ex duabus
voluerint amplecti sententiam.</p>
<p>Igitur qui negant monachos posse a labore manuum
dispensari, et litterarum studiis applicari, nituntur:
Primo, antiquorum monachorum exemplo, quibus,
ut aiunt, ignota fuerunt litterarum studia, cum
tamen plures in die horas labori manuum impenderent.</p>
<p>Secundo, exemplo Christi et SS. apostolorum,
quos quidem aliquoties laborasse manibus legimus,
studuisse nunquam; ut mirum sit eos qui vitam apostolicam
Christique in se actus exprimere sibi proposuerunt,
dimisso manuum labore, sterili litterarum
studio applicari, maxime cum nulla Ecclesiae auctoritate
legitima dispensatio a labore, studiorumque
exercitatio in monachis unquam sit approbata.</p>
<p> <emph>628</emph> Tertio, quia praeceptum est omnibus impositum
vitandi otii; quod certe implere non possunt
qui, abjecto labore, studiis monachos applicare volunt,
cum eorum pars non minima, ne dicam maxima,
<pb n="0717C"/>
talis animi contentionis sit incapax, quam proinde
labore manuum destitutam mortali otio torpere necesse
sit.</p>
<p>Quarto, quia monachis poenitentiae destinatis magis
conveniunt labores qui corpus atterunt, quam litterarum
studia, quibus animus recreatur, et corpus
mortificationis gloria privatur.</p>
<p>Quinto, quia studium pietati inimicum, devotionem
exstinguit, compunctionis lacrymas exsiccat, pios
animi motus comprimit. Econtra vero graves manuum
labores contritione corporis interiores cordis affectus
non raro excitant.</p>
<p>Sexto, quia <hi>scientia inflat,</hi> ut ait Apostolus, nec
sine aliquo animi dolore videre possumus viros doctos,
sui ipsius ignaros, despecta humili professionis
suae conditione, honores ambire, cathedras concionatorum
aucupari, extra metas status sui foras prodire:
quod utinam non ita frequens experiremur! At
vero labor manuum fastus vitae praeteritae et deliciarum
facit oblivisce, et humilitatem cordis contritione
<pb n="0717D"/>
corporis acquirit, ut docet inter alios Cassianus.</p>
<p>Septimo, quia studia multa post se trahunt incommoda,
quae certe laboris manuum bono non sunt
praeferenda: exinde enim omnis regularis observantiae
disciplina pessum iit; quod maxime octavo nonoque
saeculo apparuit, quo florere coeperunt apud
monachos litterarum exercitationes; nam cum illis
saeculis a recta vivendi ratione deflexerint monachi,
non immerito in litterarum studium disciplinae regularis
ruina refunditur; qua de re conqueruntur
Patres concilii Vernensis his verbis <note>(Can. 3, an. 844)</note>: <hi>In locis sanctis, hoc est monasteriis, alios studio, nonnullos desidia . . . . a sua professione deviare comperimus.</hi> </p>
<p>Octavo denique, sufficere monachis simplicem
sacrae Scripturae, operum sanctorum Patrum ad morum
directionem scriptorum, piorumque monachorum
historiae lectionem: at vero Ecclesiae traditionem investigare,
<pb n="0718A"/>
conciliorum summorumque pontificum decreta
discere, ecclesiasticas historias scrutari, de
theologicis dogmatibus disputare, quid haec ad viros
mundo mortuos? Ita fere argumentantur qui laborem
manuum studiis praeferendum esse existimant.</p>
<p>Alii econtra asserunt, primo, ordini monastico
haud esse essentiale operari manibus, cum nonnulli
inter veteres monachos viri graves, et pietate, et
virtutum meritis insignes, ab omni prorsus exteriori
labore abstinuerint: qualis fuit imprimis S. abbas
Paulus in Ferme, qui mons est in Sceti, degens,
haud pauciores quingentis monachos habens; quique,
ut scribit Sozomenus <note>(Hist. lib. VI. c. 29)</note>  « <hi>nullum
opus faciebat,</hi> nec ab ullo accipiebat quidquam praeterquam
quod esurus esset; orationi tantum vacabat,
trecentas orationes velut tributum quoddam quotidie
persolvens Deo; »  id quod praeter Sozomenum
narrat etiam Palladius in Lausiaca cap. 23. Idemque
cap. 52 refert de S. Apolline,  « qui erat Pater <emph>629</emph> 
monachorum quingentorum, valde clarus et celebratus
<pb n="0718B"/>
in Thebaide, quod scilicet ejus opus erat toto
diurno spatio preces edere, noctu quidem centies,
interdiu autem toties flexis genibus. » </p>
<p>Simili prorsus disciplina suos informaverat Julianus
Sabas. Hic enim, ut scribit Theodoretus <note>(Theod.
Philoth. cap. 2)</note>,  « illos docuit intus quidem communem
Deo offerre hymnodiam: post auroram vero
duos exire in solitudinem; et unum quidem flexis
genibus offerre eam quae Domino debetur adorationem;
alterum vero stantem Davidicos psalmos psallere
quindecim. Deinde facta operis commutatione,
alterum quidem surgentem canere, alterum vero
humi procumbentem adorare, et id a mane usque ad
crepusculum assidue faciebant. » </p>
<p>Atque hanc non fuisse quorumdam duntaxat, sed
multorum consuetudinem, docuisse visus est abbas
Athanasius <note>(Joan. Mosch. in Prato spirit., cap. 130)</note>,
suis exprobrans, quia  « sub patribus nostris in studio
erat distractiones animi vitare: nostris vero
<pb n="0718C"/>
temporibus olla obtinuit, <hi>et opus manuum.</hi> »  Unde
merito licet inferre, ergo sub patribus ejus <hi>non obtinebat
opus manuum.</hi> </p>
<p>Neque vero in Oriente tantum viguit hujusmodi
observantia: eam siquidem cum vita monastica in
Occidentem invexit etiam S. Martinus, testante Severo
Sulpicio <note>(Lib. I de Vita S. Martini)</note>, quod ejus
in monasteriis  « <hi>ars ibi exceptis scriptoribus nulla
habebatur;</hi> cui tamen operi minor aetas deputabatur,
majores orationi vacabant. » </p>
<p>Idem institutum secutus est S. Eparchius abbas
Enculismensis, qui, ut scribit anonymus in ejus
Vita n. 17 <note>(Saec. I Ben.)</note>,  « monachis suis non solum
laborare, sed nec panem etiam coquere unquam permisit,
nisi tantum orationi insistere. » </p>
<p>Quid quod  « discipulum ipsius B. Benedicti S.
Maurum ad has Galliarum partes pro construendis,
secundum ipsius doctrinam coenobiis ab ipso directum,
legimus hunc morem in monasterio quod in
Andegavensi episcopatu construxerat tenuisse: ut
<pb n="0718D"/>
quia eis sine proprio labore cuncta necessaria suppeditabant;
omisso manuum opere, spiritualibus, ut
diximus, exercitiis exercitati, otiosi non essent; sicque
sibi nuper a sancto traditam Regulam bona semper
operando optime conservarent, »  quemadmodum
ait Petrus Venerabilis ad S. Bernardum scribens <note>(Lib. I epist. 28)</note>;
cui etiam concinit Rupertus abbas
Tuitiensis l. III in Regul. S. Bened., c. 7?</p>
<p>Quod si quis dicat, hos prae magno aliorum numero
qui manibus laborabant, esse paucos; respondent
paucos quidem nonnullis videri, sed virtutum
merito atque auctoritate adeo graves, ut multitudini
facili negotio praeponderent. Et sane etsi unus suppeteret <hi>Martinus,</hi> 
 hic omnibus Orientis monachis si
non praeferendus, saltem auctoritate haudquaquam
inferior esset habendus. Ad mentem vero S. Benedicti
quod spectat, unicum sancti <hi>Mauri</hi> judicium
omnium quorumcunque posset proferri, longe praeponderare
<pb n="0719A"/>
debet. Nam, ut optime dicit Rupertus <note>(Lib. III in Regul. S. Bened., c. 7)</note> 
  « dubium nobis
esse non debet, cum tanti testimonio discipuli, quia
magister ejus et Pater monachorum B. Benedictus
non ita de opere manuum <emph>630</emph> monachis ordinem
scripsit, ut inquietari vellet otium sanctae contemplationis,
cum locum faciunt munificentiae fidelium
divitum. » </p>
<p>Horum judicium confirmavit Aquisgranense concilium
sub Ludovico Pio congregatum <hi>de fere omnibus
praelatis Orientalibus et omnibus Occidentalibus;</hi> 
in quo <note>(Fragm. hist. Conc. Aqui., tom. I Anal.)</note>  « statuerunt
episcopi, <hi>concordante domino papa,</hi> ut monachi <hi>a gravi opere et labore propter honorem sacerdotii
cessent,</hi> 
 et loco laboris ad horas psalmos quosdam
nominatos pro vivis et defunctis fidelibus cantent
cum orationibus ordinatis. » </p>
<p>Secundo, aiunt non ita peregrina esse in antiquis
regulis monachorum studia litterarum, quasi nulla
de illis ibidem exstarent praecepta. Nam in Regula
<pb n="0719B"/>
S. Pachomii legitur <note>(Art. 80)</note>:  « Omnino nullus erit
in monasterio qui non discat litteras, et de Scripturis
aliquid teneat, quod minimum est usque ad Novum
Testamentum et Psalterium. »  In Regula SS.
Pauli et Stephani <note>(Cap. 15)</note>:  « His qui litteras et
psalmos discunt, illis observent ad excipiendum,
quibus fuerint deputati; qui pro eis aut de negligentia
arguendi sunt, aut <hi>in eorum eruditione et studio</hi> 
approbandi, etc. »  In Regula S. Aureliani <note>(Cap.
32)</note>:  « Omnes litteras discant. »  In Regula S. Ferreoli <note>(Cap. 11)</note>:
 « Omnis qui nomen vult monachi
vindicare, litteras ei ignorare non liceat; quinetiam
psalmos totos memoriter teneat; neque se quacunque
excusatione defendat quominus sancto hoc studio
capiatur. »  In Regula S. Isidori <note>(Cap. 19)</note>:  « Cura
nutriendorum parvulorum pertinebit ad virum quem
elegerit Pater, sanctum, sapientem, atque aetate
gravem, informantem parvulos non solum <hi>studiis
litterarum,</hi> sed etiam documentis magisterioque virtutum. » 
<pb n="0719C"/>
Et antea <note>(Cap. 7)</note> vult fratres  « de quibusdam
divinae lectionis quaestionibus disputare »  ante
completorium. In Regula Magistri <note>(Cap. 50)</note>:  « Alii
legant, alii audiant, alii litteras discant et doceant. » 
Denique in Regulis brevibus sancti Basilii <note>(Inter.
235)</note>:  « Equidem existimo, cui aliorum cura gubernatioque
commissa est, eum quae apud omnes scripta
sint, scientia comprehensa habere, ac ediscere debere,
ut cunctos doceat multiplicem Dei voluntatem,
singulis praemonstrando officio suo. De caeteris vero.
. . . unicuique sicut Deus divisit mensuram, quae
officii sui sint studiose discat et persequatur, neque
curiose ulterius quidquam inquirat. »  Et alibi interrogatus <note>(Inter. 292)</note> 
  « an conveniat ut inter fratres
magister sit puerorum saecularium? respondet affirmative:
 « Si qui eos adducunt, ea mente adducunt,
et qui suscipiunt tales sunt qui planissime confidant
posse se qui sibi adducantur in disciplina et correptione
educare. »  Quod si saeculares docebant, quanto
magis monachos, qui alios ex suo instituto litteris
<pb n="0719D"/>
imbuere tenebantur? alioquin quaeratione id potuissent?
His adjicienda est Regula solitariorum, in cujus
cap. 20 haec legimus:  « Solitarius itaque debet esse <hi>doctor, non qui doceri indigeat;</hi> 
 etiam debet esse
sapiens et doctus in lege divina, ut sciat unde proterat
nova et vetera. Multis modis etiam necessarium
est solitariis ut instructi sint in divinis eloquiis: primum,
propter astutias et fraudes diaboli, per quas
se ipsum solet in cordibus insipientium <emph>631</emph> saepe
demergere. Deinde, ut advenientium quorumdam
corda arentia proximorum fluentis rivis doctrinae
valeat irrigare. Nam et si quos habet discipulos, affatim
possit instruere eos. In his denique, et in aliis
quibuslibet rebus, <hi>scientia Scripturarum valde solitario
necessaria est;</hi> quia si ei tantum sit sancta vita,
sibi soli prodesse potest, quod sancte vivit. Porro
et si doctrina fuerit eruditus, potest caeteros quosque
imbuere, et haereticos sive Judaeos seu alios
<pb n="0720A"/>
quosque adversarios repercutere vel refutare; qui nisi
refutati fuerint atque convicti, facile possunt simplicium
corda pervertere. Hujus autem sermo debet
esse purus, simplex et apertus, plenus gravitate et
honestate, plenus suavitate, gratiaque, et levitate. <hi>Ipsius namque speciale officium est tractare de mysterio
legis, de doctrina fidei, de disciplina justitiae;
Scripturas divinas legere, percurrere canones, exempla
sanctorum imitari, </hi> 
 etc. »  De mente S. Benedicti
haudquaquam dubium est eum fratres suos litterarum
studiis applicari voluisse; nam et inter alias
abbatis ex congregatione eligendi dotes requirit <note>(Cap. 64)</note>,
ut doctus sit, ut sciat unde proferat nova
et vetera; et decanos non per ordinem, sed secundum <hi>sapientiae doctrinam</hi> 
 vult institui <note>(Cap. 21)</note>.
Deinde oblatos in monasterio pueros <note>(Cap. 59)</note>, hoc
est aliquando quinquennes, aliquando septennes, aut non multo provectiores, suscipi jubet; quorum
proinde in litterarum studiis institutionem in se
suscepit: quae ratio valet pro Pachomianis, Basilianis,
<pb n="0720B"/>
aliisque qui in monasteriis parvulos admittebant.
Praeterea <hi>fratribus infirmis et delicatis,</hi> inquit
hoc capite, <hi>talis opera aut ars injungatur, ut nec
otiosi sint, nec violentia laboris opprimantur.</hi> Quem
locum exponens Hildemarus, antiquissimus Regulae
commentator:  « Ars, inquit, est, si sapit cantare,
doceat alium cantum, vel etiam si scit grammaticam,
tradat aliis, aut alias artes quae sunt utiles in monasterio;
si sapit, doceat alios. »  Tandem fratres suos ad
sanctorum Patrum doctrinam remittit Regulae cap. 73.</p>
<p>Quod autem tam ipse S. Benedictus quam alii veteres
monachi laborem prae litterarum studiis commendare
visi sunt, tria potissimum faciebant. Primum
librorum raritas, quae temporibus illis, quibus nulli
nisi manu exarati habebantur, tanta erat, ut aliquando
monachorum numerus in coenobiis numerum
excederet voluminum; qua in re exemplo esse potest
Centulense monasterium, in quo trecenti olim cum
pueris centum degebant monachi; cum tamen ibidem
<pb n="0720C"/>
non essent codices trecenti, ut patet ex catalogo librorum
ejusdem monasterii tempore Ludovici Pii
confecto, et ab Hariulfo in Chronico Centulensi relato <note>(In Chron. Centul. lib. III, cap. 3)</note>:
unde etiam
horis secundum Regulam lectioni deputatis, uno legente
alii saepius auscultare cogebantur; eoque respexit
S. Benedictus cum dicit <hi>
            <note>(Cap. 4)</note> lectiones
sanctas libenter audire.</hi> </p>
<p>Secundum, paucitas sacerdotum: nam cum in
ipsis vitae monasticae cunabulis, haud ita multi monachorum
in clerum asciscerentur, nec <emph>632</emph> a laicis
fere distinguerentur; etsi perutilem scientiam existimarent,
non tamen omnino necessariam: quapropter
urgente victus sibi comparandi necessitate,
longe plures laboribus manuum horas impendebant:
alioqui quos sacris altaribus destinabant, scientiis
informare omnino satagebant, Domini per prophetam
comminationem formidantes: <hi>Quia repulisti
scientiam, repellam te, ne sacerdotio fungaris mihi;</hi> 
et illud: <hi>Ignorans ignorabitur.</hi> </p>
<p>
          <pb n="0720D"/>Tertium, perversa Massalianorum haereticorum
et quorumdam vagantium monachorum doctrina,
qui aut orationis, aut praedicationis obtentu, laborem
non solum tanquam inutilem, sed etiam ut
malum, et evangelicis verbis contrarium in servis
Dei damnabant; quorum dogma impium refutarunt
S. Epiphanius lib. III Contra haereses, haer. 80, et S.
Augustinus eo in opusculo quod hortatu Aurelii Carthaginensis
episcopi conscripsit de Opere monachorum <note>(Cap. 30)</note>,
 « ne boni fratres apostolicis praeceptis
obedientes, a pigris et inobedientibus etiam
praevaricatores dicerentur; ut qui non operantur,
saltem illos qui operantur sibi anteponendos esse
non dubitent, »  ut loquitur ipse sanctus doctor: quod
tamen non sic dicit quasi laborantes absolute non
laborantibus judicaret esse meliores; nam et eos qui
perfectionis gratia reclusioni se dedunt, non solum
laborantibus non postponit, verum etiam  « horum,
<pb n="0721A"/>
inquit <note>(Cap. 23)</note>, exercitationem in tam mirabili
continentia, quandoquidem habent otium, quo haec
agent, seque imitandos non superba elatione, sed
misericordi sanctitate proponant, non solum non
reprehendo, sed quantum dignum est laudare non
possum. »  Et alios <note>(Cap. 21)</note>,  « si ministri altaris, si
dispensatores sacramentorum »  sunt, liberam non
operandi potestatem sibi vindicare posse asserit. Sed
laborantes perversis illis monachis crinitis et vagantibus,
qui laborem in aliis tanquam rem malam improbabant,
meliores esse contendit; neque aliud vult
toto hoc in libello de Opere monachorum S. doctor;
qui si nunc viveret, exsurgeretque novus Wiclefus,
ac diceret:  « Omnes monachi S. Benedicti nolentes
labore manuum victum quaerere, non solum ab ordine
S. Benedicti, sed, quod verius est, a discipulatu
Christi sunt apostatae, »  novum Pharaonem, qui
ut electum Dei populum suae servituti subjiceret, et
a reddendo in deserto vero summoque Deo laudis
sacrificio averteret, hunc lateritiis manualibusque
<pb n="0721B"/>
operibus addicere conaretur, procul a se valere juberet;
laudaretque monachos qui ut liberius Deo
vacarent aut publicae utilitati inservirent, ab omni
prorsus labore manuum abstinerent; multo minus
qui ea de causa litterarum studiis incumberent revocaret.</p>
<p>Tertio, viguisse semper apud monachos litterarum
studia non solum ex antiquis regulis, sed ex constanti
etiam omnium temporum traditione demonstrare
se posse asserunt.</p>
<p>Et quidem saeculo IV, quo praesertim florere coepit
vitae monasticae institutum, sanctum Pachomium <hi>in
divinis litteris apprime fuisse versatum</hi> sancti Antonii
testimonio docet antiquissima ejus Vita apud Bollandum <emph>633</emph> 
 14 Maii; imo dedisse operam <hi>ut Graece
loqui posset ipse;</hi> quo admissum sua in congregatione
fratrem natione Graecum, frequentius solari valeret,
tradit ejusdem Vitae scriptor. Quin et ipse Ammonius
episcopus ad Theophilum Alexandrinum archiepiscopum
<pb n="0721C"/>
scribens <note>(Ammonius, epistol. ad Theoph.,
n. 4, apud Boll. Maii 14)</note>, testatur se annos decem
et septem natum a Theodoro Pachomii discipulo in
monasterio susceptum, ab eodem magistris et moderatoribus
traditum fuisse, Theodoro scilicet Alexandrino,
et Ausonio cuidam, qui secundas ab eo tenebat,
ut ab ipso <hi>in divinarum Scripturarum intelligentia
praeclare erudiretur:</hi> quod certe non de simplici
sacrae Scripturae notitia, quam ex sola lectione
sine magistris acquirere posset, sed de perfecta et
integra scientia, quam nisi aliorum adjutus magisterio
haudquaquam valeret adipisci, intelligere necessum
est.</p>
<p>Eodem tempore vivebat alter Ammonius, abbatis
Pambo discipulus, vir <hi>insigniter doctus <note>(Pallad. in
Laus., c. 12)</note>
          </hi>, qui  « Vetus et Novum Testamentum
dicebat memoriter, et in doctorum virorum Origenis,
et Didymi, et Pierii, et Stephani scriptis ita erat versatus,
ut sexagies centena millia versuum percurrerit. » 
Hic magno Athanasio Romam proficiscenti datus
<pb n="0721D"/>
est socius, vir, teste Socrate <note>(Lib. IV, cap. 18)</note>,
adeo  « parum curiosus, ut cum Romae una cum Athanasio
forte versaretur, nihil ex magnificis urbis operibus,
praeter templum Petro et Paulo dicatum, videre
omnino desideraret. »  Adeo verum est, quod aiunt
nonnulli, scientiam in monachis parere curiositatem,
eosque ad curas externas plus aequo effundere. Eodem
referri debet quod de Theone abbate, qui triginta
annis in domuncula seorsum inclusus silentium
exercuit, tradunt Rufinus <note>(Ruf. lib. II de Vit. Patr.
cap. 6)</note> et Palladius <note>(Pall. Laus. cap. 50)</note>, quod scilicet
 « erat vir eruditus in triplici gratia sermonum,
in scriptis Romanis, Graecis et Aegyptiacis. » </p>
<p>His, praeter Basilium Magnum, Gregorium Theologum,
Joannem Chrysostomum, Ephrem Diaconum,
qui non minus doctrina quam vitae sanctimonia eremum
illustrarunt, addere possemus etiam insignem
et admirabilem Orabbatem montis Nitriae <hi>(Ibid., cap.
<pb n="0722A"/>
9)</hi>, qui a fratribus visitatus  « statim convertebatur ad
doctrinam, erat enim valde peritus litterarum; »  celebrem
Evagrium Diaconum <note>(Ibid., c. 86)</note>, qui composuit
tres libros sacros monachorum; sed praesertim
illustrem Silvaniam virginem, quae, ut scribit Palladius <note>(Ibid., c. 143)</note>,
 « erat doctissima, doctrinam
amore complexa, noctes uberi oleo a se illuminatas
mutabat in dies, omnia antiquorum qui commentarios
ediderunt scripta percurrens, Origenis tricies centena
millia versuum, Gregorii, et Stephani, et Pierii,
et Basilii, et quorumdam aliorum praestantis virtutis
virorum millia ducenta et quinquaginta non leviter
nec temere haec percurrens, sed <hi>elaborate</hi> septies
vel octies unumquemque librum perlegens, etc. » </p>
<p>At prae omnibus spectandus videtur S. Hieronymus,
non modo ordinis monastici, sed etiam totius
orbis Christiani ornamentum. Hic enim in Syriae solitudinem
secedens, insignem illam bibliothecam quam
summo studio impendioque Romae sibi paraverat,
<pb n="0722B"/>
indeque Hierosolymam asportari fecerat, secum attulit.
Porro quibus in eremo studiis <emph>634</emph> vacaret,
ipse nos docet his verbis <note>(Epist. 4)</note>:  « Dum essem,
inquit, juvenis, et solitudinis me deserta vallarent,
incentiva vitiorum, ardoremque naturae ferre non poteram;
quem cum crebris jejuniis frangerem, mens
tamen cogitationibus aestuabat. Ad quam edomandam
cuidam fratri, qui ex Hebraeis crediderat, me in disciplinam
dedi; ut post Quintiliani acumina, Ciceronis
fluvios, gravitatemque Frontonis, et lenitatem
Plinii, alphabetum discerem, et stridentia anhelantiaque
verba meditarer. Quid ibi laboris insumpserim,
quid sustinuerim difficultatis, quoties desperaverim,
quoties cessaverim, et contentione discendi rursus
incoeperim; testis est conscientia tam mea qui
passus sum, quam eorum qui mecum duxerunt vitam;
et gratias ago Domino, quod de amaro semine
litterarum dulces fructus carpo. » </p>
<p>Longum hic foret per omnes insignes illos doctissimosque
monachos excurrere, quorum consuetudine
<pb n="0722C"/>
usus est ipse S. Hieronymus; aliosve percelebres viros,
quorum doctrina saeculo quarto, in omni scientiarum
genere floruit solitudo, uberesque fructus in
commune Ecclesiae catholicae bonum protulit.</p>
<p>In sequenti saeculo V excultas etiam fuisse in laura
S. Euthymii litteras <note>(Vita S. Euthym., Anal. Graec.
tom. I)</note>, patet non solum ex magno discipulorum ejus
numero qui ad episcopales infulas assumpti sunt, sed
maxime ex celeberrimo Gabrielio, qui ab adolescentia
ejus magisterio traditus,  « litteris adeo deditus
erat, ut etiam Latina, Graeca et Syra lingua recte
loqui et scribere didicerit, »  ut tradit Cyrillus Scythopolitanus
auctor coaevus. Eodem quoque saeculo V
viguisse in coenobiis Africae litterarum studia colligi
posse videtur ex S. Augustino, qui quo ex bono monacho
bonus fiat clericus, requirit ut ei non desit
 « <hi>instructio necessaria,</hi> aut personae regularis integritas. » 
Nam cum eo tempore communiter monachi
in clerum eligerentur, non male inde infertur eos et <hi>instructione necessaria,</hi> 
 et regulari integritate ornatos
<pb n="0722D"/>
fuisse. Idem alibi haud obscure innuit S. doctor cum
dixit <note>(De Opere monachor., cap. 29)</note>:  « Multo mallem
per singulos dies certis horis, quantum in bene moderatis
monasteriis constitutum est, aliquid manibus
operari, et caeteras horas habere ad legendum et orandum,
aut aliquid de divinis litteris agendum liberas,
quam tumultuosissimas perplexitates causarum alienarum
pati, etc. »  Quo ex loco clare et manifeste deducitur
in monasteriis <hi>bene moderatis,</hi> praeter communem lectionem
liberas fuisse horas ad disputandum <hi>aut aliquid
de divinis litteris agendum;</hi> quod plane fieri
nequit absque peculiari studio.</p>
<p>Eamdem consuetudinem etiam in Galliis obtinuisse,
probat Claudiani Mamerti abbatis Viennensis
exemplum <note>(Lib. IV, epist. 11. Vid. epist. 3)</note>, in
cujus epitaphio ita canit Sidonius Apollinaris:
<l>Germani decus et dolor Mamerti,</l>
<l>Mirantum unica pompa episcoporum,</l>
<l>
<pb n="0723A"/>Hoc dat cespite membra Claudianus.</l> 
<l>Triplex bibliotheca quo magistro</l>
<l>Romana, Attica, Christiana fulsit:</l>
<l> <emph>635</emph> Quam totam <hi>monachus</hi> virente in aevo</l>
<l>Secreta bibit institutione.</l> 
<l>Orator, dialecticus, poeta.</l> 
<l>Tractator, geometra, musicusque.</l> 
<l>Doctus solvere vincula quaestionum,</l>
<l>Et verbi gladio secare sectas,</l>
<l>Si quae catholicam fidem lacessunt.</l>
        </p>
<p>Circa idem tempus Lupus episcopus in prospectu
urbis Trecensis construxit sibi monasterium, in quo
beatus Polichronius, Virdunensis postea futurus episcopus, <hi>erudiendus a parentibus,</hi> 
 traditus legitur in
Hugonis Flaviniacensis Chronico. Eo loci cum Polichronio
doctrinae scientiis imbuti fuerunt Severus
Trevirensis, Albinus Catalaunensis, Aventinus Trecensis
episcopi, et S. Aemilianus: omnes vitae merito
et sanctitate insignes.</p>
<p>Idem de Britanniae monachis asserendum esse
<pb n="0723B"/>
constat, tum ex vita S. Gildae abbatis Ruyensis <note>(Saec. I Bened.)</note>,
qui sub finem saeculi V abbati  « Hilduto
traditur imbuendus, qui suscipiens sanctum
puerulum, sacris litteris coepit instruere illum; et
videns eum formae specie fulgentem, ac liberalibus
studiis instantissime intentum, benigno amore dilexit,
etc. » </p>
<p>Sub eodem magistro profecere etiam Samson et
Paulus, quorum primus Dolensis, alter Oximensis
fuit episcopus ex ejusdem Vitae n. 3. Et quidem de
S. Samsone constat ex ejus Vita n. 7, ab auctore
subaequali scripta, ubi de Hilduto sive Eltuto magistro
sic disserit:  « Ille vero Eltutus de totis Scripturis Veteris
ac Novi Testamenti, et omnis philosophiae generis, geometriae
scilicet ac rhetoricae grammaticae, et arithmeticae,
et omnium artium philosophiae omnium Britannorum
peritissimus erat. »  Additque:  « In cujus monasterio
ego fui. »  His etiam adjiciendus est S. Maglorius,
qui, ut habetur in ejus Vita n. 1,  « tam artium
liberalium quam et divinorum eloquiorum »  scientiam
<pb n="0723C"/>
ab Eltuto edoctus est.</p>
<p>Neque id singulare tantum exstitit Eltuto, cum
circa idem tempus S. Maclovius puer <note>(Vita S. Maclovii,
n. 1, saec. I Bened.)</note> Brendano abbati,  « eo tempore
viro sanctitate et scientia famosissimo, litteratoriae » 
imbuendus disciplinae traditus sit. Nec mihi
dubium est olim Britanniam, ut fidei mysteriis, ita
litterarum scientiis institutam fuisse a monachis,
agente S. Patricio ejusque discipulis, qui primi in
Hibernia verbi divini semina diffuderunt.</p>
<p>Venio ad saeculum VI, quo Benedictinus ordo, in
quo thesauros sapientiae et scientiae hactenus reconditos
crederes, ortum simul et incrementum accepit.
Qualis fuerit primorum S. Benedicti discipulorum
oraxis, aliqua ex parte discere possumus ex his quae
scribit Cassiodorus ad Vivarienses suos monachos, qui
a Cassino haud procul dissiti, Benedictinis haud dubium
parebant institutis. His imprimis commendat
sacrae Scripturae studium, historiae ecclesiasticae lectionem,
<pb n="0723D"/>
SS. Patrum, maxime Hilarii, Cypriani,
Ambrosii. Hieronymi et Augustini scripta; tum hortatur
eos ad Dionysii Exigui monachi canones ecclesiasticos <hi>assidue</hi> 
 legendos. « ne videamini, inquit, tam
salutares ecclesiasticas <emph>636</emph> regulas <hi>culpabiliter</hi> ignorare. » 
Et paulo post addit <note>(Divin. Inst., cap. 23)</note>:
 « Et ut vobis in regulis fidei nulla possit nocere
subreptio, legite quas habetis in promptu synodum
Ephesinam et Chalcedonensem, nec non et Encyclia,
id est epistolas confirmationis supradicti concilii. » 
Deinde postquam docuit quo studio Scriptura sacra
cum expositoribus illius legenda sit, subjungit <note>(Cap.
25)</note>:  « Cosmographiae quoque notitiam vobis percurrendam
esse non immerito suademus, ut loca singula,
quae in libris sanctis legitis, in qua parte mundi
sint posita, evidenter agnoscere debeatis. »  Inter
alios vero Julii oratoris libellum de Cosmographia,
Marcellini Constantinopolitanam Hierosolymitanamque
descriptionem, et Ptolomei Cosmographiam
<pb n="0724A"/>
laudat: alteroque post capite <note>(Cap. 27)</note>:  « Illud quoque,
infit, commonendum esse credidimus, quoniam
tam in sacris litteris quam in expositoribus doctissimis
multa per schemati, multa per definitiones,
multa per artem grammaticam, multa per artem rhetoricam,
multa, per dialecticam, multa per disciplinam
arithmeticam, multa per musicam, multa per
disciplinam geometricam, multa per astronomicam
intelligere possumus. »  Postea consolatus quorumdam
simplicitatem fratrum, qui ad arduum adeo studium
haud possunt assurgere, subdit <note>(Cap. 28)</note>:
 « Verumtamen nec illud Patres sanctissimi decreverunt,
ut saecularium litterarum studia respuantur,
quia exinde non minimum ad sacras Scripturas intelligendas
sensus noster instruitur: si tamen divina
gratia suffragante, notitia ipsarum rerum sobrie ac
rationabiliter inquiratur, non ut in ipsis habeamus
spem provectus nostri, sed per ipsa transeuntes desideremus
nobis a Patre luminum proficuam salutaremque
sapientiam debere concedi . . . . Multi iterum
<pb n="0724B"/>
Patres nostri talibus litteris eruditi, et in lege Domini
permanentes, ad veram sapientiam pervenerunt,
sicut B. Augustinus in libro de Doctrina Christiana
meminit, dicens: Non aspicimus quanto auro et argento
et veste suffarcinatus exierit de Aegypto Cyprianus,
et doctor suavissimus, et martyr beatissimus;
quanto Lactantius; quanto Victorinus, Optatus,
Hilarius. Nos addimus Ambrosium, ipsumque Augustinum
atque Hieronymum, multosque alios innumerabiles
Graecos. Hoc etiam ipse fidelissimus Dei
famulus Moyses fecit; de quo scriptum est, quod
eruditus fuerit omni sapientia Aegyptiorum. Quos nos
imitantes cautissime quidem et incunctanter utrasque
doctrinas, si possumus, legere festinemus: quis enim
audeat habere dubium, ubi virorum talium multiplex
praecedit exemplum? »  Hic Cassiodori postremus
locus sufficit ad eos refellendos qui primos Ecclesiae
Patres haud alios praeter Scripturae sacrae
libros legisse audacter asserunt. Tandem sic concludit:
<pb n="0724C"/>
 « Quod si quis fratrum nec humanis, nec divinis
litteris perfecte possit erudiri, aliqua tamen scientiae
mediocritate suffultus eligat certe quod sequitur:
<l>Rura mihi, et rigui placeant in vallibus amnes.</l> 
Quia nec ipsum est a monachis alienum hortos colere,
agros exercere, et pomorum fecunditate gratulari. » 
Ita tamen ut libros ad suam artem <emph>637</emph> pertinentes
legant. Ex dictis hactenus a Cassiodoro incunctanter
eruitur, quibus potissimum studiis operam navarent
primi sancti Patris Benedicti discipuli, scilicet sacrae
Scripturae, historiae ecclesiasticae, doctrinae sanctorum
Patrum, ecclesiasticae disciplinae, dialecticae,
rhetoricae, grammaticae, cosmographiae, aliisque liberalibus
disciplinis; neque enim in animum induci
potest tantum virum, qui monachorum leges apprime
noverat, imo qui monasticam vitam et ipse professus
creditur, eos ad aliena suae religioni studia
impulisse. Exemplo esse potest Dionysius monachus,
<pb n="0724D"/>
cognomento Exiguus, sed eruditione plane maximus,
cujus elogium idem Cassiodorus contexuit. Et certe
si in Romano S. Andreae monasterio non floruissent
hoc saeculo litterarum studia, qua ratione Gregorius
Magnus tot verbi divini praecones in Britanniam mittendos
exinde extrahere potuisset? Nam et remanere
debebant aliqui in commune monasterii, ipsiusque
Ecclesiae catholicae, cui potissimum illis temporibus
inserviebant monachi, commodum.</p>
<p>Quam in Italia ebiberant Benedictini monachi
doctrinam eamdem in Britanniam profecti eructarunt:
quamvis in Hibernia jam viguisse litterarum
studia modo probaverimus ex Vitis SS. Gildae, Samsonis
et Maglorii, qui ab Eltuto abbate liberales artes
didicerunt; et ex Vita S. Maclovii, qui in Brendani
abbatis monasterio iisdem in studiis profecit.
Idem demonstrari amplius posset tam ex Vita
S. Constantini, num. 1, qui ex rege monachus factus,
saeculo VI in claustro litteras edoctus, sacerdos ordinatur
<pb n="0725A"/> <hi>(Bolland, 11 Martii)</hi>;
tum ex Vita S. Columbani
num. 9, qui Silenis abbatis disciplinae se subjiciens <note>(Saec. II Ben.)</note>,
 « omnium divinarum Scripturarum
studiis eum imbuit; »  tum ex Vita S. Galli
abbatis cap. 1, qui in Bencorensi monasterio <note>(Saec. II
Ben.)</note>,  « superna gratia se praeveniente, tanto studio
divinas epotavit Scripturas, ut de thesauro suo nova
proferre posset et vetera; grammaticae etiam regulas,
metrorumque subtilitates capaci consequeretur ingenio, » 
ut scribit Walfridus.</p>
<p>Quam vero in Hiberniae monasteriis S. Columbanus
deprehenderat disciplinam, eamdem secum in
Gallias transtulit, maxime autem in Luxoviense coenobium <note>(Saec. II Ben.)</note>,
ubi sub finem saeculi VI  « ingrediens
laudabilis Agilus aevum pueritiae, committitur
Eustasio probatae religionis viro, sacris litteris
erudiendus, cum aliis nobilium virorum filiis, qui
postea ecclesiarum praesules exstiterunt, »  quemadmodum
habet anonymus in Vita sancti Agili num.
<pb n="0725B"/>
1. Ex his recensent Agnohaldum Laudunensem,
Acharium Noviomensem, Audomarum Tarvanensem,
et Ragnacharium Augustanum episcopos, de quibus
etiam Jonas in Vita sancti Eustasii, num. 5, quo
quidem praeceptore adeo profecit Agilus, ut  « liberalibus
disciplinis enucleatius imbutus, multos sua facundia
erudierit, plurimos catholicae fidei puritate
illustrarit, nonnullos etiam luculentissimis documentis,
postposita altitudinis pompa, sub professione
sacrae religionis idoneos reddidit. » </p>
<p>Neque vero saeculo duntaxat sexto sub Columbano,
sed etiam septimo <emph>638</emph> sub Walberto, Columbani
post Eustasium successore, Luxovii floruerunt litterarum
studia <note>(Saec. II Ben.)</note>. Eo scilicet abbate,
 « tam in religionis apice quam etiam in perfectione
doctrinae »  prae omnibus Galliae monasteriis Luxoviense
fulgebat coenobium, ut etiam ex aliis coenobiis <hi>eruditionis gratia</hi> 
 monachi destinarentur, sicuti discimus
ex Vita S. Frodoberti abbatis Cellensis n. 6.</p>
<p>Hoc saeculo vigebant in praecipuis, si non in omnibus
<pb n="0725C"/>
Galliae monasteriis scientiae: in Longoretico
Francardus, ejusdem loci postea abbas,  « erat nutritor
et doctor filiorum nobilium, »  ex visione Baronti n.
11. In Pictaviensi S. Hilarii Aicadrus, postea abbas
Gemmeticensis <note>(Ibid.)</note>, Ansfrido monacho, sapientia
famosissimo, puer ad erudiendum traditus, ex ejus
Vita cap. 1 <note>(Ibid.)</note>. In Solemniacensi,  « susceptum
B. Tillonem Elegius sancto Remaclo Solemniacensis
monasterii sui abbati tradidit nutriendum atque litteris
imbuendum . . . . qui sic tam saecularibus quam
divinis institutionibus instruendum . . . . suis semper
aspectibus astare praecepit, »  ex Vita S. Tillonis, n. 4 <note>(Ibid.)</note>.
In Stabulensi  « liberos suos liberalibus, imo
monasticis instruendos disciplinis, »  tradebant saeculares
viri, ex Vita S. Hadelini n. 5 <note>(Ibid.)</note>. In Gemmeticensi
 « erat consuetudo <note>(S. Filiberti)</note> de monasterio
circumquaque ad exhortandas animas fratres
transmittere, »  ex Vita S. Filiberti n. 20 <note>(Ibid.)</note>. Denique
SS. Botulfus et Adulfus in Gallia monachi  « non
<pb n="0725D"/>
solum doceri, sed ex gratia Dei inter perfectiores
potestatem adepti sunt docendi, »  ex Vita S. Botulli
n. 2 <note>(Saec. III Ben.)</note>.</p>
<p>Quod hic de Galliae monasteriis asserimus, idem de
Anglicanis multis potest exemplis confirmari, nimirum
saeculo VII Theodorus ex monacho Cantuariensis
episcopus, et Adrianus abbas <note>(Saec. II Ben.)</note> 
 « quia litteris sacris simul et saecularibus abundanter
ambo erant instructi, congregata discipulorum caterva,
scientiae salutaris quotidie flumina irrigandis
eorum cordibus emanabant, ita ut metricae artis,
astronomicae, et arithmeticae, ecclesiasticae disciplinam
inter sacrorum apicum volumina suis auditoribus
contraderent, »  ex Vita sancti Theodori num. 5.
Huetbertus etiam abbas <note>(Ibid.)</note> in Wiremuthensi coenobio
 « a primis pueritiae temporibus non solum regularis
observantia disciplinae institutus; sed et
scribendi, cantandi, legendi, ac docendi fuerat non
parva exercitatus industria, »  ex libro II de Vita S.
<pb n="0726A"/>
Benedicti Biscopi n. 18. His adjungendus est Beda
Venerabilis, qui, ut scribit Cuthbertus ejus discipulus
in ejus Vita n. 2 <note>(Saec. III Ben.)</note>, in Girwensi
monasterio  « infantulus bonae spei et divina et saeculari
litteratura diligenter imbuitur . . . . . Et cum in
Latina erudiretur lingua, Graecae quoque peritiam
non mediocriter percepit. »  Neque vero in sola Latinae
et Graecae linguae scientia profecit, sed in omni
etiam artium liberalium disciplina; id quod testantur
varia quae post se reliquit et hactenus perseverant
omnigenae doctrinae monumenta. Porro quam infantulus
acceperat doctrinam, eamdem factus in eodem
monasterio magister fratribus suis postea reddidit.</p>
<p>Viguisse etiam in coenobiis monachorum Britanniae
minoris (Armoricam vocant) litterarum scientias,
colligimus ex Vita S. Judoci <note>(Saec. II Ben.)</note> n. 3.</p>
<p> <emph>639</emph> Quod si inde gradum faciamus in Hispaniam,
idem et ibi reperiemus obtinuisse institutum. Nam
cum S. Hildephonsus Toletanus episcopus <hi>(In ejus
<pb n="0726B"/>
Vita num. 2, ibid.)</hi>  « sub rudimentis adhuc infantiae
degens, divino tactus Spiritu, vita delectatus monachorum,
contemptis parentum rerumque affectibus.
Agaliense monasterium petierit, monachumque se in
eo multis fere annis decenter exhibuerit, »  ut loquitur
Julianus episcopus; et aliunde ex eodem Juliano
scripserit <note>(Num. 3)</note>  « quamplurimos libros luculentiore
sermone potissimos,  « tantam haud dubium
doctrinam in Agaliensi monasterio imbibisse
necessum est.</p>
<p>Intactum etiam hoc saeculo Orientem relinquere
non decet; in quo S. Theodorus Siceota defunctus
est anno 613; de quo item Georgius ejus discipulus,
vitam illius scribens ita loquitur <note>(Bolland. 22 Aprilis)</note>:
 « Infans ipsi oblatus sum, qui et in ejus sancto monasterio
enutritus a religiosissimo praefecto litteras
didici. »  Circa idem tempus Joannes Moschus presbyter
et monachus in monasterio S. Theodosii abbatis
et archimandritae, omnium quae Jerosolymis erant
coenobiorum, varia peragravit loca, lustravitque
<pb n="0726C"/>
monasteria; quo in itinere viros etiam doctissimos
et philosophos <hi>disciplinae et studiorum gratia</hi> visitavit,
uti ipse testatur in eo quod adornavit, Prato spiritali
cap. 171 et 172. Et haec sufficere debent pro
saeculo septimo.</p>
<p>Saeculo VIII. S. Bonifacius in Nutscellense coenobium
commigrans, sub Wimberto abbate piissimo
eum in virtutibus ac litteris progressum fecit, ut
docendi quoque munus paulo post ipse obierit. Postea
transmittens in Germaniam, cum eum populum ad
verum Christi cultum adduxisset, proximas adhibuit
curas ut publicas scholas constitueret,  « in quibus, ut
loquitur Mabillonius noster <note>(Praef. ad saec. III Bened.,
n. 38)</note>, inculta et efferata gens paulatim duros mores
deponeret, et mansuetioribus sanctioribusque exculta
disciplinis, humanius saperet. Non ignorabat S.
Bonifacius quantum id novitiae fidei interesset: eo
curas suas direxit, et in Fritislariensi primum asceterio,
postea in Fuldensi, tum Trajecti ad Rhenum,
<pb n="0726D"/>
aliisque in locis publicas aperuit scholas. Atque ne id
genus exercitii eo mortuo insuper haberetur, scripsit
epistolam ad Fulradum, magnae tunc in regno
Francorum auctoritatis, in haec verba: Deprecor
celsitudinem regis nostri pro nomine Christi Filii
Dei, ut mihi nunc viventi indicare et mandare dignetur
circa discipulos meos, qualem mercedem
postea de illis facere voluerit. Sunt enim pene omnes
peregrini, quidam presbyteri, per multa loca ad ministerium
Ecclesiae et populorum constituti. Quidam
sunt monachi per cellulas nostras et infantes ad legentes
( <hi>Forte</hi> infantibus ad legendas) litteras ordinati
sunt; et aliqui seniores, qui longo tempore mecum
viventes laboraverunt, et me adjuvabant. De
his omnibus sollicitus sum, ut post obitum meum
non disperdantur. Hinc mortuo Wigberto Fritislariensis
monasterii abbate, praecipit ut Wigbertus
presbyter et Megingodus diaconus Regulam insinuent,
et magistri sint infantium, et praedicent verbum Dei
<pb n="0727A"/>
fratribus. Floruere deinde studia litterarum in coenobiis, <emph>640</emph> 
 quantum aeruginosa illa ferebant tempora,
ut non magis essent asceteria virtutis quam
scientiarum. »  Hactenus Mabillonius.</p>
<p>Idem postea commendavit Carolus Magnus in Capitulari
Aquisgranensi statuens <note>(Cap. 72)</note>, ut scholae
legentium puerorum fiant ubi psalmos, notas, cantus,
compotum, grammaticam per singula monasteria
et episcopia discant. Longius hic foret, nec
praesentis est otii per omnia excurrere monasteria.
At praeterire non possum ardens in litteris hoc saeculo
excolendis Benedictinarum virginum studium:
 « Quae laus, inquit iterum Mabillonius <note>(Praef. in saec.
III, num. 47)</note>, etiam Bonifacio auctori tribuenda est.
Is quippe in Britannia cum degeret, non tantum viros
disciplinis imbuit, verum etiam monachas, quae
tantae sapientiae virum, ut scribit Willibaldus, praeceptorem
expetierunt. Quo praeceptore <hi>paginarum
transcurrentes seriem, coelesti instanter scrutinio inhaerebant,
et sacramentorum arcana mysteriorumque abdita
<pb n="0727B"/>
jugiter meditabantur.</hi> In Germaniam ipse profectus,
religiosas feminas e Britannia istuc advocavit, ex
quibus CUNIHILT <hi>et filia ejus</hi> BERATHGIT <hi>valde eruditae
in liberali scientia in Thuringorum regione constituebantur
magistrae,</hi> ex Othloni lib. I, cap. 25. Praeter
eas Lioba Bischofheimensi Parthenoni a Bonifacio
praefecta, <hi>lectionis studio tanta diligentia incumbebat,
ut nisi orationi vacaret, nunquam divina pagina
de manibus ejus abscederet. Nam cum ab ipsis infantiae
rudimentis grammatica et reliquis liberalium artium
studiis esset instituta, tanta meditationis instantia spiritualis
scientiae perfectionem conabatur assequi, ut
consentiente cum ingenio lectione, duplicato naturae et
industriae bono, eruditissima redderetur.</hi> Atque ut
melius scias quibus potissimum studiis animum informaret,
audi Rodulfum ipsius Vitae scriptorem hoc
modo prosequentem: <hi>Sed et dicta SS. Patrum, et
decreta canonum, totiusque ecclesiastici ordinis jura
plenitudini perfectionis adjecit.</hi> Eo in Parthenone
<pb n="0727C"/> <hi>non parvus ancillarum Dei numerus collectus est, quae
ad exemplum beatae magistrae, coelestis disciplinae studiis
instituebantur, et in tantum doctrina ejus proficiebant,
ut plures ex illis postmodum magistrae fierent
aliarum, ita ut nulla, aut etiam rara in illis regionibus
essent monasteria feminarum quae non discipularum
ejus magisteria desiderarent,</hi> 
 etc. » </p>
<p>Saeculo IX, S. Benedictus abbas Anianensis, ab
antiquis, propter ardentem promovendae sanctae
Regulae zelum, <hi>Benedictus secundus</hi> appellatus, de
restituenda regulari observantia cogitans, mox etiam
studia litterarum redintegrare adnisus est <note>(Saec. IV
Ben.)</note>:  « Normam utilem, inquit Ardo in ejus Vita n.
27, et monasteriorum salubres consuetudines didicit,
suisque eas tradidit monachis observandas. Instituit
cantores, docuit lectores, habuit grammaticos
et scientia Scripturarum peritos, de quibus
etiam quidam post fuere episcopi, aggregavit. »  Eo
agente congregatum anno 817 Aquisgrani concilium
statuit <note>(Can. 63)</note>, ut <hi>docti fratres</hi> eligantur qui cum
<pb n="0727D"/>
supervenientibus monachis loquantur; »  et <note>(Can. 45)</note> 
ut  « Scholae in monasterio habeantur eorum qui sunt
oblati. »  Et in Consuetudinibus quas in monasteriis a
se institutis recipi curavit <note>(Tom. IV Analect.)</note>, praecipit
ut tempore lectionis  « prior jubeat alicui doctiori
minus doctis fratribus vel doctrina <emph>641</emph> indigentibus
lectionem tradere. »  Quam altas radices
nostris in monasteriis emiserit hoc saeculo scientia
litterarum, longum est enarrare: qui plura hac de re
desideraverit, adeat Mabillonii praefationem ad saec.
IV Bened., part. I, n. 173, ubi hoc argumentum fuse
et erudite suo more prosequitur.</p>
<p>Saeculo X, Dunstanus et Aethelvoldus episcopi collapsam
in Anglia monasticam disciplinam resarcire
sapientes, sopitas etiam in monasteriis scientias ea
de causa resuscitare studuerunt: nam, ut testatur
Aedfricus apud Spelmannum <note>(Tom. I Conc. Angl., pag.
618)</note>, usque adeo litterarum studium in Anglia defecerat,
<pb n="0728A"/>
 « ut sacerdos nullus Anglicus epistolam nosset
vel Latine edere, vel e Latino interpretari, usque dum
archiepiscopus Cantuariae Dunstanus et episcopus
Aethelvoldus hanc in monasteriis resuscitarent. »  Eapropter
ab Alfredo rege e Gallia evocatus in Angliam
fuit Grimbaldus, postea abbas Wintoniensis,  « ut litteraturae
studium in Anglia sopitum et pene emortuum
sua suscitaret industria, »  inquit Willelmus
Malmesburiensis <note>(Lib. II de Gest. Angl. reg., cap. 4)</note>.
Eadem ratione,  « transmisso S. Oswaldus <note>(Vita 2 S.
Osvald., n. 20, saec. V Benedict.)</note> ocius nuntio, quemdam
virum nominatissimum Abbonem, qui liberalium
artium notitiam imis hauserat medullis, de coenobio
Floriacensi evocatum, apud Ramesiam scholas regere,
et novellas recentis hortuli sui insitiones doctrinae
suae rore rigare constituit. » </p>
<p>Eodem saeculo Fulco Rhemensis archiepiscopus, qui
in Sithiensi seu S. Bertini monasterio fuerat educatus,
duplicem in ecclesia sua restituit scholam; et
uni Remigium Antissiodori apud S. Germanum; alteri
<pb n="0728B"/>
Hucbaldum Elnonensem seu S. Amandi in Belgio
monachos praefecit.</p>
<p>Saeculo XI, in omnibus passim monasteriis florebant
litterarum scientiae; quae res adeo perspicua est,
ut in ea probanda diutius immorandum non sit.</p>
<p>Saeculo XII ineunte antiquum priscorum monachorum
fervorem renovarunt Cistercienses, qui in ipsis
ordinis sui cunabulis studiis litterarum operam dare
coeperunt; vivente certe S. Bernardo, ut patet ex
libro Institutorum capituli generalis Cisterciensis, qui
liber complectitur varias definitiones ab initio ordinis
in capitulis generalibus editas usque ad annum 1134,
quo ipsa prodiit in lucem, hoc est annis circiter viginti
ante S. Bernardi obitum. In eo siquidem exstat
integrum caput <hi>de pueris litteras discentibus <note>(Cap. 76)</note>
          </hi>,
quo praescribitur ut  « nullus puerorum doceatur litteras
intra monasterium, vel in locis monasterii, nisi
sit <hi>monachus,</hi> vel receptus in probatione novitius;
quibus tempore lectionis discere liceat. Et notandum
<pb n="0728C"/>
quia nullum nisi post quintum decimum aetatis suae
annum in probatione ponere licet. »  Hujus statuti
praxim videre est in Vita S. Hildegundis virginis, n.
21, ab auctore coaevo scripta <note>(Boll. 20 April.)</note>: quae
sub virili habitu, mutato proprio nomine in <hi>Joseph,</hi> 
Schonaugiense virorum monasterium ordinis Cisterc.
ingressa, et ad probationem cum aliis novitiis admissa
cum fuisset, domnus abbas Gothefridus, inquit
Vitae scriptor et connovitius,  « qui tunc praeerat monasterio
Schonaugiensi <emph>642,</emph> audiens Joseph inter
fratres legentem et psallentem, intellexit quod in
studio discendi non modicum neglectus fuerit. Ideoque
nescio quo pacto, quo merito, cum ego nuper
venissem de saeculo adolescens erudiendus et instituendus,
ipsum mihi commendavit, ut infra domum
probationis quoad possem erudirem, regerem, instruerem.
Feci quod potui, etc. »  Et certe si non studuissent,
unde tot viros eruditissimos ad episcopales
cathedras, et ad haereticos profligandos, maxime Albigenses,
Ecclesiae subministrare potuissent?</p>
<p>
          <pb n="0728D"/>De subsequentibus saeculis supervacaneum est dicere;
sufficient conciliorum summorumque pontificum
decreta ad eos revincendos qui nullas asserunt
exstare sanctiones ecclesiasticas quibus permittantur
aut praecipiantur monachis studia. Concilii Aquisgranensis
supra citata non revocamus statuta. Celebris
est edita in concilio Viennensi Clementis V decretalis,
in qua inter alia ad propositum nostrum legitur:
 « Ut ipsis monachis proficiendi in scientia via opportunior
non desit, in singulis ipsorum monasteriis,
quibus ad hoc suppetunt facultates, idoneus teneatur
magister, qui eos in primitivis scientiis instruat diligenter. » 
Concilii Viennensis decretum amplius explicat
Benedictus papa XII in sua pro monachis Benedictinis
constitutione, ubi sic loquitur <note>(Cap. 6)</note>:
 « Quia vero per exercitium lectionis acquiritur scientiae
margarita, et per studium sacrae paginae ad cognitionem
excellentiae divinae familiarius pervenitur, ac
<pb n="0729A"/>
per cognitionem humani juris animus rationabilior
efficitur, et ad justitiam certius informatur; nos cupientes,
ut viri ejusdem ordinis seu religionis in agro
dominico laborantes in primitivis, ac deinde in divini
et humani, canonici videlicet jurium scientiis instruantur;
constitutioni Clementis papae V et praedecessoris
nostri de monachis in scientiis primitivis
instruendis infra monasteria quibus degunt, editae
inhaerentes, illam volumus ac praecipimus firmiter
observari: et nihilominus adjiciendo statuimus et
ordinamus ut in quibuslibet ecclesiis cathedralibus et
monasteriis, prioratibus et aliis conventualibus et
solemnibus locis, quibus ad hoc sufficiunt facultates
ordinis seu religionis hujusmodi, deinceps habeatur
magister qui monachos eorum doceat in hujusmodi
scientiis primitivis: videlicet <hi>grammatica, logica et
philosophia,</hi> proviso attentius ut saeculares instruendi
cum ipsis monachis docendis nullatenus admittantur . . .
Praecipimus insuper in virtute obedientiae cunctis vis
tatoribus in provincialibus capitulis deputandis,
<pb n="0729B"/>
quod omnia et singula de magistris instructoribus, et
personis instruendis, et aliis, circa ea superius ordinata
faciant auctoritate apostolica, per censuram ecclesiasticam,
et alia opportuna remedia (appellatione
remota) firmiter observari. Et nihilominus ea quae
super praedictis fecerint et invenerint, praesidentibus
capitulo provinciali referant; qui etiam auctoritate
apostolica praefata, si videatur eisdem, vel ipsorum
majori parti, contra negligentes vel rebelles in praemissis
fortius procedere non postponant, etc. <note>(Spicil.
tom. V)</note>. »  Hoc Benedicti papae <hi>salutare statutum</hi> renovavit
postea <emph>643</emph> Tristandus archiepiscopus in
concilio Senonensi anno 1485, art. 3, cap. 1. Et novissime
concilium Tridentinum definit <note>(Sess. 5, in dec.
de Reformat., cap. 1)</note>, ut  « in monasteriis <hi>monachorum,</hi> 
ubi commode fieri queat, etiam lectio sacrae Scripturae
habeatur: qua in re si abbates negligentes fuerint,
episcopi locorum in hoc, ut sedis apostolicae delegati,
eos ad id opportunis remediis compellant. »  Quod
<pb n="0729C"/>
plane de simplici sacrae Scripturae lectione, quae ubique
commode fieri potest, sed de accurata, qua obscuriores
extricatioresque difficultates studiose elucidantur,
intelligi debet.</p>
<p>Quarto. Dicunt exemplum Christi et SS. apostolorum,
qui nunquam studuisse, aliquando manibus
laborasse leguntur, nullum studiis monachorum obicem
afferre, cum infusam coelitus habuerint scientiam,
quam ubi similiter acceperint monachi, libenter a
studiis abstinebunt. Porro quod de labore apostolorum
dicitur, solos Paulum et Barnabam respicere;
nam caeteri apostoli nullum egisse opus manuum
leguntur post adventum Spiritus sancti, ut docet Rupertus <note>(Rupert. lib. III in Reg. S. Ben. cap. 5)</note> 
 et ante
eum S. Augustinus <note>(S. Aug. de Opere monach.)</note>. Imo
quod Paulus laboravit, non necessitate, sed, ut ipse
ait, ne quod Evangelio poneret impedimentum:  « Infirmorum
periculis, inquit S. Augustinus, ne falsis
suspicionibus agitati, odissent quasi venale Evangelium,
tanquam paternis maternisque visceribus tremefactus
<pb n="0729D"/>
hoc fecit. »  Qua eadem ratione S. doctor
hortatur monachos ad laborem:  « Miseremini ergo
et compatimini, et ostendite hominibus, non vos in
otio facilem victum, sed per arctam viam hujus propositi,
regnum Dei quaerere. Eadem vobis causa est
quae Apostolo fuit, ut amputetis occasionem iis qui
quaerunt occasionem, ut qui illorum putoribus praefocantur,
in odore vestro bono reficiantur. » </p>
<p>Quinto. Cum non tam corporis quam mentis otiositas
timenda sit, praeceptum fugiendi otii, aiunt,
longe salubrius studiis, quae totum animum applicant,
quam labore manuum adimpleri, qui corpus
quidem occupat, sed integram quaque vagandi libertatem
menti relinquit. Si quis vero pergat objicere
non omnes esse capaces studii, respondent: 1º neque
omnes capaces esse laboris; 2º in monasteriis
distinguenda esse duo religiosorum genera; monachorum,
qui divinis altaribus sunt destinati; et conversorum,
<pb n="0730A"/>
qui exterioribus tantum operibus destinantur:
atque in locis bene recteque institutis, nullos
in monachos admitti, qui jam optimis non sint imbuti
studiis, aut saltem studendi capaces existant. Eos
vero qui omnino sunt destituti litteris, ad secundum
religiosorum genus esse revocandos; quibus non
modo non permittuntur studia, sed modis omnibus
interdicuntur: quod si quis forte ex primis nec divinis
nec humanis perfecte possit erudiri litteris,
praesto esse S. Benedicti praeceptum, ut ei in tali casu
talis opera aut ars injungatur, ut non permaneat
otiosus.</p>
<p>Sexto. Dicunt non minus corpus atteri studiis quam
labore, quo valetudinis tuendae gratia utuntur non
pauci, nec unum esse apud monachos carnis mortificandae
genus. Mortificatur enim jejuniis, mortificatur
vigiliis, mortificatur flagellis, mortificatur aspero
vestitu, etc.</p>
<p> <emph>644</emph> Septimo. Dicunt longe praestantiorem monachis
studia conferre devotionem quam opus manuum,
<pb n="0730B"/>
multoque solidiorem in doctis probari pietatem,
quam reperiatur in idiotis; studiis divina cognitione
mentem illustrari, coelesti desiderio cor inflammari,
piosque animi motus excitari: at vero exercitationem
corporalem ad modicum valere, sed pietatem ad
omnia utilem esse. Nota est omnibus celebris illa abbatis
Guillelmi sententia <note>(Ad frat. de Monte Dei, cap.
22)</note>: <hi>Subdivalia exercitia et opera sicut sensus distrahunt,
sic saepe etiam spiritum exhauriunt.</hi> Cujus rei
periculum fecerat Rupertus abbas Tuitiensis, uti ipse
testatur his verbis <note>(Lib. III in Regul. S. B., cap. 12)</note>:
 « In coenobiis bene ordinatis vix sufficiunt ad cursum
ordinis complendum dies aestivi, maxime si congregatio
major vel numerosior fuerit; et si aliquando
moliuntur aliquid de opere manuum, communiter
exeuntes ad operandum, quod propter brevitatem
impensae horae non tam opus dixerim quam operis
simulacrum; totum fere quotidianum spiritualis operis
exercitium redditur insipidum, impeditum, et
<pb n="0730C"/>
nonnulla suimet particula mutilatum, etc. »  Hinc
vulgata illa abbatis Irenaei narratio de quodam sene
commorante in Scete <note>(Joan. Mosch. in Prat. spir.,
cap. 55)</note>, quod scilicet  « diabolum viderit noctu sarculos,
rastra et cophinos praebentem fratribus: » 
qui a sene interrogatus, quid haec essent, respondit:
 « Distractionem praeparo fratribus, ut his occupati
fiant negligentiores ad orandum et glorificandum
Deum. » </p>
<p>Octavo. Cum humilitas sit virtus qua homo propria
sui ipsius cognitione sibi ipsi vilescit; nec aliunde
cognitionem illam nisi studiorum beneficio, aut singulari
Dei dono perfecte possit acquirere, longe majorem,
aiunt, scientias parere humilitatem, quam
ignorantia queat adipisci. Et certe, quos in monasteriis
humiliores reperi, hos omnium doctissimos, aut
studiis scientiisque faventes deprehendi: ut merito
de his dici posset, quod in Dionysio Exiguo suo tempore
doctissimo laudavit Cassiodorus <note>(De Institut.
divin. Litt. cap. 23)</note>:  « Fuit in illo cum sapientia
<pb n="0730D"/>
magna simplicitas, cum doctrina humilitas, cum facundia
loquendi parcitas. »  Porro vulgatum illud
Apostoli effatum <hi>Scientia inflat,</hi> intelligendum esse de
scientia charitate destituta, qualem monachi non
modo non desiderant, sed modis omnibus aversantur.
Caeterum et opera manuum suos habere inflatos,  « neque
in solo rerum corporearum nitore atque pompa,
ut ait S. Augustinus <note>(Lib. II de Serm. Domini in
monte cap. 12)</note>, sed etiam in ipsis sordibus luctuosis
esse jactantiam, et eo periculosiorem quo sub nomine
servitutis Dei decipit: »  id quod S. Benedictum
haudquaquam latere potuit, qui propterea loquens
de artificibus monasterii, jubet <note>(Cap. 57)</note> ut,  « si
aliquis ex eis extollitur pro scientia artis suae, eo
quod videatur aliquid conferre monasterio, hic talis
erigatur ab ipsa arte, et denuo per eam non transeat. » </p>
<p>Nono. Ex omnium pene auctorum consensu constat
<pb n="0731A"/>
ignorantiam omnem penitus in monasteriis enervasse
regulae vigorem, adeo ut mirum sit quosdam lapsum
observantiae regularis in scientiam litterarum
refundere; qua in re non levem viris sanctissimis
inurunt injuriam, qui ut eversam inter monachos
disciplinam redintegrarent, nullum salubrius adhiberi <emph>645</emph> 
 posse remedium existimarunt, quam si
monachos sacris litterarum studiis informarent; id
quod feliciter in Galliis exsecutus est Benedictus
abbas Anianensis, et in Anglia Dunstanus, Athelvoldus
et Oswaldus pontifices sanctissimi, illuc ad id
advocatis ex alienis regnis et provinciis doctissimis
monachis. Porro qui asserunt octavo nonoque saeculo
scientias in monasteriis tantum florere coepisse, easque
ruinae observantiae regularis, quae circa medium saeculum
nonum contigit, causas faciunt, a vero longe aberrant.
Nam primo litteras longe ante saeculum octavum
in monasteriis floruisse supra luce clarius demonstratum
est. Secundo, nec verum est, quod lapsum
observantiae ex studiis litterarum provenisse docent;
<pb n="0731B"/>
qui si legissent historias, non studiis, hujusce
rei causam attribuissent, sed bellis civilibus et incursionibus
Normannorum, qui spoliatis incensisque
monasteriis, monachos omnes sparsim effugarunt, ut
vix ullum exstiterit in universo Francorum regno coenobium,
quod eorum potuerit evadere furorem. Veram
et unicam hancce causam agnovit Adso Dervensis
abbas, qui saeculo X libellum de miraculis et translatione
S. Basoli describebat, ubi aperte docet quod in
S. Basoli coenobio  « partim propter incursus barbaricos,
partim vero propter frequentes et perpetes in
regno principum discordias, omnis antiquorum Patrum
deperit instituta traditio <note>(Cap. 1 saec. IV Bened.)</note>. » 
Additque:  « Tunc etiam et alia monasteria sunt suo
honore privata, nudatae rebus ecclesiae, et plurimae
subversae. »  Nec magis eis favet quem citant truncatus
concilii Vernensis canon; quem, ut plene intelligatur,
plenum et integrum hic referre opus est:  « In
locis sanctis, hoc est monasteriis, alios studio, nonnullos
desidia, multos necessitate victus et vestimenti
<pb n="0731C"/>
a sua professione deviare comperimus <note>(Cap.
12)</note>. »  Hoc in canone studium opponitur necessitati;
necessitas vero non opponitur nisi spontaneae voluntati;
studium igitur hic loci non pro litterario exercitio
sumitur, sed pro corrupta animi propensione
in malum. Atque eo sensu Vernensis concilii canonem
Gallice reddidit qui nuper dissertationem de
hemina vini Benedictina vulgavit, vir doctissimus,
ubi sic loquitur <note>(In resp. ad object., n. 6)</note>: <hi>Le concile
de Vernon tenu sous Charles le Chauve témoigne qu' encore
de son temps quantité de moines extoient sortis de
leur voye, les uns par un dessein formé, les autres par
pure négligence, et la pluspart fante d' avoir seulement
de quoy vivre et se vêtir.</hi> Nec magis audiendi videntur
cum eorum monachorum lapsum qui Origenis errores
secuti, Eutychetis haereses amplexi, Adelfi et Euchitarum
falsas novitates tuiti sunt, Nestorii, ac Severi
impia dogmata propugnarunt, aut Anthropomorphitis
adhaeserunt, studiis litterarum attribuunt. Nam qui
<pb n="0731D"/>
id ita asserunt, ipsi sibi manifeste contradicunt, cum
ignota antiquis monachis studia fuisse doceant. Melius
sane et veritati magis consentanee dixissent, si
monachorum illorum qui tot in Oriente turbas et
scandala excitarunt, casum non in studia, sed in eorum
imperitiam refudissent. Et certe si studuissent,
adeo stolidos errores tam caeco furore haud secuti
fuissent. Unde et magni Euthymii discipuli, qui, ut
supra demonstratum est, studiis <emph>646</emph> operam navabant,
soli etiam fere ex omnibus Palaestinae monachis
rectae fidei adhaeserunt. Absit ergo, absit ut scientiis
coenobiorum inordinationes imputemus; absit ut propensionem
ad sacras litteras, quas summi pontifices
et concilia monachis commendant, relictam in monasteriis
esse a daemone dicamus ad regularis observantiae
subversionem. Longe aliter sentiebat videratque
Adalbero, Augustensis Ecclesiae episcopus, qui
rediens e monasterio S. Galli, ubi omnes tunc scientiae
<pb n="0732A"/>
vigebant, et quod devotionis gratia visitarat,
 « interrogatus inter caetera aliquando a suis, inquit
Ekkehardus Sanctigallensis monachus <note>(In Vit. Notkeri
Balbul., apud Boll. 6 April.)</note>, essetne nobiscum, ut
fama vulgavit, religio cum doctrina, severitas cum
disciplina? Caeteri, inquit, quid sentiant nescio, quod
mihi animo est pronuntio: Unum ego sanctum, et
hunc defunctum quaesivi; vivos autem, ut vere fratres
fatear, sanctissimos inveni. Doctrinam vero illorum
et disciplinam in virtutum eorum operibus
videre est. Delectat me talium memorari, quos quidem
ut iterum videam vix exspecto, etc. »  Igitur si
qui aliquando monachi scientiis dediti prolapsi sunt,
id non scientiis, quibus a crimine deterreri potuerant,
ascribendum est; sed perversae cordis eorum dispositioni.
Neque existimandum meliorem futuram fuisse
sortem illorum, si haudquaquam studuissent; nam
etsi ea non perpetrassent crimina quibus abutentes
studio perierunt, majora forsitan commisissent non
studentes. Voluntas quidem peccati mutasset objectum,
<pb n="0732B"/>
sed non malam cordis dispositionem.</p>
<p>Decimo. Cum omnes jam monachi ex Ecclesiae
praescripto sacerdotio initientur, et praecipuum tam
sacerdotum quam monachorum studium, circa sacram
Scripturam versari debeat, ad perfectam ejus intelligentiam
consequendam, necessarias esse etiam aliarum
disciplinarum scientias asserunt, probantque imprimis
auctoritate S. Augustini, qui in libris de Doctrina
Christiana totus in eo versatur. Supponit enim sanctus
doctor duabus ex causis solere non intelligi Scripturas <note>(Lib. II, c. 10)</note>,
 « si aut ignotis, aut ambiguis
signis, »  id est verbis obteguntur. Deinde, facta distinctione
inter signa propria et translata seu metaphorica <note>(Cap. 11)</note>:
 « Contra ignota signa propria,
inquit, magnum remedium est linguarum cognitio. Et
Latinae quidem linguae homines quos nunc instruendos
suscepimus, duabus aliis ad Scripturarum divinarum
cognitionem opus habent, Hebraea scilicet et
Graeca, ut ad exemplaria praecedentia recurratur, si
quam dubitationem attulerit Latinorum interpretum
<pb n="0732C"/>
infinita varietas. »  Et postea <note>(Cap. 16)</note>:  « In translatis
vero signis, si qua forte ignota cogunt haerere
lectorem, partim linguarum notitia, partim rerum,
investiganda sunt. »  Igitur praeter linguarum scientiam
ad intelligendas Scripturas ex Augustino necessaria
est etiam cognitio rerum:  « Rerum enim
ignorantia facit obscuras figuratas locutiones, cum
ignoramus vel animantium, vel lapidum, vel herbarum
naturas, aliarumve rerum, quae plerumque in
Scripturis similitudinis alicujus gratia ponuntur. » 
Addit S. doctor:  « Numerorum etiam imperitia <emph>647</emph> 
multa facit non intelligi, translate ac mystice posita
in Scripturis. »  Et post pauca:  « Non pauca etiam claudit
atque obtegit nonnullarum rerum musicarum ignorantia. » 
Deinde ubi nonnulla dixit de iis quae Christiano
fugiendae sunt scientiis, de utilibus et necessariis
ad intelligendam Scripturam subjungit hoc
modo <note>(Cap. 28)</note>:  « Quidquid igitur de ordine temporum
transactorum indicat ea quae appellatur historia,
<pb n="0732D"/>
plurimum nos adjuvat ad sanctos libros intelligendos,
etiamsi praeter Ecclesiam puerili eruditione
discatur; nam et per olympiadas, et per consulum
nomina multa quaeruntur a nobis, et ignorantia consulatus
quo natus est Dominus, et quo passus est
nonnullos coegit errare, etc. »  Et narratis nonnullis
in gratiam et laudem historiae:  « Est etiam, inquit <note>(Cap. 29)</note>,
narratio demonstrationi similis, qua non
praeterita, sed praesentia indicantur ignaris. In quo
genere sunt quaecunque de locorum situ, naturisque
animalium, lignorum, herbarum, lapidum, aliorumque
corporum scripta sunt. De quo genere superius
egimus, eamque cognitionem valere ad aenigmata
Scripturarum solvenda. »  Sequenti capite laudat
etiam artium mechanicarum peritiam; tum transiens
ad liberales artes, seu scientias, quae ad rationem
animi pertinent, laudat in primis dialecticam:
 « Disputationis disciplina, inquit <note>(Cap. 31)</note>, ad omnia
<pb n="0733A"/>
genera quaestionum quae in litteris sanctis sunt
penetranda et dissolvenda plurimum valet: tantum
ibi cavenda est libido rixandi, et puerilis quaedam
ostentatio decipiendi adversarium. »  Et laudata pluribus
dialectica, commendat <note>(Cap. 36 et seq.)</note> etiam
rhetoricam et arithmeticam, seu numerorum scientiam.
Ac tandem sub finem secundi libri dicit <note>(Cap.
40)</note>:  « Philosophi autem qui vocantur, si qua forte vera
et fidei nostrae accommodata dixerunt, maxime Platonici,
non solum formidanda non sunt, sed ab eis
tanquam injustis possessoribus in usum nostrum
vindicanda. »  Dictis hactenus ex S. Augustino concinunt
ea quae supra retulimus ex Cassiodoro, iisque
addere potuissemus S. Epiphanii suffragium, asserentis
ei qui plurimas sacrae Scripturae partes intelligere
voluerit, necessariam esse cognitionem libelli
quem ipse de ponderibus et mensuris composuit.
Sed haec sufficere credimus in gratiam studiorum.</p>
<p>Jam vero liberum unicuique relinquimus quam ex
duabus voluerit amplecti sententiam, ita tamen ut
<pb n="0733B"/>
qui studiis operam dare sibi proposuerint, alios velut
ignaros et idiotas non contemnant; quia  « melior est
humilis rusticus quam superbus philosophus, qui se
neglecto cursum coeli considerat <note>(Lib. I de Imit.
Christ. cap. 2)</note>. »  Nec vicissim qui studiis laborem
praeferendum esse censuerint, studentes tanquam
elatos, superbos, mente et corde corruptos non despiciant;
quia  « Si quis futurus est <hi>perfectus monachus,</hi> 
indiget <hi>et divinorum eloquiorum eruditione,</hi> et conversationis
integritate, ut tanta <hi>dignus</hi> factus sit mutatione, » 
ut loquebatur olim Justinianus imperator <note>(Norell. 5)</note>;
et quia exploratum est  « nullum acrius
venenum animas et corpora religiosarum personarum
enecare quam litterarum atque scientiarum ignorantiam,
ut aiunt monachi Camaldulenses <note>(Histor.
Camald. lib. III, cap. 5)</note>. Alioquin dictum sibi audiant
illud Gilberti de Hoillandia Cisterciensis ordinis abbatis <emph>648</emph> 
 celeberrimi <note>(Tract. 7, part. I, num. 6)</note>:
 « Paulus dicit: <hi>Fructificantes et crescentes in scientia
<pb n="0733C"/>
Dei:</hi> isti econtra, propria non contenti inscitia,
contemnunt aliorum scientiam, et invidi aestimatores,
sapientiae studia stoliditatem interpretantur, sobriam
subtilitatem insaniae et jactantiae denigrant nota,
operantes ipsi cibum qui perit, non qui permanet in
vitam aeternam. » </p>
<p> <hi>In quibus diebus Quadragesimae accipiant omnes singulos
codices de bibliotheca,</hi> etc.] Quonam vero ritu,
audiendum est ab Hildemaro:  « Sciendum est, inquit,
quia isto modo dantur libri in capite Quadragesimae.
Ille bibliothecarius qui est monasterii defert omnes
libros cum adjutorio fratrum in capitulum; deinde
sternuntur tapetia, et super tapetia ponuntur libri.
Capitulo finito, tunc legit bibliothecarius in breve,
qui frater habet librum usque ad illam horam. Tunc
ille frater ponit librum quem habuit in tapeti, et
tunc ille prior, aut cui ille jusserit, accipit librum
illum, et interrogat illum fratrem de illo libro sapienter,
causa probationis, ut cognoscat utrum studiose
legerit librum. Si vero ille frater responderit
<pb n="0733D"/>
de libro illo, tunc interrogat illum qui liber illi utilis
est, et tunc quem postulaverit, dabit illi. Si autem
cognoverit abbas illi non esse aptum, tunc dicet illi:
Non est tibi liber iste aptus, sed talis aptus est tibi,
et tunc non dabit illi quem quaesivit, sed quem cognoverit
illi aptum esse. Si autem talis fuerit frater,
qui non potuerit rationem de libro ponere secundum
interrogationem; tunc si videt ille abbas, quia negligenter
legit librum illum, non dabit alium illi, sed
ipsum reddit, et tandiu illum habebit postea, donec
illum studiose legerit; et dicit illi: Quia non legisti
bene, debuisti ante significare, ut tibi dedissemus
tempus interrogandi. Si autem cognoverit abbas illum
fratrem studiosum in lectione, et tamen non potuit
intelligere, dat illi alium librum. Postquam autem
ierint omnes fratres de capitulo, tunc inspicit abbas,
et requirit utrum sint inibi omnes libri per brevem.
Si forte non invenerit libros totidem, sicuti habet
<pb n="0734A"/>
brevem, tunc quaerit diligenter usquequo invenerit. » 
Eumdem pene ritum offendes apud Udalricum l. I,
c. 52, et Lanfrancum in Statutis cap. 1, § 3, in
Consuetudinibus Floriacensis monasterii, et in libro
Usuum Cisterciensium, cap. 15.</p>
<p>In hoc pene solo differunt, quod Lanfrancus,
Udalricus, et Consuetudines Floriacenses libros distribuant
feria secunda post dominicam primam
Quadragesimae, quae consuetudo obtinebat apud Cassinenses
tempore Bernardi abbatis; Usus Cistercienses
dominica ipsa. Sed Boherius feria quarta
Cinerum dandos esse asserit, quod nec improbat
Bernardus Cassinensis: aitque nonnullis in monasteriis
ita suo tempore observatum fuisse. Porro acceptos
libros cum aliis mutare nemini licitum erat,
statuente concilio Aquisgranensi <note>(Can. 19)</note>,  « ut in
Quadragesima libris de bibliotheca secundum prioris
dispositionem acceptis, alios, nisi prior decreverit
expedire, non accipiant. » </p>
<p> <hi>Ante omnia sane.</hi> ] Quod Richardus de S. Angelo
<pb n="0734B"/>
explicat <hi>antequam</hi> <emph>649</emph> <hi>libri assignentur.</hi> Et tamen
Cistercienses <note>(Lib. Usuum Cisterc., cap. 15)</note> statim
post praedictorum librorum distributionem fratres in
capitulo designant, qui juxta Regulam circumeant
monasterium.</p>
<p> <hi>Deputentur unus aut duo seniores.</hi> ] Non tam aetate
quam virtute et sapientia.</p>
<p> <hi>Qui circumeant.</hi> ] Unde et in Concordia Dunstani,
c. 7, <hi>circae</hi> dicuntur; in Statutis Lanfranci, c. 4, <hi>circumitores</hi> 
et <hi>circae;</hi> in Consuetudinibus S. Benedicti Anianensis
tom. IV Analect., et apud Udalricum l. III,
c. 7, <hi>circatores;</hi> apud Petrum Vener. l. I Mir., c. 20, <hi>circuitores;</hi> 
 denique in Statutis S. Adalardi lib., II
cap. 6, <hi>circinnatores.</hi> </p>
<p> <hi>Monasterium.</hi> ] Id est monasterii officinas:  « Providentes
officinis, inquit liber Usuum Cisterciensium <note>(Cap. 15)</note>,
claustro, oratorio, capitulo, dormitorio,
calefactorio, refectorio, coquina, auditoriis, ne forte
aliquis inconvenienter se habere inveniatur, et propter
<pb n="0734C"/>
hoc officinas praedictas ingredi poterunt, exceptis
auditoriis. »  Et tamen ex Lanfranci Statutis <note>(Cap. IV)</note>:
 « Officinas monasterii nunquam pro hac
cura ingrediantur; sed ostia eorum prospiciant, si
forte aliqui fratres per curiam vadant vagantes, aut
stent, vel sedeant fabulantes. » </p>
<p> <hi>Horis quibus vacant fratres lectioni.</hi> ] Imo etiam
aliis:  « Totum claustrum, infit Udalricus <note>(Lib. III,
c. 7)</note>, non semel, sed multoties in die circumeant,
ut nec locus sit nec hora in qua frater ullus securus
esse possit, si tale quid commiserit, non reprehendi
et non publicari. »  Mss. Consuetudines S. Benigni Divionensis
has praesertim horas recensent <note>(Cap. 4)</note>:
 « Hi vadunt post offerendam majoris missae et minoris
quacunque die; et post coenam cum bis reficiunt;
et cum semel, post prandium. Vadunt et ad officium
defunctorum. Surgunt etiam multoties de prandio aut
de coena, non omnes, sed aliqui, cum suspicantur
se reperturos in cellurio seu eleemosynaria aliquid
negligentiae, aut alicubi prope refectorium, ut, si
<pb n="0734D"/>
opus fuerit, statim possint occurrere cum caeteris ad
versum post finem prandii. Solent quoque ire ad
intervallum quod est post pulsationem cymbali usque
ad prandium. »  Statuta Lanfranci duo addunt tempora <note>(Cap. 4)</note> 
 ante nocturnos, et sub finem matutinorum
seu laudum.</p>
<p> <hi>Sed etiam alios extollit.</hi> ] Hoc est a lectione distrahit,
ut explicat citatus a Bernardo Cassinensi Petrus
Diaconus; vel, ut habet Hildemarus, alios extollit,
id est aliis occasionem jactantiae tribuit, cum lectioni
attenti, eum otio et fabulis vacantem videntes, illo
se existimant meliores, cum Pharisaeo dicentes: <hi>Non
sum sicut caeteri hominum.</hi> Utrumque hunc sensum
habes apud Nicolaum de Fractura.</p>
<p> <hi>Hic talis, si, quod absit, repertus fuerit.</hi> ] Notandus
in tabulis, proclamandus in sequenti capitulo, ut videre
est in Consuetudinibus S. Benedicti Anianensis <note>(Tom. IV Analect.)</note>:
quibus concinit Concordia Dunstani
<pb n="0735A"/>
his verbis <note>(Cap. 7)</note>:  « Quod si invenerit, nullatenus
illud debet reticere in capitulo venturi diei. » 
Et Statuta Lanfranci <note>(Cap. 4)</note>:  « Dum circumeunt,
nullum signum faciant, nulli quacunque occasione
loquantur, studiose <emph>650</emph> tantum negligentias et offensiones
inspiciant, et tacite praetereuntes, de eis
postea in capitulo etiam clamores faciant. »  Idem habent
Divionenses S. Benigni Consuetudines cap. 4.</p>
<p>Ex Hildemaro tamen circatores aliquam videntur
habuisse facultatem corrigendi delinquentes:  « Isti
seniores, inquit, debent potestatem habere corrigendi
decanos, et praepositos, etiam ipsum abbatem,
quanquam non omnes uno modo: subjectos admonendo,
rogando, atque increpando; priores rogando. » 
De prioribus tamen ita scribit Udalricus <note>(Lib. III,
cap. 7)</note>:  « Domno abbati et priori ita deferunt circatores,
ut nequaquam veniant ubi eos noverint esse,
quia scriptum est: <hi>Non est discipulus super magistrum.</hi> » </p>
<p>Accedentibus autem circatoribus, qui ex licentia
de rebus necessariis colloquebantur, hoc eis significare
<pb n="0735B"/>
haud morabantur, testante Udalrico <note>(Ibid.)</note>,
quia  « obedientiarii, qui non possunt omittere, ut
aliquando, aliis silentibus, de obedientiis suis loquantur,
si quem circatorum viderint supervenire, continuo
assurgunt, et summatim demonstrant quae sit
eis necessitas loquendi. »  Et Statuta Lanfranci <note>(cap. 4)</note>:
 « Cum autem extra claustrum inveniunt aliquos fratres
loquentes, simul assurgant eis ipsi loquentes,
dicatque eis unus eorum, si ita est, quia per licentiam
ibi loquuntur. »  Idem habent Divionenses S. Benigni
Consuetudines.</p>
<p> <hi>Neque frater ad fratrem jungatur horis incompetentibus.</hi> » 
Quid sint horae competentes, ostendimus
ad cap. 6 et 31, ubi demonstravimus eas dici, quibus
certis diebus ac temporibus, mutuis colloquiis animum
recreare licet, quam expositionem confirmat
Boherius hunc in locum sic scribens:  « Omnes fere
horae ad hoc incompetentes sunt, nisi fiant conventualiter
hae conjunctiones, vel a Regula permittantur. » 
<pb n="0735C"/>
Addit tamen:  « Vel forte loquitur hic de operariis,
quibus non est licitum conjungi, imo nec
alias artes, vel artium cellas ingredi; »  quod probat
ex Regula sancti Basilii. Ad hunc porro locum pertinet
quod in Poenis incerti auctoris apud eumdem
S. Basilium legitur <note>(Num. 25)</note>:  « Si duo reperti fuerint
simul inter se conversantes, et commoniti non
secesserint, sint excommunicati donec corrigantur. » </p>
<p> <hi>Dominico die lectioni vacent omnes.</hi> ] Aliisque pietatis
exercitiis, quae sub lectionis nomine hic comprehenduntur, <hi>quasi diceret, Non operentur opera corporis,
sed animae,</hi> 
 inquit Boherius. Atque ita Regula
SS. Serapionis, Macarii, Paphnutii, et alterius Macarii <note>(Cap. 9)</note>:
 « Die autem dominica nihil aliud
agant nisi Deo vacent, ne pro aliqua occasione se
velint aut alios excusare. Tamen contestor, fratres,
quod nulla operatio in die illa sancta comperiatur,
nisi tantum hymnis, et psalmis, et canticis spiritualibus
dies illa transigatur. »  Huc referri debet quod
<pb n="0736A"/>
monachi Fuldenses in libello supplici ad Carolum
Magnum postularunt <note>(Num. 3)</note>, ut  « in his festivitatibus
quibus major veneratio convenit, fratribus
ab opere ad lectionem et psalmodiam vacare <emph>651</emph> 
liceat, sicut apud majores nostros licitum est, id est
in festivitate sanctae Mariae et duodecim apostolorum. » </p>
<p> <hi>Exceptis his qui variis officiis deputati sunt.</hi> ] Sicut
sunt servitores coquinae, infirmorum, hospitum, cellerarius.
Cistercienses vero a coquendis panibus abstinebant,
ut colligimus ex Vita S. Stephani abbatis
Obazinensis, ubi haec leguntur <note>(Lib. II, num. 27,
tom. IV Misc. Baluz.)</note>:  « Quodam sabbato cum tot
panes expendissemus (in eleemosynam) ut pene nihil
in crastinum superesset, conislium fuit ut die dominico
contra morem solitum coqueremus. » </p>
<p> <hi>Si quis vero ita negligens et desidiosus fuerit ut non
velit aut non possit meditari aut legere, injungatur ei
opus quod faciat, ut non vacet.</hi> ] Haec verba periodum
immediate praecedentem non respiciunt, quia die dominico
<pb n="0736B"/>
non est operandum, sed ad ea quae toto hoc
in capite dicta sunt referri debent. Duo autem hic
hominum genera notat S. Benedictus: eorum qui
possunt et nolunt meditari aut legere, et eorum qui
volunt quidem, sed non possunt. Et primos per sex
gradus deducendos censent Hildemarus, Bernardus
Cassinensis, et Boherius, ac tandem pro expulsione
opus eis injungendum esse, quod faciant. Prius tamen
injungerem opus, et postea per sex gradus ducerem.</p>
<p> <hi>Fratribus infirmis vel delicatis talis opera, aut ars
injungatur.</hi> ] Inter artem et operam hoc discriminis
affert Hildemarus, quod  « omnis ars est opus, non
omne opus ars est. Ars est quam non operatur nisi
magister; opus est sine arte, veluti fabam mundare,
aut granum, etc. »  Eodem fere modo loquitur Bernardus
Cassinensis. Qua vero de arte loquatur sanctus
Benedictus docet Hildemarus, nimirum  « si
sapit cantare, doceat alium cantum, vel etiam si
<pb n="0736C"/>
scit grammaticam, tradat aliis, aut alias artes quae
sunt utiles in monasterio, si sapit, doceat alios. » </p>
<p> <hi>Ut nec otiosi sint, nec violentia laboris opprimantur,
ut effugentur.</hi> »   « Hoc est ne fugae, discessus, aut rebellionis
causa ipsis detur, »  inquit Bernardus Cassinensis.
Simile statutum habetur in Regula S. Ferreoli:
 « Ut quis non valet insistere operi, det promptius
operam lectioni; quicunque agrum non excolit,
Deum dupliciter colat, et inter reliqua etiam hanc
quaerat artem, ut paginam pingat digito, qui terram
non praescribit aratro. Nullus ergo si quominus opera
faciat, putet causam justae excusationis afferre, quia
qui, ut supra diximus, agriculturam exercere non
valet, legere, scribere, quod est praecipuum opus,
piscium etiam providere capturam, rete texere, calceamenta
fratribus praeparare, vel reliqua, quae similia
sunt, facere atque implere potest. »  <hi>Vide</hi> Regulam
sanctorum Serapionis, Macarii, Paphnutii, et
alterius Macarii, cap. 11, et S. Isidori, cap. 6.</p>
</div>

<div>
        <head>CAPUT XLIX. <hi>De Quadragesimae observatione.</hi> </head>

<pb n="0735"/>
<p>
          <pb n="0735D"/> <emph>652</emph> Licet omni tempore vita monachi Quadragesimae
debeat observationem habere, tamen, quia
paucorum est ista virtus, ideo suademus istis diebus
Quadragesimae, omni puritate vitam suam custodire,
omnes pariter negligentias aliorum temporum his
<pb n="0736D"/>
diebus sanctis diluere. Quod tunc digne fit, si ab
omnibus vitiis temperemus: orationi cum fletibus,
lectioni, et compunctioni cordis, atque abstinentiae
operam demus.</p>
<p>Ergo his diebus augeamus nobis aliquid ad solitum
<pb n="0737A"/>
pensum servitutis nostrae, orationes peculiares, ciborum
et potus abstinentiam, ut unusquisque super
mensuram sibi indictam aliquid propria voluntate
cum gaudio sancti Spiritus offerat Deo: id est, subtrahat
corpori suo de cibo, de potu, de somno, de
loquacitate, de scurrilitate, et cum spiritualis desiderii
<pb n="0738A"/>
gaudio sanctum Pascha exspectet. Hoc ipsum
tamen quod unusquisque offert, abbati suo suggerat,
et cum ejus fiat oratione et voluntate: quia quod sine
permissione Patris spiritualis fit, praesumptioni deputabitur
et vanae gloriae, non mercedi. Ergo cum
voluntate abbatis omnia agenda sunt.
</p>
      </div>

<div>
        <head>COMMENTARIUS.</head>

<pb n="0737"/>
<p>Sacrum Quadragesimae tempus, Christi Domini
jejunio consecratum, ab apostolis institutum, Telesphori
papae, ut aiunt, decreto confirmatum, in
Ecclesia adeo solemne, speciali semper devotione
ac poenitentia observare studuerunt monachi. Hoc
<pb n="0737B"/>
potissimum tempore ab omni hominum frequentia
secedere, remotissimos solitudinis recessus penetrare, <emph>653</emph> 
 dies non paucos sine cibo aut potu
transigere, aliisque mortificationis exercitiis corpus
macerare solebant, ut mirum non sit S. Benedictum
singulari capite de Quadragesimae observantia egisse.
Sed cum ex prolixitate Quadragesimae, magnitudo
judicetur poenitentiae, ut plenius demonstretur qualis
fuerit his diebus monachorum fervor, e re nostra
credimus breviter disserere quot ante S. Benedictum
diebus Quadragesima duraret.</p>
<p>Etsi Quadragesimae vocabulum quadraginta dierum
numerum indigitare videatur, communis tamen tam
Orientalis quam Occidentalis usus Ecclesiae fuit, ut
non nisi dies triginta sex jejunarent fideles, cum hoc
nihilominus discrimine quod Orientales septem hebdomadis,
Occidentales sex tantum Quadragesimam
celebrarent: illi enim dominica et sabbato, uno
duntaxat Sancto excepto; isti dominica tantum
<pb n="0737C"/>
jejunium solvebant. Res constat ex Cassiani collat.
21, cap. 24 et 27. Postea vero ad perficiendum
quadragesimum numerum, quatuor additi fuerunt
dies. Quonam tempore, exploratum non habetur;
certe non ante Gregorii Magni pontificatum, ut pote
qui in homilia 16 in Evangelium, quam ad id probandum
adducit Amalarius l. I de Offic., c. 7, triginta sex
solum dies in Quadragesima numeret. An vero sub
vitae finem constituerit, ut quadragesimale jejunium
feria quarta post Quinquagesimam aperiretur, suspicabitur
non nemo, cum in ejus libro Sacramentorum
ea inscribatur <hi>Feria IV, Caput jejunii:</hi> nisi velimus
cum Menardo, laciniam libro Sacramentorum fuisse
assutam. <hi>Vide</hi> ejusdem notas ad praedictum librum
p. 52. Venio ad Regulae textum.</p>
<p> <hi>Licet omni tempore vita monachi Quadragesimae
debeat observationem habere.</hi> ] Hic alludere videtur
S. Benedictus ad praeclaram illam S. Augustini sententiam:
 « In cruce per totam istam vitam, quae in
mediis tentationibus ducitur, perpetuo debet pendere
<pb n="0737D"/>
Christianus; non enim est in hac vita tempus evellendi
clavos . . . . Crux, inquam, ista non quadraginta
dierum est, sed totius hujus vitae, quae mystico numero
quadraginta istorum significatur dierum . . . . Sic
semper hic vive, Christiane, si terreno limo gressus
non vis immergere: noli de ista cruce descendere.
Si autem hoc faciendum est per hanc totam vitam,
quanto magis per istos Quadragesimae dies, quibus
non solum agitur, verum etiam significatur haec vita. » </p>
<p> <hi>Ideo suademus istis Quadragesimae diebus omni puritate
vitam custodire, omnes pariter negligentias aliorum
temporum his diebus sanctis diluere.</hi> ] Ita fere
S. Augustinus seu quivis alius:  « In istis diebus de
pelago et fluctibus mundi hujus quasi ad portum
Quadragesimae debemus requiescere, et lectiones
divinas in exceptorio cordis nostri cum silentio et
pace suscipere, ut Deo propitio pro amore vitae aeternae
<pb n="0738A"/>
vacantes, quidquid in navicula animae nostrae per
totum annum multis tempestatibus, id est peccatorum
fluctibus aut fractum, aut dissolutum aliquid, aut
corruptum, aut perditum est, omni sollicitudine <emph>654</emph> 
in istis diebus reparare studeamus atque componere. » </p>
<p>
          <pb n="0738B"/> <hi>Quod tunc digne fit si ab omnibus vitiis nos temperemus.</hi> ]
Quid enim prodest abstinentia a cibis, nisi
adsit abstinentia a vitiis?  « Quod singula sola peccavit,
inquit S. Bernardus <note>(Serm. 3 in Quadrag.)</note>, sola quoque
jejunet, et sufficit. Si vero peccaverunt et membra
caetera, cur non jejunent et ipsa? Jejunet ergo oculus,
qui depraedatus est animam; jejunet auris, jejunet
lingua, jejunet manus, jejunet etiam anima ipsa. Jejunet
oculus a curiosis aspectibus et omni petulantia,
ut bene humiliatus coerceatur in poenitentia, qui male
liber vagabatur in culpa; jejunet auris nequiter pruriens
a fabulis et rumoribus, et quaecunque otiosa sunt, et
ad salutem minime pertinentia; jejunet lingua a detractione
et murmuratione, ab inutilibus, vanis atque
scurrilibus verbis; interdum quoque ob gravitatem
silentii, et ab ipsis quae videri poterant necessaria;
jejunet manus ab otiosis signis, et ab operibus omnibus,
quaecunque non sunt imperata; sed et multo
magis anima ipsa jejunet a vitiis, et propria voluntate. » </p>
<p>
          <pb n="0738C"/>Observant autem hic Bernardus Cassinensis et Boherius
S. Benedictum non dixisse absolute <hi>abstineamus</hi> 
a vitiis, sed <hi>temperemus:</hi> quia nonnulla existunt
vitia quae licet propter manentem in nobis concupiscentiam
penitus eradicare nequeamus, ea saltem
adusque radicem truncare, et sic temperare possumus.</p>
<p> <hi>Orationi cum fletibus, lectioni, et compunctioni cordis,
atque abstinentiae operam demus.</hi> ] Quinque hic
praescribit S. legislator, quibus ut liberius vacarent
veteres monachi, ab omni hominum frequentia separati,
aut in cellis reclusi vivebant, aut in solitudinem
se recipiebant, cujus rei praxim videre est in
Vita S. Marii abbatis Bodanensis. n. 4; S. Marculfi
abbatis Nantuensis, n. 12; S. Samsonis l. II, n. 12;
S. Aemiliani, n. 10, et alibi passim, sed maxime in
Vita S. Mariae Aegyptiacae, in qua Sophronius de
monachis ad Jordanem degentibus sic loquitur <note>(Apud Rosweid. lib. I de Vitis Patrum)</note>:
 « Dominica,
quam primam jejuniorum hebdomadam nominari mos
est, agebantur divina sacramenta consuete, et unusquisque
<pb n="0738D"/>
particeps efficiebatur vivifici et intemerati
corporis et sanguinis Domini nostri Jesu Christi, et
solito modicum cibum sumentes, congregabantur
omnes in oratorium, et curvatis genibus, factaque
suppliciter oratione, salutabant se invicem monachi,
et unusquisque genu flexo publice amplectebatur abbatem,
postulantes orationem, ut haberent ad inchoatum
certamen eum cooperatorem et comitatorem.
His ita se habentibus fores monasterii patefiebant, et
psallentes consona voce, <hi>Dominus illuminatio mea et
salus mea: quem timebo? Dominus defensor vitae meae;
a quo trepidabo?</hi> etc., exibant, unum multoties aut
duos monasterii custodes relinquentes, non ut custodirent
ea quae intus erant posita, non enim erant
apud illos aliqua furibus congrua, sed ne oratorium
absque divinis relinquerent solemniis. Unusquisque
autem se adnotabat prout poterat aut volebat; nam
<pb n="0739A"/>
unus portabat corpori ad mensuram sufficiens, alius
carycas, alius palmarum <emph>655</emph> fructus dactylos, alius
vero legumina aquis infusa, alius nihil praeter corpus
proprium et vestimentum quo utebatur. Nutriebantur
autem, quando necessitas exigebat naturae herbis quae
nascebantur per solitudinem. Canon autem erat unusquisque
sibi ipsi et lex absque praevaricatione, ut
non cognosceret aliquis consocium, qualiter abstinebat,
aut quomodo agebat. Jordanem enim mox transmeantes,
longe ab invicem se sequestrabant, et
nullus se jungebat ad socium, civitatem aestimantes
solitudinem. Sed et si unus ex ipsis a longe venientem
ad se aliquem videbat, mox declinabat de itinere,
et ad aliam partem pergebat. Vivebat autem sibi ipsi
et Deo, psallens frequenter, et constituto gustans tempore
cibum. Ita omnia jejunia celebrantes, revertebantur
ad monasterium ante vivificum diem Resurrectionis
Domini et Salvatoris nostri Jesu Christi, quam festam
dominicam cum ramis palmarum celebrare sancta
accepit Ecclesia. Revertebantur autem unusquisque
<pb n="0739B"/>
habens proprii laboris testem propriam conscientiam,
cognoscentem qualiter operatus est, et qualia laborum
semina seminavit. Et nullus ullo modo interrogabat
alium quomodo aut qualiter laboris certamina
consummasset. »  Isthaec autem in solitudinem tempore
Quadragesimae secedendi consuetudo non monachis
modo, sed episcopis etiam placuit, ut videre est in
Vita S. Walarici, c. 13, et in Vita S. Kentigerni, cap.
3 <note>(Saec. II Ben., Bolland. 13 Januar.)</note>, idque de S.
Aethelvoldo narrat Willelmus Malmesburiensis lib.
IV de Pontif. Angl., in fine.</p>
<p> <hi>Ergo his diebus augeamus nobis aliquid ad solitum
pensum servitutis nostrae.</hi> ] Quod ait <hi>ad solitum pensum</hi> 
duobus modis intelligi potest. 1º Ad solitam aliorum
temporum vivendi rationem;  « superius enim definierat,
inquit Hildemarus, quantum panem, quanta pulmenta,
vel quantum dormire. Nunc vero, ut augeamus
ad istum pensum, hoc est mensuram aliquid suadet. » 
Quam explicationem confirmare possunt praecedentia
<pb n="0739C"/>
verba, quibus hortatur aliorum temporum negligentias
his sanctis diebus diluere. 2º <hi>Ad solitum pensum,</hi> 
id est, ad praescriptam etiam in Quadragesima a
regula mensuram; qui sensus connaturalior videtur:
nam quae quadragesimali tempore facienda regula
praescribit, omnes aequaliter servare tenentur: quae
autem hic addenda suadet, non ita, sed pro cujusque
voluntate, et abbatis benedictione: quae vero illa sint
docent subsequentia.</p>
<p> <hi>Orationes peculiares.</hi> ] Orationes peculiares Hildemaro
et Bernardo Cassinensi sunt orationes privatae,
 « ad differentiam communium et regularium, quae
in conventu se habent ab omnibus statutis temporibus, » 
inquit Bernardus Cassinensis. Additque:  « Et
possunt etiam dici peculiares quae adduntur et fiunt
ultra illas quae praeter Quadragesimam fecit vel facere
neglexit. »  Istud porro sanctae Regulae statutum quo
liberius adimpleret alter Bernardus, abbas Clarevallensis,
etiam a scribendis libris abstinebat; unde
provocanti amico Guillelmo abbati, ut Petro Abaelardo
<pb n="0739D"/>
sese opponens, illius refutaret errores, hunc in modum
rescripsit <note>(Epist. 392)</note>:  « Operae pretium puto,
praesertim considerata <emph>656</emph> opportunitate, me atque
eos pariter alicubi convenire et conferre de omnibus;
idipsum tamen ante Pascha fieri posse non arbitror,
ne quod praesens tempus indicit studium orationis
impediatur, »  <hi>Vide</hi> lib. III de Antiquis monach. Ritibus,
cap. 10.</p>
<p> <hi>Ciborum et potus abstinentiam.</hi> ] Et hanc maxime,
ut pote quam ter hoc capitulo commendat sanctus
legislator, uti observarunt Hildemarus, Bernardus
Cassinensis, et Boherius. Primo enim dixit, <hi>abstinentiae
operam demus;</hi> deinde, <hi>ciborum et potus abstinentiam,</hi> 
ac tandem, <hi>subtrahat corpori suo de cibo, de potu,</hi> idque <hi>super mensuram sibi indictam.</hi> 
 Indicta autem mensura
in Quadragesima alia non videtur fuisse, quam panis,
et forte aqua sola: nam solum panem concessisse
innuunt ea quae supra diximus ad cap. 39: quod vero
<pb n="0740A"/>
de aquae potu addimus, haud obscure colligi potest
ex Vita S. Placidi, de quo scribitur quod omni
tempore quadragesimalem vitam ducens vinum nunquam
bibit; confirmaturque ex Regula S. Isidori <note>(Cap. 10)</note>:
 « In observatione autem Quadragesimae, <hi>sicut fieri solet,</hi> 
 post expletum jejunium <hi>pane solo et
aqua</hi> contenti omnes erunt, vino autem et oleo omnes
abstinebunt; »  et ex Regula S. Fructuosi <note>(Cap. 18)</note>:
 « In Quadragesima vino et oleo penitus abstinendum. » 
Et sane par erat ut monachorum major esset
abstinentia quam saecularium. Porro saeculares
siccis tantum cibis in Quadragesima usos fuisse constat
ex decreto concilii Laodiceni can. 50, et ex Tertulliano
libro I adversus Psychicos, ubi sic loquitur:
 « Xerophagiam observamus, siccantes cibum, ab
omni carne et jurulentia, et viridioribus quibusque
pomis, ne quid vinositatis vel edamus vel potemus. » 
Tempore etiam S. Augustini a vino abstinuisse saeculares
viros docet nos S. doctor <note>(Serm. 206)</note>, monens
populum ne quaerat <hi>inusitatos liquores, quia vinum
<pb n="0740B"/>
non bibit.</hi> Quid quod etiam nunc xerophagiam in
jejuniis observant Graeci, apud quos abstinentiam a
piscibus vigere testatur Balsamon? Sed et Armeni
Christiani, licet Eutychiani et schismatici, non solum
a terrestrium carnibus, lacticiniis et ovis, sed
etiam a piscibus, vino et oleo abstinent, ut scribunt
diversi qui has nostro saeculo nationes peragrarunt.
Docet praeterea Balsamon ad apostolorum can. 69,
servari quoque a Graecis omnibus xerophagiam totius
anni decursu feriis 4 et 6, adeo ut neque his,
neque quadragesimalibus diebus, vel cum aegrotis
dispensetur unquam etiam in mortis ipsius confinio,
nisi circa pisces.</p>
<p>Ad hoc igitur servitutis pensum, id est, si bene
conjicimus, ad vespertinam in solo pane et aqua refectionem
aliquid augeri cupit S. Benedictus, ut quibus
integra panis libra in die conceditur, aliquam
ejusdem partem sibi ipsis subtrahant; imo, si Deus
dederit, integros sine cibo, sine potu dies transigant:
<pb n="0740C"/>
id quod ipse S. Pater primique ejus discipuli Maurus
et Placidus praestitisse leguntur in eorum Vita. Sed
et de S. Austreberta narrat anonymus in ejus Vita <note>(Saec. II Ben.)</note> 
 quod  « omnibus quadragesimis, praeter
dies dominicos, nonnisi ter intra hebdomadam comedebat. » 
Et Gervinus Centulensis abbas piissimus,
referente Hariulfo, in Quadragesima <emph>657</emph>  « tritico
confectum panem sumendo rarissime, deputata pro
potione modica aquae quantitate, talique utens cibi
solamine, interim post triduum reficiebatur <note>(Chron.
Centul. lib. IV, c. 26, Spicil. tom. IV)</note>. »  At quod de
S. Radegunde scribit Fortunatus <note>(In ejus Vita num.
22, saec. I Ben.)</note>, omni dignum est admiratione. Haec
ex potentissima Franciae regina humilis in Pictaviensi
asceterio facta sanctimonialis, aliquando in Quadragesima
reclusa,  « panis non sumpsit cibaria, nisi die
dominica, sed tantum radices herbarum, aut olera
de malvis, sine olei gutta, sine sale composita; verum
aquae toto jejunio nec sumens duo sextaria. » 
S. Fidolus abbas <note>(In ejus Vita num. 10, saec. I Ben.)</note> 
<pb n="0740D"/>
etiam  « sanctae Quadragesimae tempore tantam sibi
corporis sui persecutor abstinentiae austeritatem
semper indixit, ut trium panum tantum edulio plerumque
transigeret; saepe quoque ex his ipsis panis
unus superesset; potus vero in hujusmodi refectione
non alius quam lexivia sumebatur. »  <hi>Vide</hi> Vitam
S. Macarii Alexandrini, cap. 3 et 5, apud Bolland. 2
Januar.</p>
<p>Postea vero refrigescente charitate, refriguit etiam
apud monachos tantus abstinentiae fervor: nam Magister
in Regula <note>(Cap. 53)</note> jam coctum tota Quadragesima
pulmentum unum, crudum alterum concedit;
potiones prima hebdomada duas, unum scilicet merum
et unum caldum. Secunda hebdomada singulis singulos
meros, et exinde usque Pascha vinum subtrahit,
mixtam salibus cum cymino et apii semine aquam
calidam indulgens, et feria sexta Parasceves omnem
omnino cibum auferens. Remissiores etiam mss.
<pb n="0741A"/>
Germaniae Consuetudines, quibus haec tantum praescribuntur <note>(Num. 30)</note>:
 « In Septuagesima pinguedo
ad edendum dimittatur; in Quinquagesima ova et
caseum; in Quadragesima secunda, quarta, et sexta
feria a piscibus abstineatur. Et omni tempore praeter
quinquaginta dies post Pascha quarta et sexta feria
semper a piscibus abstineant et pinguedine, et cruces
sequantur, nisi duodecim lectionum festivitas interveniat,
vel priori aliter visum fuerit. »  Floriacenses
quoque Consuetudines monachorum victum in Quadragesima
ita ordinant <note>(Cap. 7)</note>:  « Libra panis major
solito et delicatior debet esse, et vinum melius
quam alio tempore . . . . . Cellerarius dominica, tertia
et quinta feriis pisces vel valentiam piscium donat;
caeteris diebus arentia et milium per totam Quadragesimam,
quod praepositus debet ministrare. Quarta
et sexta feriis herbas crudas debemus habere de
hortulano, et in jejuniis Quatuor Temporum per annum
similiter. »  Denique Cistercienses omnium austeriores
in capitulo generali anni 1293 id tantum,
<pb n="0741B"/>
quod sciam, definierunt <note>(Lib. Instit., dist. 13, cap. 6)</note>:
 « Abstinentia sextae feriae in Quadragesima sic teneatur,
ut tribus sextis feriis in conventu utamur
pane et aqua; aliis vero tribus uno tantum pulmento
simus contenti et potu consueto. » </p>
<p> <hi>De somno.</hi> ] Sic  « qui dormire solebat ab exitu de
completorio usquequo ad vigilias pulsabatur, aut post
completorium, aut antequam pulsetur ad vigilias,
orationi se dabit vel meditationi, aut certe silenti
psalmorum decantationi, »  quemadmodum loquuntur
Bernardus Cassinensis et Boherius. Et sic in Piscariensi <note>(Chron. Piscar. lib. III, Spicil. tom. V)</note> 
 monasterio
 « duo fratres religiosa <emph>658</emph> consuetudine
quadragesimali tempore ante matutinos de lectulis
consueverant surgere, et flexis genibus ante sacratissimi
martyris ossa preces et singultus fundere,
psalmos cantare, et sanctos Dei in adjutorium populi
Christiani cum litaniis interpellare. » </p>
<p> <hi>De loquacitate.</hi> ] Ergo aliis temporibus loquebantur,
<pb n="0741C"/>
qui in Quadragesima aliquid de loquacitate subtrahere
jubentur. Ad hujus porro exsecutionem mandati,
Statuta Lanfranci decernunt <note>(Cap. 1, § 3)</note>, ut in
Quadragesima  « tribus diebus, id est secunda feria,
quarta, et sexta usque ad Pascha, nec pulsetur tabula
post capitulum, nec loquantur in claustro: »  id quod
Lanfranco haud fuit singulare, sed omnibus passim
Benedictinis commune, ex dictis in lib. III de Antiq.
monach. Ritibus, cap. 10. Imo Petrus Venerabilis
continuum in Quadragesima Cluniacensibus indixit
silentium in statuto 20. Cassinenses etiamnum nullas
in Adventu et Quadragesima recreationes indulgent <note>(Decl. Cass. in cap. 6, num. 5)</note>;
aiuntque nefas
esse monachis talia cogitare, nedum permittere.</p>
<p> <hi>De scurrilitate.</hi> ] Scurrilitates omni tempore monachis
sunt interdictae.</p>
<p> <hi>Hoc ipsum tamen quod unusquisque offert abbati suo
suggerat.</hi> ] Ritum explicat Regula Magistri in hunc
modum <note>(Cap. 53)</note>:  « Ipso die Quadragesimae cum
communicant primo jejunio, antequam communicent,
<pb n="0741D"/>
detur licentia ab abbate in oratorio talis. Dicat abbas
omnibus fratribus: Fratres, qui vult pro anima sua
spiritualiter laborare et aliquid abstinere, ad bonum
hoc opus liberam ei voluntatem concedimus; qui
vero noluerit, Regulae de hoc titulo constituta accipiet,
et Quadragesimae contentus erit mensura.
Jam qui de fratribus voluerint aliquid abstinere, ibi
in oratorio vadant, et humilient se ad genua abbatis,
agentes gratias de boni actus voluntate concessa, et
post impensam humilitatem simul et ore suo abbati
indicent quis quid voluerit abstinere. »  Communis
autem ordinis nostri usus obtinuerat, ut post librorum
distributionem haec jejunandi licentia concederetur.</p>
<p> <hi>Et cum ejus fiat oratione et voluntate.</hi> ] Oratione,
qua Dei imploret auxilium, ut quibus aliquid ad solitum
pensum addendi dedit votum, quod eo inspirante
petierunt, perficiendi impendat adjutorium.
<pb n="0742A"/>
Ubi observant commentatores non ita abbati de sua
oratione esse praesumendum, quinetiam aliorum
cum suis fratrum adhibeat preces; idque vel generali
modo, omnium in capitulo orationes rogans, ut congregationis
oblationes benigno Deus suscipiat intuitu;
aut speciatim aliquos singulari poenitentiae zelo ferventes
commendans, verbi gratia his verbis: Sunt
nonnulli in hac nostra congregatione qui ad magnam
de nostra licentia macerationem corporis sese astrinxerunt,
hos vestris orationibus specialiter commendo.
Similiter si quos ita negligentes repererit ut
secundum regulam jejunare nolint, hos aliorum
orationibus commendare debet. Et hunc esse S. Benedicti
sensum genuinum existimo; quem sequuntur
Hildemarus, Bernardus Cassinensis, Boherius, et
Turrecremata, <emph>659</emph> confirmaturque ex quadam
versione Gallica, quae hunc locum ita reddit: <hi>Que
leurs mortifications soient aidées de ses prières.</hi> Est
tamen Nicolaus de Fractura, qui orationem hic pro
benedictione interpretatur:  « Oratione, inquit, id est
<pb n="0742B"/>
benedictione, ut dicat abbas fratri abstinentiam suggerenti:
Faciatis in benedictione Dei. » </p>
<p> <hi>Et voluntate.</hi> ] Non simplici <hi>permissionis</hi> vocabulo
utitur, sed <hi>voluntatis;</hi> ut ei qui discretionis limites
excedens, plus aequo corpus macerare velit, aut
econtra cui ex toto nihil facere animus sit, accedat
abbatis voluntas, quae et illum coerceat, et hunc ad
majora impellat, uti docet Hildemarus, quanquam
augere aliquid ad solitum pensum nolentem absolute
ab abbate cogi non suadeat.</p>
<p>Cum autem aliquis aliquid offert,  « debet considerare
abbas si persona est discreta, si mobilis vel
stabilis, constans et fixa; si potens est ad sustinendum
ejus natura; si sanus vel aegrotativus, si fervens
aut tepidus; et secundum ista, vel totum quod
petit, vel partem, aut nihil omnino concedat, »  inquit
Bernardus Cassinensis.</p>
<p> <hi>Quia quod sine permissione patris spiritalis fit, praesumptioni
deputabitur, et vanae gloriae, non mercedi.</hi> ]
<pb n="0742C"/>
Recte hic Bernardus Cassinensis, Boherius, et Turrecremata
observant, eum qui sine abbatis licentia
boni aliquid aggreditur, tria ex S. Benedicto <note>(Serm.
de Abdic. rerum)</note> incurrere damna:  « Peccatum enim
praesumptionis incurrit, in laqueum vanae gloriae incidit,
et mercedem de suis laboribus aut abstinentiis
non acquirit. »  Imo etiam <hi>furtum sacrilegiumque</hi> 
committit, si Basilio magno credimus <note>(Lib. IV, epist.
28)</note>.
Recte ergo Goffridus abbas Vindocinensis Robertum
monachum redarguit quod ex propria electione,
sine ulla superioris permissione, tribus tantummodo
in hebdomada diebus reficeret; et S. Basilius
dixit <note>(Serm. 2 de Institution. monach.)</note>:  « Vera
et perfecta obedientia subditorum ostenditur, non
solum se a flagitiosis ex praepositi consilio abstinendo,
sed et res laudabiles nisi juxta illius sententiam
faciendo; nam abstinentia et omnis corporis
maceratio ad aliquid quidem utilis est, sed si quis
propriam voluntatem sequens, spreto praepositi consilio,
quod sibi placitum fuerit faciat, majus erit
<pb n="0742D"/>
malum quod faciet quam bonum; qui enim potestati
resistit, Dei ordinationi resistit, et praemium obedientiae
continentia majus est. »  Hinc etiam S. Theresa <note>(Addit. ad ejus Vitam)</note> 
 cum aliquando sanctimonialem
quamdam magnis poenitentiae operibus sese
macerantem vidisset, et cogitasset num et ipsa melius
faceret, si postposito confessarii consilio majoribus
se daret poenitentiae exercitiis, sibi a Domino responderi
audivit:  « Absit, o filia; errare non potes viam
quam sequeris tenens; caute et secure in ea ambula:
magnae sunt illius religiosae macerationes; verum
pluris aestimo tuam obedientiam. »  <hi>Vide</hi> Haeftani
lib. X, tract. 8, disq. 6.</p>
<p> <hi>Ergo cum voluntate abbatis omnia agenda sunt.</hi> ]
Ita ut  « praeter abbatis mandatum nulla penitus voluntas
vivat in nobis, »  ut loquitur Cassianus <note>(Lib.
XII, c. 32)</note>. Haec est enim secura et unica monachis
ad perfectionem tendentibus via; quam secuti sunt
<pb n="0743A"/>
quotquot aliquando <emph>660</emph> in coenobiis enituerunt:
unde etiam Regula S. Posthumio ab angelo tradita:
 « Si in via, inquit, calcaveris spinam, non est educenda
<pb n="0744A"/>
donec abbas praeceperit. »  <hi>Vide</hi> S. Basilii Regulas
breviores, interrog. 137, et S. Dorothei Doctrin.
7.</p>
</div>

<div>
        <head>CAPUT L. <hi>De fratribus qui longe ab oratorio laborant, aut in via sunt.</hi> </head>

<pb n="0743"/>
<p>Fratres qui omnino longe sunt in labore, et non
possunt occurrere hora competenti ad oratorium, et
abbas hoc perpendit, quia ita est, agant ibidem opus
Dei, ubi operantur, cum tremore divino, flectentes
genua. Similiter qui in itinere directi sunt, non
eos praetereant horae constitutae: sed ut possunt,
agant sibi, et servitutis pensum non negligant reddere.</p>
</div>

<div>
        <head>COMMENTARIUS.</head>

<pb n="0743"/>
<p>
          <pb n="0743B"/> <hi>Fratres qui omnino longe sunt in labore.</hi> ] Id est, qui
valde distantes ab oratorio et monasterio laborant.</p>
<p> <hi>Et non possunt occurrere hora competenti ad oratorium.</hi> ] Scilicet <hi>ante gloriam primi psalmi,</hi> ut loquuntur
Bernardus Cassinensis, Nicolaus de Fractura, et
Boherius.</p>
<p> <hi>Et abbas hoc perpendit.</hi> ] Haec perpensio notitia est
et licentia, vel auctoritate Regulae, vel abbatis sermone
fratri laboranti concessa: potest enim abbas
ita dicere in generali: Frater qui tot passibus, vel
stadiis, vel usque ad tales terminos distat ab oratorio,
non teneatur ad tales horas ad oratorium venire, » 
inquiunt iterum Bernardus Cassinensis et
Boherius.</p>
<p> <hi>Agant ibidem opus Dei.</hi> ] Antiquis monachis haud
insolens fuit extra oratorium, etiam mediis in agris
officia divina celebrare, ut patet tum ex hoc S. Benedicti
testimonio, tum ex aliis SS. monachorum
regulis. Maxime ex Regula S. Pachomii, art. 142;
ex Regula S. Basilii a Rufino translata, c. 56; ex
<pb n="0743C"/>
Regula SS. Pauli et Stephani, cap. 12; S. Ferreoli,
cap. 11; S. Fructuosi, cap. 6; denique ex Regula
Magistri, in qua decernitur ut, cum quinquaginta
a monasterio passibus <emph>661</emph> laborant, ibidem opus
Dei operentur. Nec certe mirum esse debet, quod in
agris opus Dei persolverent, cum ibidem meridiano
quoque somno corpus reficerent, uti supra notavimus.</p>
<p>Nostros tamen quod spectat, notandum eos non
semper sub dio divinum exsolvisse officium; sed, ut
decentius faciliusque illud explerent, oratoria sibi
ubi operari solerent erexisse. Ita B. Benedicti Anianensis
discipuli <note>(In Vita S. Ben. Anian., num. 38,
saec. IV Bened.)</note>  « in montibus, in quibus fratres soliti
erant alendarum ovium curam habentes habitare,
sibi ad orandum exiguum oratorium construxerunt. » 
Ita Leonas abbas Piscariensis <note>(Chron. Piscar. lib. III,
tom. V Spicil.)</note>,  « accepto fundo a regali curia, construxit
oratoriam domum in angulo ipsius civitatis
circa portam quae dicitur Maranesca, ut fratres qui
<pb n="0743D"/>
pro negotiis et eisdem rebus custodiendis et conservandis
mitterentur, haberent ubi psallerent, et in
officiorum obsequiis se frequentius et liberius ibidem
occuparent. » </p>
<p> <hi>Cum tremore divino.</hi> ] Sive, ut habet Regula SS.
Pauli et Stephani <note>(Cap. 12)</note>:  « Cum disciplina et timore
Dei, consona voce, non prout unusquisque
operis excusatione aut occupatione voluerit obrute. » 
Idque non singulatim, sed omnes insimul duos in
choros divisi ex constitutione Benedicti papae XII,
cujus haec verba <note>(Cap. 27)</note>:  « Qui ad chorum vel ad
ecclesiam accedere nequiverint, praedicationi, lectioni,
studio, seu administrationibus, vel officiis suis,
aut piis seu licitis operibus de licentia illius ad quem
ea de re pertinuerit, occupati in alio loco congruo
et honesto, debitis horis juxta possibilitatem plures
simul conveniant, et debite dicant divinum officium,
et quotidianum pensum exsolvant debitae servitutis. » 
<pb n="0744B"/>
Atque ita etiam in itinere constituti observabant, ut
patet ex Fausto in Vita S. Mauri num. 30 <note>(Saec. I
Ben.)</note>, ubi sanctus vir  « matutinos hymnos cum aliis
ejusdem habitus viris, »  hoc est cum fratribus una
cum eo in Gallias directis, celebrasse legitur, idque
in basilica illius loci in quo diverterant.</p>
<p> <hi>Flectentes genua.</hi> ] Ad preces scilicet et orationem,
et hoc, ut aiunt Bernardus Cassinensis et Boherius,
in diebus quibus genua fratres in conventu
flectunt; »  ubi vides antiquum ad orationes divini
cursus genuflectendi morem, a quo tamen abstinebant
tam universi fideles quam monachi diebus dominicis
et a Pascha ad Pentecosten, ut patet ex Tertulliano
lib. de Corona milit., cap. 3; S. Ambrosio
serm. 61, de Pentecoste; S. Hieronymo Dial. adversus
Lucif., et in prooemio Epist. ad Ephesios; Cassiano
lib. II, cap. 18, et Alexandro III in sua decretali lib.
II Decretalium, cap. <hi>Quoniam.</hi> cujus institutionis rationem
reddit Rabanus Maurus lib. II de institut.
clericorum, cap. 4.</p>
<p>
          <pb n="0744C"/> <hi>Similiter qui in itinere directi sunt, non eos praetereant
horae constitutae.</hi> ] Hic locus multarum apud
monachos, maxime Cluniacenses inter et Cistercienses
querelarum seges fuit. Alii enim hanc vocem <hi>similiter</hi> 
 ad praecedentia verba <hi>cum tremore divino
flectentes genua</hi> referentes, ab itinerantibus horas canonicas <emph>662</emph> 
 recitantibus genua flecti volebant; alii
econtra ad subsequentia <hi>non eos praetereant horae
constitutae,</hi> istud negabant; quorum sententia etsi
probabilior videatur ex sequentibus verbis <hi>sed ut
possunt agant sibi;</hi> prior tamen confirmatur ex communi
monasteriorum praxi, saltem quoad genuflexiones
horarum initio ad tres orationes fieri solitas:
 « Fratres in viam directi, inquit Lanfrancus <note>(Statut.
cap. 15)</note>, cum horam regularem dicunt, aut orationem
faciunt, aut <hi>Deus, in adjutorium meum</hi> cum <hi>Gloria
Patri</hi> dicunt; si dies talis est, sicut in monasterio <hi>genua flectant;</hi> 
 sed ante et retro nusquam faciant,
nec cum falluntur veniam petant, nisi sint in ecclesia.
<pb n="0744D"/>
Diebus quibus super formas orant, dicturi aliquam
horam, si equitant, de equis descendant, et
inchoata hora, et venia petita, a manibus chirothecas
et a capitibus caputia auferant, et sic ascensis equis
horam finiant. »  Et Consuetudines mss. Farfensis et Romani
Sancti Pauli monasteriorum:  « Fratres in itinere
directi, cum viderint horae tempus, si aptus locus est
ibi, ubi directi stant, vel perambulant; <hi>flectant genua</hi> 
descendentes de equis. Si faciunt in coenobiis genua
super formas, et ipsi faciant ubi degunt. Peracta oratione,
signum S. crucis imprimant in frontibus suis,
et non gyrent; sed tantum petant veniam et incipiant
horam ascendentes in equos, pergentes, et horam
decantantes, wantos tollant de manibus suis
usque dum finiant divinum officium. »  Udalricus loquens
de decanis villarum provisoribus <note>(Lib. III, c. 5)</note>:
 « In via positus, si est privata dies, et hujusmodi in
qua ad singulas horas venia est petenda, ipse quoque
<pb n="0745A"/>
quando quamlibet horam cantaverit, descendit ad
terram, abstrahit capellum de capite, de manibus
chirothecas, veniam petit, orationem dominicam dicit;
unde se levans, signo crucis facto, iterum veniam
petit, et hora imposita tenet viam. »  Idem docet
Petrus Venerabilis ad Bernardum sic scribens <note>(Lib.
I, epist. 28)</note>:  « De genuflexionibus regularium horarum
quidquid regula jubet omnimodis custodimus,
et antequam horam decantare incipiamus, ubicunque
simus, cum tremore divino genua flectimus. Prohibet
hoc aliquando nimius imber, condensa nix, lutulenta
tellus; et tunc loco metaneae psalmum <hi>Miserere
mei, Deus,</hi> decantamus; et tali commutatione
praeceptum, quod implere non possumus, compensamus. » 
Denique liber Usuum Cisterciensium de dirigendis
in via loquens <note>(Cap. 88)</note>:  « Dicturus horas
per diem, si dies prosternendi fuerit, in terram orationi
incumbat: dicens <hi>Gloria Patri</hi> rursum flectat
genua silentium tenens, quousque locatus coeptam
prosequatur horam: tam die quam nocte dum non
<pb n="0745B"/>
equitat, stans horas, si non multum gravatur, dicat. » 
Unde etiam qui ab hujusmodi genuflectionibus
abstinebant, non tanquam a re licita et non praecepta
abstinebant; sed ex dispensatione id faciebant,
metaneae seu genuflectionis loco psalmum <hi>Miserere
mei, Deus,</hi> recitantes, ut patet ex supra citato Petri
Venerabilis loco: hinc et Boherius in primo comment.
Bernardum Cassinensem exscribens,  « propter
hoc verbum, inquit (scilicet <hi>similiter</hi> ), dicunt quidam
quod etiam equitantes debent descendere ad singulas
horas, et flectere genua, <emph>663</emph> quod usque hodie
Cistercienses faciunt in itinere constituti. Attamen
nostri temporis abbates et fratres non faciunt: fatentur
tamen quod loco genuflectionis dicunt singulis
horis psalmum <hi>Miserere mei, Deus;</hi> nam propter
longitudinem vestimentorum, quae talaria debent
esse, et ponderositatem ipsorum, ac pluvias frequentes,
viasque lutosas, durum aestimant fieri similiter
in via sicut in agro laborando. »  Sed et his omnibus
<pb n="0745C"/>
antiquior Hildemarus ad hunc sensum inclinat:
 « Quamvis, inquit, sensum proprium S. Benedicti
proprie nesciamus, tamen melius est, ut si possunt,
qui equitant in terram descendant, et officium suum
flectentes genua faciant. »  Magister etiam in Regula <note>(Cap. 56)</note> 
 praescribit, ut versantes in itinere fratres a
via modice deflectant, flectentes genua, et post orationem
impositam ambulando prorumpant in psalmum;
quo expleto, <hi>stent modicum, et inclinato capite</hi> 
modice orent: et post orationem viam prosequantur
cum psalmo; <hi>quo expleto, iterato stantes orent.</hi> Post
incedendo psalmum similiter decantent; <hi>quo expleto,
iterato curvati orent.</hi> Denique in Regula monastica
communi S. Fructuosi haec lego <note>(Cap. 10)</note>:  « Ubi
eis properandi fuerit necessitas, et horarum cognoverint
metas, continuo <hi>humo prostrati,</hi> indulgentiam
a Domino suppliciter petant, etc.</p>
<p>Quod vero S. Benedictus ait, <hi>non eos praetereant
horae constitutae,</hi> sic interpretantur commentatores,
<pb n="0745D"/>
 « ut hora tertia tertiam dicant, sicut sexta sextam,
et sic in horis singulis proprias horas dicant. »  Ita
<pb n="0746A"/>
Bernardus Cassinensis, Nicolaus de Fractura, et Boherius:
addit tamen Hildemarus:  « Si possunt: nam
si necessitas cogit, faciant ut possunt. »  Atque haec
fuit veterum monachorum praxis:  « Serva etiam
horas orationum, inquit sanctus Antonius <note>(In Regul.
num. 4)</note>, nec praetermittas ullam earum, ne rationem
pro ea reddas. »  Et Regula Orientalis <note>(Cap. 12)</note>:
 « Ad collectam, et ad psallendum nullus sibi occasiones
inveniat quibus se dicat occupatum, quasi ire
non possit: et si in monasterio, vel in agro, aut in
itinere, aut in quolibet ministerio fuerit, orandi
atque psallendi tempus non praetermittat. »  Quae
verba desumpta sunt ex Regula sancti Pachomii, art.
81. Atque ita abbas Sosimas, teste Sophronio <note>(In
Vita S. Mar. Aegyp., cap. 7, lib. I de Vit. Pat.)</note>,  « viginti
diebus exigens iter, cum sextae horae tempus
advenisset, stetit modicum ab itinere, et conversus
ad orientem agebat solitam orationem; consueverat
enim constituto diei tempore figere itineris cursum,
et stans psallere, et genu flexo orare. »  Ita S. Maurus
<pb n="0746B"/>
ad Gallias missus <note>(In Vita S. Mauri, saec. I Bened.)</note>,
in itinere nocturnum nocte peragebat officium, testante
Fausto itineris socio, quia  « ea nocte celebrantibus
nobis nocturnale officium, advenerunt illuc
duo nihilominus ex fratribus nostris. »  Ita S. Bertulfus <note>(Saec. II Ben.)</note> 
 Roma Bobium rediens, cum jam atra
nox irruisset, Jonam itineris socium accersivit, ac
de nocturnis vigiliis sciscitavit, ut scribit idem Jonas
in ejus Vita, n. 8. Ita S. Fructuosus postea Bracarensis
episcopus <note>(In ejus Vita, num. 13, saec. II Bened.,
Bolland., 1 Martii)</note>, constitutus in itinere  « officium
sacrum cum suis fratribus »  in navi celebrasse
dicitur. Ita denique Germanus monachus in hospitio
 « pro suo more, postquam acquievisset aliquantum,
intempesta hora consurgens, <emph>664</emph> psalmodia nocturna
perfunctus est, »  uti legimus in Vita S. Eudociae,
n. 3.</p>
<p> <hi>Sed ut possunt agant sibi.</hi> ] Quod ait <hi>ut possunt,</hi> 
Bernardus Cassinensis intelligit  « quod hoc in loco
<pb n="0746C"/>
non possunt facere aeque prolixas orationes, nec officium
tractim, et morose; sed <hi>ut possunt,</hi> supple ad
minus verba integra, numerum psalmorum, numerum
lectionum. »  Quod vero <hi>agant sibi,</hi>  « id est apud
se, secreto, sine cantu; sibi solum, si sint soli: sibi
vicissim dicendo versus psalmorum et horarum, si
sint duo vel plures. »  Nonnulli codices legunt <hi>agant
ibi,</hi> hoc est in itinere, quam lectionem probat Menardus.</p>
<p> <hi>Et servitu is pensum non negligant reddere.</hi> ] Ideoque
 « debent a bibliotheca habere librum in quo sit
officium ordinatum, »  inquit Bernardus Cassinensis;
idque juxta Gregorii papae IX constitutionem pro Benedictinis,
praescribentem ut  « ipsi dicant horas in
via, et de libris provideatur eisdem: »  cui concinit
Benedictus XII in sua item pro monachis Benedictinis
constitutione, in qua sic lego <note>(Cap. 24)</note>:  « Nullus
monachus pernoctaturus extra ecclesiam, monasterium,
et alium locum suum, permittatur abire sine
<pb n="0746D"/>
cuculla regulari clausa, nec non breviario, in quo
servitutis pensum possit exsolvere Creatori. » </p>
</div>

<div>
        <head>CAPUT LI. <hi>De fratribus qui non satis longe profiscuntur.</hi> </head>

<pb n="0745"/>
<p>
          <pb n="0745D"/>Frater qui pro quovis responso dirigitur, et ea
die speratur reverti ad monasterium, non praesumat
foris manducare, etiamsi a quovis rogetur
<pb n="0746D"/>
nisi forte ei ab abbate suo praecipiatur. Quod si
aliter fecerit, excommunicetur.</p>
</div>

<div>
        <head>COMMENTARIUS.</head>

<pb n="0747"/>
<p>
          <pb n="0747A"/> <hi>Frater qui pro quovis responso dirigitur.</hi> ] Responsum,
ut probat Menardus ex lib. II Dial. S. Greg.
papae, c. 12, et epist. 47, lib. II, est negotium quod
quis tractat foris; unde responsales dicti sunt qui ad
negotia tractanda mittebantur.</p>
<p> <hi>Et ea die sperat reverti ad monasterium, non</hi> <emph>665</emph> <hi>praesumat foris manducare.</hi> 
] Juxta priscorum monachorum
disciplinam, quae fratres extra coenobium
edere non ferebat. « Nequaquam in saeculari domo
cibos sumere consueverant monachi, »  inquit vetus
scriptor Vitae S. Pachomii, n. 42. Et Regula incerti
auctoris:  « Nemo extra monasterium sine praecepto
manducet, neque bibat; non enim hoc ad disciplinam
pertinet monasterii: »  quae pene iisdem verbis
exstant in Regula Tarnatensi, cap. 9, laudatque hanc
in rem duorum adolescentulorum religionem Cassianus <note>(Lib. V, cap. 40)</note>,
quos etiam ficus deferentes
fames in eremo consumpsit. Atque eo referri potest
quod S. Cuthbertus cum duobus sociis ad terram
Pictorum profectus,  « nec cibaria secum detulere,
<pb n="0747B"/>
tanquam citius reversuri, »  ut scribit Beda Venerabilis <note>(In Vita S. Cuthb., cap. 11, saec. II Benedict.)</note>.</p>
<p>Dura forte videbitur talis institutio, iis praesertim
qui summo mane exeuntes, ad multam diem duntaxat
revertuntur. At certe dura Petro Damiani visa
non fuit, qui eam etiam aggravavit, cum de institutis
suae congregationis agens, sic locutus est <note>(Opusc. 15, cap. 11)</note>:
 « Regulare est monasteriis ut
ii qui in via diriguntur foris non comedant, si eo die
sperant reverti, cui videlicet observantiae illud etiam
apud nos additur, ut sive ipso, sive alio die fuerit
quis egressus, exceptis praecipuis festivitatibus, jejunus
semper ad eremum revertatur; sin alias, poenitentia
non deerit. »  Idem habet <note>(Opusc. 14)</note> loquens
de ordine eremitarum Fontis Avellani. Et sane consideranti
quam periculosum sit monachis una cum
saecularibus manducare eorumque conviviis interesse,
quam necessarium ut stimulante fame citius ad
monasterium revertantur, aequum omnino videbitur
<pb n="0747C"/>
S. Patris decretum: unde Gregorius IX in sua pro
Benedictinis constitutione:  « Nullus abbas, inquit,
vel monachus prope monasterium suum, vel cellam
monasterii sui ad leucam unam in domo saeculari
comedat vel pernoctet. » </p>
<p>
          <pb n="0748A"/> <hi>Etiamsi a quovis rogentur.</hi> ] Etiam ab episcopo,
abbate, magnate, seu quovis nobili, quibus, ut ait
Bernardus Cassinensis,  « frater licentiam non habens
debet respondere sibi comedere non licere. » </p>
<p> <hi>Nisi forte ab abbate suo eis praecipiatur.</hi> ] Quia, ut
monent commentatores, cum summa semper discretione
agere debet, atque habita ratione personae
quae dirigitur, illius ad quam dirigitur, laboris itineris,
proficiscenti fratri comedendi licentiam dare
debet, si forte ab episcopo aut principe invitetur,
vel si ad seram duntaxat reverti debeat. Alioquin
pejor foret fratris hujusmodi in viam directi conditio,
quam excommunicati, qui in monasterio citius
reficeret. <hi>Videsis</hi> Regulam Magistri cap. 59, 60, 61,
et 62.</p>
<p> <hi>Quod si aliter fecerint, excommunicentur.</hi> ] Istud
decretum anno 1198 renovavit Petrus abbas Silvae
Majoris his verbis <note>(Statut. mss. Petri Silvae Majoris
abb.)</note>:  « Praecipimus et mandamus in virtute sanctae obedientiae,
<pb n="0748B"/>
et sub poena excommunicationis, ne aliquis
monachus nostri ordinis comedat, bibat, vel jaceat
in villa Silvae Majoris, vel aliis villis ubi habemus
prioratus. »  An vero de majori aut minori excommunicatione
Regula intelligenda sit, S. Pater non
satis exprimit; sed delicti habita ratione in abbatis <emph>666</emph> 
 arbitrio reliquisse videtur: licet Nicolaus de
Fractura S. Benedictum interpretetur de excommunicatione
qua <hi>a mensa simul et oratorio separentur.</hi> In
Regula tertia SS. Patrum legitur <note>(Cap. 9)</note>:  « Si quis
vero extra conscientiam abbatis vel praepositi, qualemcunque
locum egressus, gulae vel ebrietati se
sociaverit, aut si in proximo transmissus, pro sua
levitate et gula, non statim expedita necessitate ad
cellam redierit; cum in id facinus detectus fuerit, ut
canones docent, aut triginta diebus a communione
separetur, aut virgis caesus emendetur. »  Longe mitius
egit ipse S.  P. Benedictus cum duobus fratribus
qui missi ad quoddam responsum, cum tardiori hora
remorari fuissent compulsi, apud religiosam feminam
<pb n="0748C"/>
sumpserunt cibum; nam delictum confitentibus <hi>protinus culpam pepercit 
 <note>(S. Greg. lib. II Dial., c. 12)</note>
          </hi>.
Ex quo patet excommunicationem qua de hoc capite,
non praeceptam esse, sed comminatoriam.
</p>
      </div>

<div>
        <head>CAPUT LII. <hi>De oratorio monasterii.</hi> </head>

<pb n="0747"/>
<p>
          <pb n="0747C"/>Oratorium hoc sit quod dicitur, nec ibi quidquam
aliud geratur aut condatur. Expleto opere
Dei, omnes cum summo silentio exeant, et agatur
reverentia Deo: ut frater qui forte sibi peculiariter
vult orare, non impediatur alterius improbitate.
 Sed si alter vult sibi forte secretius orare, simpliciter
<pb n="0748C"/>
intret et oret; non in clamosa voce, sed in lacrymis,
et intentione cordis. Ergo qui simile opus
non facit, non permittatur expleto opere Dei remorari
 in oratorio, sicut dictum est, ne alius impedimentum
patiatur.</p>
</div>

<div>
        <head>COMMENTARIUS.</head>

<pb n="0747"/>
<p>
          <pb n="0747D"/> <hi>Oratorium hoc sit quod dicitur.</hi> ] De oratorio ipso
ejusque nomine pluribus agunt Menardus in hunc locum
et Haeftenus lib. VII, tract. 1, disq. 1, quos
lector consulere potest.</p>
<p> <hi>Nec ibi quidquam aliud geratur aut condatur.</hi> ] Hunc
locum respexisse videtur citatum ab Ivone concilium
Turonense <emph>667</emph> cap. 3, cum dixit <note>(Ivon. part. III,
cap. 75)</note>:  « Si enim domus Dei domus orationis vocatur,
hoc debet esse quod dicitur, nec ibi debet
<pb n="0748D"/>
aliud geri aut recondi. »  Simili prorsus modo loquitur
S. Augustinus in Regula, cap. 4, et Regula Tarnatensis,
c. 15.</p>
<p>Quae autem in oratorio fieri permittantur aut prohibeantur,
fusius referre supersedeo, cum ad id sufficiat
abunde Haefteni lib. VII, tract, 1, disq. 2 et 3. Unum
hic observabo ex mente commentatorum Hildemari,
Bernardi Cassinensis, et Boherii, S. Patrem Benedictum
hoc loco respexisse ad canones ecclesiasticos
<pb n="0749A"/>
prohibentes in ecclesia fieri convivia:  « Honestatem
docet B. Benedictus, inquit Hildemarus, sequens auctoritatem
canonicam: praecipiunt enim canones in
concilio Laodicensi, cap. 24, cujus titulus iste: <hi>In
ecclesiis prandia fieri non debeant.</hi> ] Et tamen diu post
Laodicenum concilium haec in ecclesiis edendi consuetudo
perseveravit, etiam apud monachos. <hi>Vide</hi> 
Hist. monast. Orientis Gallice scriptam, l. II, cap. 2,
n. 9.</p>
<p> <hi>Expleto opere Dei, omnes cum summo silentio exeant.</hi> ]
Haec enim fuit priscorum monachorum religio,
ut summum semper in oratorio silentium custodirent,
maxime divinas laudes celebrantes:  « Si acciderit ut
psallendi tempore vel orandi, aut in medio lectionis
aliquis loquatur, aut rideat, inquit Regula sancti
Pachomii <note>(Art. 1)</note>, solvet cingulum, et, inclinata cervice,
manibus ad inferiora depressis, stabit ante altare,
et a principe monasterii increpabitur. »  Et
infra <note>(Art. 68)</note>:  « Qui una oratione tardius venerit,
vel qui mussitaverit, aut locutus fuerit ad alterum,
<pb n="0749B"/>
vel qui riserit, in reliquis orationibus constituto
ordine aget poenitentiam. »  Regula sanctorum
Pauli et Stephani <note>(Cap. 9)</note>:  « Nulli liceat tempore quo
opus Dei canitur qualibet occasione sermonem contra
alium fratrem proferre, nisi seniori tantum. » 
Regula S. Caesarii ad monachos <note>(Cap. 8)</note>:  « Dum
psallitur, nullus loqui praesumat. »  Regula S. Aureliani
ad monachos <note>(Cap. 29)</note>:  « Dum psallitur, . . .
nec operari, nec loqui praesumant. »  Regula Tarnatensis <note>(Cap. 6)</note>:
 « Qui aliis orantibus vel psallentibus
fabulari praesumpserit, non solum fraternitati, sed
etiam Divinitati reum se esse non dubitet. »  Regula
S. Isidori <note>(Cap. 7)</note>:  « Quando celebrantur psalmorum
spiritalia sacramenta, refugiat monachus risus
vel fabulas. »  Hinc S. Joannes Climacus <note>(Grad. 4)</note> 
de monachis Alexandrinis disserens:  « Cumque frequenter,
ait, precibus eorum interessemus, animadvertit
sanctus illorum praeses quosdam inter se sermocinari;
quos ille per totam hebdomadam ante fores
<pb n="0749C"/>
templi statui jussit, et ab omnibus tum ingredientibus
tum egredientibus veniam petere. »  Et quod nostros
spectat, in antiquis S. Benedicti Anianensis Consuetudinibus <note>(Tom. IV Analect.)</note> 
 praescriptum lego  « in
oratorio summum silentium, summam psallendi reverentiam,.
. . . in sacrario magnum silentium et nitidissimam
administrationem: »  Et infra:  « Vidimus
etiam et aliud observabile, si quis ad perfectionem
taciturnitatis venire desideret; quod nullus fratrum
in quolibet loco loqui aliquid praesumebat, praeter
duo ad hoc deputata. In ecclesia nullus praeter divinum
officium, et verba <emph>668</emph> orationis loquebatur.
Si alicui cuilibet loqui necessitas erat, tacto vestimento
abbatis, vel cujuslibet fratris, annuit ad illa loca;
expositisque paucissimis verbis vel rationabilibus,
statim abscesserunt timentes ne propter necessaria
verba in nociva et inutilia inciderent. » </p>
<p> <hi>Et agatur reverentia Deo.</hi> ] Vel salutando altare,
<pb n="0750A"/>
juxta Hildemarum et Boherium, vel per summum
silentium, secundum Bernardum Cassinensem.</p>
<p> <hi>Sed si alter vult sibi secretius forte orare, simpliciter
intret et oret.</hi> ] Ubi  « quod ait <hi>simpliciter,</hi> inquit Bernardus
Cassinensis, est ac si diceret: plane, non
sonore, non cum magno strepitu pedum, non alte
tussiendo, vel excreando; sed modeste, plane, silenter. » 
Verum cum praeter quietis refectionisque
tempora, labore manuum, lectione, divinisque officiis
semper occupatos monachos teneat S.  P. Benedictus,
qua ratione volentes orare oratorium ingredi
poterunt? Respondent Hildemarus eos quibus compunctionis
contemplationisque a Domino gratia concessa
est, lacrymis haud esse fraudandos; relictoque labore,
aut libro, oratorium intrare licite posse, quamvis
paucorum sit ista virtus. Adderem ego: cum
abbatis benedictione.</p>
<p> <hi>Non in clamosa voce.</hi> ] Quia, ut dicit apud Cassianum
abbas Isaac <note>(Collat. 9. cap. 35)</note>,  « cum summo
orandum est silentio, non solum ne fratres astantes
<pb n="0750B"/>
nostris susurriis vel clamoribus avocemus, et orantium
sensibus obstrepamus; sed ut ipsos quoque
inimicos nostros, qui orantibus nobis maxime insidiantur,
lateat nostrae petitionis intentio. » </p>
<p> <hi>Sed in lacrymis et intentione cordis.</hi> ] Vide quae
supra diximus ad cap. 20.</p>
<p> <hi>Ergo qui simile opus non facit, non permittatur expleto
opere Dei remorari in oratorio.</hi> ] Id summa cum
religione observabant majores nostri, finito quolibet
cursu operis Dei saeculares ejicientes, ut pluribus
exemplis et factis demonstrari posset. Sed unus in
hanc rem sufficiet Udalricus de officio sacristae loquens
in hunc modum <note>(Lib. III, cap. 12)</note>:  « Claudit
quoque vel aperit ecclesiae fores variis modis per diversa
tempora. Nam cum ad nocturnos tam in hieme
quam in aestate semper aperiat, in hieme tamen post
officium, quod in nocte cantatur, semper eas claudit,
atque ita permanent usque dum scilla sonetur
ad tertiam; finitaque missa matutinali claudit, clausaeque
permanent usque dum scilla pulsatur ad sextam.
<pb n="0750C"/>
Tunc aperiuntur, et missa finita, usque ad
vesperos clauduntur. Post vesperos vero regulares
clauduntur, ita usque ad nocturnos permansurae. In
aestate autem cum statim post matutinas regulares
claudantur, ad primam aperiuntur, et usque dum
missa matutinalis finiatur patent; quae tunc clausa
ad missam aperiuntur, post quam usque ad vesperos
obserantur; quibus finitis, usque ad nocturnos
omnino clauduntur. In Quadragesima privatis
diebus post missam matutinalem clauduntur, et
post sextam mox ut scilla sonaverit reserantur, nec
clauduntur <emph>669</emph> usque dum vesperi finiantur. In XII
vero lectionibus tam in hieme quam in aestate ad
scillam quae post capitulum sonatur, aperiuntur. » 
Atque hanc consuetudinem respicit quod in lib. Mir.
 S. Gualteri abbatis Pontisarensis legitur:  « Die altera,
quae Dominica habebatur, sacrista universos
post missas exire cogente, »  etc.</p>
</div>

<div>
        <head>CAPUT LIII. <hi>De hospitibus suscipiendis.</hi> </head>

<pb n="0749"/>
<p>
          <pb n="0749D"/>Omnes supervenientes hospites, tanquam Christus
suscipiantur: quia ipse dicturus est: <hi>Hospes fui, et
suscepistis me <note>(Matth. XXIII)</note>
          </hi>. Et omnibus congruus honor
exhibeatur, maxime domesticis fidei et peregrinis.
Ut ergo nuntiatus fuerit hospes, occurratur ei a
priore vel a fratribus, cum omni officio charitatis;
et primitus orent pariter: et sic sibi socientur in
<pb n="0750D"/>
pace. Quod pacis osculum non prius offeratur, nisi
oratione praemissa, propter illusiones diabolicas. In
ipsa autem salutatione omnis exhibeatur humilitas.
Omnibus venientibus sive discedentibus hospitibus,
inclinato capite, vel prostrato omni corpore in terra,
Christus in eis adoretur, qui et suscipitur.</p>
<p>Suscepti autem hospites ducantur ad orationem:
<pb n="0751A"/>
et postea sedeat cum eis prior, aut cui jusserit
ipse. Legatur coram hospite lex divina, ut aedificetur:
et post haec omnis exhibeatur humanitas. Jejunium
a priore frangatur propter hospitem, nisi forte
praecipuus sit dies jejunii qui non possit violari.
Fratres autem consuetudines jejuniorum prosequantur.</p>
<p>Aquam in manibus abbas hospitibus det; pedes
hospitibus omnibus tam abbas quam cuncta congregatio
lavet. Quibus lotis, hunc versum dicant: <hi>Suscepimus, Deus, misericordiam tuam, in medio templi
tui 
 <note>(Psal. XLVII)</note>
          </hi>. Pauperum et peregrinorum maxime
susceptioni cura sollicite exhibeatur: quia
in ipsis magis Christus suscipitur. Nam divitum terror
ipse sibi exigit honorem.</p>
<p>
          <pb n="0751B"/>Coquina abbatis et hospitum super se sit, ut incertis
horis <emph>670</emph> supervenientes hospites, qui nunquam
<pb n="0752A"/>
desunt monasterio, non inquietent fratres.
In quam coquinam ad annum ingrediantur duo fratres,
qui ipsum officium bene impleant; quibus, ut
indigent, solatia administrentur, ut absque murmuratione
serviant; et iterum quando occupationem
minorem habent, exeant, ubi eis imperatur, in
opera. Et non solum in ipsis, sed et in omnibus
officiis monasterii ista sit consideratio, ut quando indigent, 
solatia accommodentur eis; et iterum quando
vacant, obediant imperatis.</p>
<p>Item et cellam hospitum habeat assignatam frater,
cujus animam timor Dei possidet: ubi sint lecti
strati sufficienter, et domus Dei a sapientibus sapienter
 administretur. Hospitibus autem, cui non
praecipitur, nullatenus societur neque colloquatur;
<pb n="0752B"/>
sed si obviaverit aut viderit, salutatis humiliter, ut
dictum est, et petita benedictione, pertranseat,
dicens non licere sibi colloqui cum hospite.</p>
</div>

<div>
        <head>COMMENTARIUS.</head>

<pb n="0751"/>
<p>
          <pb n="0751B"/>Ab oratorio transimus ad hospitium; tanta est enim
<pb n="0751C"/>
utriusque loci affinitas, ut ab invicem separari non debeant:
utrobique Christus adoratur, utrobique suscipitur;
in oratorio quidem ad altare, in hospitio autem
in hospite et peregrino. Neque vero necesse arbitror
pluribus hic hospitalitatis virtutem commendare, quam
tot ac tantis SS. Patres celebrarunt encomiis. Hanc
abunde laudat Petrus Blesensis in epist. 29, quem si
lubet consule: nobis interim sufficiat exemplum patriarcharum,
praeceptum apostolorum, Christi Domini
promissum, quo coeleste se suscipientibus in hospite
regnum spopondit, ut merito Gregorius IX in constitutione
pro Benedictinis monachis decreverit,  « ut
in quolibet monasterio vel prioratu, abbas vel prior,
aut ipsis cessantibus visitatores qui pro tempore fuerint,
secundum possibilitatem locorum, hospitalitatem
ordinent ad eleemosynas faciendas, certo hospitio
ad recipiendos pauperes, et alios hospites, et
ministro idoneo qui eis deserviat deputato. Et si alicui
personae religiosae hospitium denegatum fuerit, qui
hospitio deputatus fuerit, tribus diebus jejunet in
<pb n="0751D"/>
pane et aqua. » </p>
<p> <emph>671</emph> <hi>Omnes supervenientes hospites tanquam Christus
suscipiantur.] Omnes supervenientes hospites;</hi>  « quia, infit
Bernardus Cassinensis, ignoratur in quo magis Christus
suscipiatur; nonnunquam enim suscipitur pauper
et egenus, qui prima facie creditur abundans et locupletatus;
nonnunquam etiam susceptus cum humilitate
aedificatur suscipientium charitate, et induens
animi lenitatem, et mentis privatur feritate, et per
consequens Christi efficitur habitaculum; et sic in eo
contingit suscipi Christum. Nullus ergo praetermittendus,
nullus repellendus, nullus excludendus, omnis
superveniens suscipiendus. »  Idem habet Petrus Boherius.
Et tamen Hildemarus hunc locum exponens,
 « quod dixit <hi>omnes,</hi> inquit, videtur arduum et pene
difficile, eo quod multi sunt hospites qui ad monasterium
veniunt. Sed isto modo potest intelligi: sive
ideo dixit omnes hospites, quia tunc pauci veniebant,
sicut Cassianus dicit in collatione, et in Vita Patrum
<pb n="0752B"/>
legitur, quanquam dicat S. Benedictus nunquam deesse
<pb n="0752C"/>
monasterio hospites. Potest etiam unus vel duo
intelligi venisse, nam tanti tunc forte non erant sicut
nunc; et secundum hunc sensum intelligebat Teudulfus.
Per Deum, si nunc adesset S. Benedictus,
claudere illis ostium fecisset. Sive altero modo intelligitur <hi>omnes,</hi> 
 subaudis quos potest monasterium
suscipere, tanquam Christus suscipiantur, quia Regula
nihil impossibile dicit. Sive solvitur haec ratio
in intentione, de qua intentione omnes debent ita
recipi ut hospites sicut Christus, quanquam non possit
omnibus serviri sicut Christo, sed paucis. » </p>
<p>Quamvis autem omnes quos potest monasterium
hospites sine discrimine debeat suscipere, nonnullis
tamen denegandam esse hospitalitatem, et recta ratio
docet, et antiqua monet institutio. Hos inter accensere
debemus primum haereticos, quibus majores nostri
sua claustra claudebant:  « Nobis in monasterio hospitalitas
cordi est, inquit S. Hieronymus <note>(Apolog.
advers. Rufin.)</note>, omnesque ad nos venientes laeta humanitatis
<pb n="0752D"/>
fronte suscipimus: veremur enim ne Maria
cum Joseph locum non inveniat in diversorio, ne
nobis Jesus dicat exclusus: <hi>Hospes eram, et non suscepistis
me.</hi> Solos haereticos non suscepimus. »  Et
S. Basilius <note>(Regul. brev., interr. 124)</note>:  « De cibo capiendo
cum haereticis habemus praeceptum Apostoli
in quibus hoc fugere conveniat, etc. » </p>
<p>Secundo. Eadem lege excludendi sunt ab hospitio
homines malitiosi, ad omnia crimina parati; id quod
enixe postularunt in supplici ad Carolum Magnum
libello monachi Fuldenses his verbis <note>(Cap. 17)</note>:
 « Malitiosae et furiosae mentis homines, et ad cuncta
flagitia perpetranda promptissimi, non colligantur intra
monasterium, sicut factum est de illo homicida clerico
qui monachum interfecit, qui contra omnium fratrum
voluntatem et consensum locatus est in monasterio. » 
Attamen, ut cum S. Augustino loquar <note>(Epist. 38)</note>:  « In
recipiendis hospitibus ignotis solemus dicere multo
esse melius malum hominem perpeti, quam forsitan
<pb n="0753A"/>
per ignorantiam excludi bonum, dum cavetur ne
recipiatur malus. » </p>
<p>Tertio. Sub hac etiam lege contineri debent et feminae,
quibus <emph>672</emph> non modo monasterii semper,
sed ipsius etiam oratorii aditus est aliquando denegatus,
ut supra demonstravimus ad caput 4:  « Ne
appropiare sinas ad te mulierem, inquit S. Antonius
in Regula <note>(Num. 7)</note>, nec permittas ingredi domicilium
tuum; ira enim graditur post illam. »  Et S. Ephrem <note>(Tom. II in Doct. varia.)</note>:
 « Non decet monachum
ullam habere cum femina societatem: ad eam vero
quae virginitatem profitetur, prorsus ne accesseris, siquidem
ullus in te carnalis sensus viget; nam monachum
inter epulas cum feminis versari, idem est ac
se in ignem projicere: qui autem earum fugit consuetudinem,
fugiat tanquam dama ex retibus, et velut
avis ex laqueo. »  Huc spectat quod Godehardus abbas
Tegernsensis ad quamdam abbatissam scribit <note>(Tom. IV Analect.)</note>:
 « Ista soror nostra venit ad nos
ante Natale Domini multiplicis necessitatis suae miseriam
<pb n="0753B"/>
nobis conquesta; quam libentissime nobiscum
commorari permitteremus, et in quantum sufficeremus
ministrare illi necessaria juberemus, si qualitas
sexus aliquot permitteret monasterio fratrum feminas
cohabitare: quia, ut a sanctis viris comprobatur, stipulae,
paleae, ignisque nunquam sibi pacificantur,
nisi alter alterius damno citius consummentur. » 
Cisterciensium hac in re religionem experta est quaedam
mulier devotionis causa ad sepulcrum S. Roberti
profecta <note>(Bolland., 29 Aprilis)</note>; nam  « inclinata
dam die venit ad monasterium Quincei, hospitium
mendicans a monachis; sed quia illorum traditio inter
fines suos sexum muliebrem non admittit, compulsa
est misera mulier inde recedens in nemore pernoctare, » 
ut scribit auctor Vitae S. Roberti abbatis Molismensis
num. 17. Idem postea confirmavit Gregorius
IX in bulla ad Cistercienses, in qua haec lego:
 « Auctoritate praesentium inhibemus ne quis in domibus
vestris uti carnibus, seu mulier aliqua eas intrare
praesumat contra ordinis statuta. » </p>
<p>
          <pb n="0753C"/>Non defuere tamen qui humanitatem hospitalitatis
extra monasterii claustrum feminino sexui exhiberent;
imprimis Pachomiani, in quorum Regula haec
habentur <note>(Art. 29)</note>:  « Si saeculares homines, aut
debiles, aut vasa infirmiora, id est mulierculae, venerint
ad ostium; suscipiens singulos in diversis locis
juxta ordinem praepositi et sexus sui; praecipue feminas
majori honore et diligentia curabunt, cum
omni timore Dei, et locum separatum ab omni virorum
vicinia eis tribuent, ut nulla sit occasio blasphemandi.
Quod si ad vesperas venerint, abjicere eas
nefas est; sed accipient, ut diximus, separatum locum,
et clausum cum omni disciplina atque cautela, ut
grex fratrum libere suo officio serviat, et nulli detur
offendiculum detrahendi. »  Idem praestabant et Cluniacenses,
ut testatur Petrus Venerabilis ad S. Bernardum
scribens <note>(Lib. I, epist. 28)</note>, et Farfenses ex
mss. Consuetudinibus ejusdem monasterii. Ipsi etiam
Cistercienses, etsi feminas ad hospitandum haud reciperent,
<pb n="0753D"/>
foris nihilominus eis victum praebebant ex
lib. Usuum Cisterciensium cap. 120.</p>
<p>Quarto. « Quod S. Benedictus ait <hi>supervenientes,</hi> 
videtur excludere contiguos vel proximos habitatores,
qui potius domestici seu concives, quam hospites
appellari possunt, »  ut cum Bernardo Cassinensi loquitur <emph>673</emph> 
 Boherius. Addit tamen:  « Sed et contra
illos indifferenter admittendos, vel totaliter excludendos
discretio debet haberi. Pauperem tamen sive
remotum, sive propinquum admittendum hortor. » </p>
<p>Fuerunt etiam qui hospitalitatem tanquam monasticae
quieti et solitudini contrariam a monachorum
coenobiis omnino arcendam esse existimarent. Hac
ratione S. Augustinus in Hipponensi monachorum
asceterio, in quo presbyter vixit, hospites recipi nolebat.
In statutis quoque Guigonis Carthusiae prioris
lego <note>(Cap. 19)</note>:  « Ipsorum hospitum personas tantum,
non etiam equitaturas procuramus. » </p>
<p>
          <pb n="0754A"/> <hi>Tanquam Christus suscipiantur, quia ipse dicturus
est: Hospes fui, et suscepistis me.</hi> Ex hoc maxime
capite hospitalitatem commendant SS. Patres, atque
in primis S. Augustinus <note>(Serm. 136)</note>:  « Discite, inquit,
hospites suscipere, ubi agnoscitur Christus: an
nescitis quia si quem Christianum susceperitis, ipsum
suscipitis? Nonne ipse dixit: <hi>hospes fui, et suscepistis
me?</hi> et quando ei dicitur, <hi>Domine, quando te vidimus
hospitem?</hi> respondet: <hi>Cum uni ex minimis meis fecistis,
mihi fecistis.</hi> Cum ergo Christianus Christianum
suscipit, serviunt membra membris, et gaudet caput,
et sibi imputat datum quod membro ejus fuerit erogatum.
Hic ergo pascatur Christus esuriens, accipiat
potum sitiens, vestiatur nudus, suscipiatur peregrinus,
visitetur aegrotus. »  Et revera qui in hospite se
suscipi asserit, in se ipso aliquando excipi voluit, ut
de quodam ignoto testatur S. Gregorius his verbis <note>(Homil. 23 in Evang.)</note>:
 « Quidam paterfamilias cum
tota domo sua magno hospitalitatis studio serviebat,
cumque quotidie ad mensam suam peregrinos susciperet,
<pb n="0754B"/>
quodam die peregrinus quidam inter alios advenit,
ad mensam ductus; dumque paterfamilias ex
humilitatis consuetudine aquam vellet in ejus manibus
fundere, conversus urceum accepit; sed repente
eum in cujus manibus aquam fundere voluerat non
invenit. Cumque hoc factum secum ipse miraretur,
eadem ei nocte Dominus per visionem dixit: Caeteris
diebus me in membris meis, hesterno autem die me
in meipso suscepisti. »  At quod S. pontifex de alio
quodam quasi ignoto, hoc ipsum de illo narrat Joannes
Diaconus l. II Vitae S. Greg., c. 22 <note>(Saec. II Ben.)</note>,
et sequenti capite refert quoque alia vice susceptum
ab eo fuisse angelum. Simile aliquid de S. Agilo
abbate Resbacensi in ejus Vita, c. 20, et de S. Cuthberto,
apud Bedam, in ejus item Vita, cap. 7, legitur.</p>
<p> <hi>Et omnibus congruus honor exhibeatur.</hi> ] Quem in
locum Bernardus Cassinensis et Boherius:  « Aliter
enim, inquiunt, debet honorari episcopus et abbas,
et aliter clericus vel monachus; aliter praelatus, aliter
subditus; aliter magnae religionis fama adveniens
<pb n="0754C"/>
frater, aliter sarabaita vel gyrovagus; aliter nobiles
et potentes, aliter ignobiles et pauperes; et ideo dicit <hi>congruus,</hi> 
 ut secundum qualitatem susceptae personae
sit et condescendentis in honoris exhibitione, in ciborum
praeparatione, in occursione, in associatione: una
enim debet esse ad omnes charitas secundum interiorem
hominem; <emph>674</emph> sed debet esse diversitas in
exterioris honoris exhibitione. Pauperi enim sufficit
panis grossus, olus et faba; diviti vero vix sufficit
porcus, vel caro bovina, aut altilia delicata: pauper
ubique jacet; diviti vero lectus pretiosus vix placet. » 
Et Smaragdus:  « Quamvis una charitas omnes amplectatur
interius, aliter pauperibus, aliter vero exterius
congruit ministrare potentibus: neque enim
aequalis omnibus paranda est sessio, neque omnibus
aequalis ciborum convenit praeparatio; sed unicuique
necesse est cum charitatis discretione congruus locus,
congruus cibus, congruus lectus, congruus omnibus
exhibeatur et honor. »  Quibus ex verbis patet solutio
<pb n="0754D"/>
ad eam difficultatem, quam ex cura et sollicitudine,
quam pauperibus et peregrinis impensius exhiberi
praecipit S. legislator, hic movet et solvit Hildemarus:
nam  « haec sententia, infit, in qua dicit omnibus
congruus honor exhibeatur, attinet ad exteriorem
hominem: illa autem sententia qua dicit pauperum
et peregrinorum, attinet ad interiorem hominem. Id
est, ac si diceret in praeparatione servitii unusquisque
hospes juxta suam mensuram recipiendus est:
tamen in mente debet praeferri pauper diviti. » </p>
<p> <hi>Maxime domesticis fidei et peregrinis.</hi> ] Quem locum
ita explicat Smaragdus:  « Domesticus dicitur amicus,
familiaris, vel sodalis, quos duobus modis intelligere
debemus: sive omnes generaliter Christianos, unam
nobiscum fidem, unum habentes baptisma; sive specialiter
monachos, qui nobiscum Deo peculiariter fidei
cultum et religionis servant famulatum. Peregrinus
dicitur in longae patriae agro positus. »  Eodem fere
<pb n="0755A"/>
modo loquitur Bernardus Cassinensis. Similiter etiam
Regula S. Pachomii <note>(Art. 28)</note>:  « Quando ad ostium
monasterii aliqui venerint, si clerici fuerint vel monachi,
majori honore suscipiantur. »  Idem habet Regula
Orientalis cap. 40. Et Regula S. Isidori <note>(Cap.
21)</note>:  « Licet omnibus hospitalitatis bonum cum
gratia oporteat referri, uberior tamen clericis et
monachis deferenda est honorificentia hospitalitatis. » 
Denique Regula S. Stephani ordinis Grandimontensis
institutoris <note>(Cap. 36)</note>:  « Religiosis plus honoris et
reverentiae quam caeteris exhibere studeatis. » </p>
<p> <hi>Ut ergo nuntiatus fuerit hospes, occurratur ei a
priore, vel a fratribus cum omni officio charitatis.</hi> ] Incipit
hic S. Benedictus hospitis suscipiendi ritum
describere. Et primo quidem ante omnia vult ut advenienti
occurratur, juxta priscorum monachorum
morem, quem videre est apud Rufinum, lib. II de
Vitis Patrum, cap. 1 et 7, et insuper cap. 21, ubi de
Nitriensihus loquens, haec habet:  « Huic cum appropinquaremus
loco, ubi peregrinos fratres advenire
<pb n="0755B"/>
senserunt, continuo velut examen apum, singuli quique
ex suis cellulis proruunt, atque in obviam nobis
laeto cursu et festina alacritate contendunt, portantes
secum quamplurimi ipsorum urceos aquae et panes,
secundum quod propheta corripiens quosdam dicit,
quia non existis filiis Israel in obviam cum pane et
aqua. »  <hi>Vide</hi> Palladium, in Laus. cap. 52, et Vitam
sancti Martini abbatis Vertavensis, saec. I Bened.,
pag. 378.</p>
<p> <emph>675</emph> Sed quam sibi singuli Nitrienses monachi
sumebant hospitibus occurrendi curam, quamque Regula
SS. Serapionis, Macarii, Paphnutii, et alterius
Macarii, ei cui sollicitudo hospitalis data erat committit,
hanc S. Benedictus sub distinctione priori
vel fratribus injungit, ut a priore occurratur majoribus,
minoribus a fratribus, uti exponunt Smaragdus
et Bernardus Cassinensis:  « Quia enim duae ad monasterium
solent venire personae, inquit Smaragdus,
duas et illis personas rationabiliter jubet occurrere.
<pb n="0755C"/>
Prioribus enim necesse est occurrat prior, fratribus
occurrat frater. Si enim venerit rex, episcopus, aut
aliquis de summo apice potens, exeat illi obviam
abbas; si autem venerit alter, obviam illi exeat alter. » 
Quod autem S. Benedictus dicit <hi>vel a fratribus,</hi> 
non est intelligendum ab omnibus, sed ab iis quos
ad id officii deputaverit abbas, ut patet ex lib. Usuum
Cisterciensium, cap. 87.</p>
<p> <hi>E primitus orent pariter, et sic sibi socientur in
pace.</hi> ] Secundo praescribit S. Benedictus ut primitus
orent pariter, id quod Richardus de S. Angelo intelligit
 « unus alterum salutando, vel unusquisque dicendo <hi>Benedicite,</hi> 
 prout vidi, »  inquit. Rectius S.
Hildegardis <hi>primitus orent</hi> pariter exponit, ut  « omnes
quicunque sint ad ecclesiam ad adorandum ducantur,
ita quod fratres Deum orent, ne cum eisdem hospitibus
ordinem suum infringant, isti autem ut conversationem
illorum videntes meliores fiant. »  Quonam
vero ritu id fieret, ita explicat liber Usuum
Cirterciensium <note>(Cap. 87)</note>:  « Occurrentes vero hospitibus
<pb n="0755D"/>
deponant caputia de capitibus, si tunc superposita
fuerint, et sic, prostrati super genua, ducant ad
orationem. Ingressi vero ecclesiam, aspergat illos
aqua benedicta ille cui officium illud injunctum est.
Postea faciant orationem incurvi vel prostrati, sicut
tempus exigit. Sed si episcopus vel abbas fuerit, qui
eum suscipit offerat ei sparsorium, osculando manum,
et ducto eo ad locum ubi orare debet, subtrahat
se paululum cum socio post ipsum orantem, faciens
orationem, sicut supra dictum est: qua completa,
signent se et exeant. »  Idem fere habent Bursfeldenses
in Caeremoniali, dist. 3, cap. 26. Cluniacenses ad
plura altaria hospites ad orandum ducebant, testante
Udalrico, lib. III, cap. 22. Sithivenses S. Bertini ad
altare S. Dionysii ex Joanne monacho Bertiniano in
Mir.  B. Bernardi Poenitentis, n. 31. Cassinenses vero
praescribunt <note>(Decl. Cass., cap. 53, n. 2)</note> ut  « sit sacellum,
quantum possibilitas permittit, juxta portam
<pb n="0756A"/>
monasterii, quo ad orationem hujusmodi hospites
introducantur. »  Quod sane haud ita novum recensque
videri debet; nam Hildemarus, in cap. 66, scribit:
 « In nostra provincia solarium habetur super portam
et oratorium ibidem. »  Vallisoletani volunt <note>(Constit.
Vallis., cap. 74)</note> ut praelatus recipiat hospites loco
deputato, aut mittat qui eos recipiant; deinde ducantur
ad ecclesiam, aut locum aliquem in hospitio,
in quo decenter ante aliquam imaginem preces fundi
possint. Denique in mss. Constitutionibus Casalis
Benedicti haec lego <note>(Cap. 32)</note>:  « Sufficiet orare mente,
et dicere quod ad orationem vel laudem Dei pertineat,
puta <hi>Deo gratias,</hi> vel <hi>Benedictus qui venit in
nomine Domini; Deus laudetur,</hi> aut tale. Alioquin <emph>676</emph> 
 post pacis osculum ducatur ad oratorium, et
ibi oretur. » </p>
<p>Manavit autem iste ritus ab antiquis monachis, ut
docet Rufinus his verbis <note>(Lib. II de Vitis Patr., cap.
1)</note>:  « Hic est enim mos apud Aegyptum, ut ubi advenerint,
statim per orationem sibi invicem confoederentur. » 
<pb n="0756B"/>
Et loquens de S. Apollonio <note>(Ibid., cap. 7)</note>:
 « Ubi ingressi sumus monasterium, oratione prius, <hi>ut moris est,</hi> 
 data, pedes nostros propriis manibus
lavat. »  Et de Nitriensibus:  « Tunc deinde nos susceptos
adducunt primo cum psalmis ad ecclesiam. » 
Idem patet ex Vita sancti Pachomii, num. 44, apud
Rosweidum.</p>
<p> <hi>Quod pacis osculum non prius offeratur, nisi oratione
praemissa, propter illusiones diabolicas.</hi> ] Tertio,
ductis ad orationem hospitibus pacis osculum offerri
praecipit S. legislator, in signum reconciliationis, in
signum amoris et dilectionis, in signum pacis, in
signum unitatis catholicae: quadruplex enim hujusmodi
osculum distinguit auctor libri de Amicitia
apud S. Augustinum, quamvis ultimum maxime hospitibus
offerri dicat cap. 6.</p>
<p>Illud autem nonnisi oratione praemissa propter
illusiones diabolicas exhiberi voluit; id quod ab antiquis
item monachis didicerat, testante Rufino <hi>(Lib.
<pb n="0756C"/>
II de Vitis Patr., cap. 1)</hi>, quia  « hic est mos apud
Aegyptum, ut ubi advenerint fratres, statim per orationem
sibi invicem confoederentur . . . Propterea enim
forma hujusmodi inter monachos observatur, ut si
quis ad eos veniat, sive vir ille, sive mulier sit, sive
senex, sive juvenis, sive ignotus, sive notus, ante
omnia ut oratio fiat, ut nomen Domini invocetur,
quia si fuerit aliqua transformatio daemonis, continuo
oratione facta diffugiet. »  Nonnulli tamen ex priscis
etiam monachis ante orationem advenienti hospiti
osculum praebebant, ut manifestum est ex eodem
Rufino <note>(Ibid., cap. 9)</note>, ubi de Coprete:  « Is, inquit,
cum nos vidisset, et osculo salutasset, atque ex more
etiam post orationem pedes lavisset, requirebat quae
gererentur in saeculo. »  Et de monachis sub sancti
Apollonii disciplina degentibus <note>(Cap. 7)</note>:  « Occurrerunt
autem nobis cum psalmis, hoc enim moris est
eis tacere in adventu omnium monachorum, et adorantes
in facies suas usque ad terram osculabantur
nos . . . . . Alii ergo ex fratribus praecedebant nos, alii
<pb n="0756D"/>
sequebantur; utraque tamen turba psallebat. Ubi autem
appropinquare jam coepimus audita voce psalmi,
ipse etiam Apollonius procedit in occursum, et ut
vidit, nos statim prior adoravit usque ad terram, et
surgens osculo nos suscepit; ubi autem ingressi sumus
monasterium, oratione prius, ut moris est, data,
pedes propriis manibus lavat. »  Sed et nunc Cassinenses <note>(Declar. Cassin., cap. 53)</note> 
 sola oratione mentali
praemissa, osculum ante offerunt quam ducant
hospites ad orationem. De osculo ipso videsis Haeftenum,
lib. XI, tract. 2, disq. 1. De modo illud efferendi,
ita scribit citatus a Bernardo Cassinensi Petrus
Diaconus:  « Antiqui quando recipiebant homines
venientes, stabant in ostio domus suae, et ponebant
pedes hospitis super pedes suos, et dabant eis pacem,
et sic eos recipiebant in domum suam. « Cistercienses <emph>677</emph> 
 vero statuunt <note>(Lib. Usuum Cist., c. 87)</note> ut
post orationem egressi ab ecclesia  « dicat <hi>Benedicite</hi> 
<pb n="0757A"/>
qui sententiam debet legere; deinde flectant semel
coram omnibus genua, et erecti osculentur eos, et
postmodum resideant. » </p>
<p> <hi>In ipsa autem salutatione omnis exhibeatur humilitas.]
Omnis,</hi> id est tam mentis quam corporis, ut
loquuntur commentatores. Salutatio autem, juxta
Boherium,  « fit communiter verbo, manu et osculo;
quandoque fit solo verbo: unde Hispanorum salutatio
est <hi>Humiliamus nos,</hi> ad quod facit verbum sequens
Francorum, <hi>Deus vos salvet;</hi> Lombardorum, <hi>Benevehau;</hi> 
Sarracenorum, <hi>Ey ylla Melaac.</hi> Multi tamen salutant
hodie inclinando caput, pileumque, sive caputium
a capite in totum vel in partem amovendo. » </p>
<p> <hi>Omnibus venientibus sive discedentibus hospitibus
inclinato capite, vel prostrato omni corpore in terra,
Christus in eis adoretur, qui et suscipitur.</hi> ] Quem in
locum Hildemarus:  « Reges, inquit, et episcopos, et
abbates prostrati in terra debemus salutare propter
exemplum Nathan prophetae, qui prostratus David
regem salutavit. Reginam vero cum videt monachus,
<pb n="0757B"/>
non debet monachus prostratus salutare; sed unum
genu in terra ponere, aut humiliari debet capite suo.
Abbatem vero nostrum, si rarius videmus, in terra
salutare debemus. Caeteros autem, id est comites,
presbyteros, monachos, et reliquos inclinato capite
salutare debemus. »  Ubi triplicem distinguit salutationem:
unam, qua toto corpore prostrato reges,
episcopos, et abbatem proprium; secundam, qua
unico flexo genu reginam; tertiam, qua capite inclinato
reliquos salutamus. Rectius tamen, meo judicio,
Smaragdus: S. Benedictus, inquit,  « hic sicut
superius duas advenientium inducit personas: unam
mediocrem, cui tantum caput inclinatur a fratre;
aliam vero summam, quae in terram toto prostrato
adoratur et corpore; sed tamen in utrisque Dominus
Jesus Christus adoratur qui et suscipitur. »  Simili
modo Bernardus Cassinensis:  « Nam reges et episcopi
genuum flectione; alii mediocres, comites, abbates,
et caeteri capitis inclinatione sunt honorandi;
<pb n="0757C"/>
et ideo dicit <hi>vel.</hi> »  Et Nicolaus de Fractura:  « <hi>Inclinato
capite,</hi> ut si fuerint mediocres, vel etiam comites,
barones, abbates, et caeteri, capitis inclinatione honorentur. <hi>Vel prostrato omni corpore in terra.</hi> 
 Et hoc
si fuerint reges, vel principes, vel marchiones, et
eorum majores, sive spirituales, sive temporales,
qui sunt prostrato corpore adorandi. Sic legitur fecisse
Nathan propheta, qui regem, ut vidit, adoravit. » 
Nimirum monachi ad regem non accedebant
nisi prostrato in terram corpore: unde Wlfinus Boetius,
in Vita S. Juniani, num. 9 <note>(Saec. I Ben.)</note>,  « Ut
appropinquavit solio regis, <hi>ut est consuetudo monachorum,</hi> 
pronus regem adoravit. »  Hoc tamen
Petri Boherii tempore jam obsoleverat:  « Quod
nec, inquit, vidi observari, nec qualiter intelligi
debeat planam expositionem legi; unde credo
quod iste paragraphus debeat intelligi de inclinatione
capitis vel corporis, quae fit in oratorio, <emph>678</emph> dum
hospes orat: nec illud praestat differentiam personarum,
<pb n="0757D"/>
sed temporum, ut frater qui hospitem comitatur,
dum orat pariter cum eo, prout tenetur supra,
flectat genua et corpus tempore quo hoc fratres faciunt
in conventu; vel sit inclinato capite, si fratres
in horis non se prosternunt in terra: et taliter Christus
in eis, id est cum eis adoratur, qui et suscipitur. » </p>
<p> <hi>Suscepti autem hospites ducantur ad orationem.</hi> ]
 « Id est ad ecclesiam coram altari, »  inquit Richardus
de S. Angelo. Superius dixerat <hi>orent pariter;</hi> 
nunc iterum dicit <hi>ducantur ad orationem.</hi> An vero
de duplici oratione, aut de unica tantum intelligendus
sit, non satis explicant commentatores. Nicolaus
de Fractura de unica intelligit; Menardus primum
locum de oratione, quae in ipsis monasterii foribus
fit propter illusiones diabolicas, interpretatur; alterum
de oratione, quae fit in oratorio, cum susceptus
hospes illuc ducitur, gratias acturus Deo de prospero
adventu, et erratorum in via veniam deprecaturus.
<pb n="0758A"/>
Fortassis etiam hic S. Benedictus respexit ad illud
Regulae S. Pachomii <note>(Art. 28)</note>:  « Quod si voluerint
(hospites) orationis tempore atque collectae venire
ad conventum fratrum, et ejusdem fidei fuerint;
janitor, vel minister xenodochii nuntiabit Patri monasterii,
et sic deducentur ad orandum. »  Et revera
solebant olim hospites monachi una cum fratribus
tam die quam nocte divinis interesse laudibus; unde
et S. Hidulfus  « ordinans interius claustri cuncta
religiose, decrevit domum hospitum, ne fratres a
supervenientibus molestarentur, ad portam monasterii
aedificare; et juxta illam, capellam in qua hospites
ad divina audienda convenirent, »  ut scribit
Richerus in ejus Vita, cap. 19 <note>(Append. ad saec. III Ben.)</note>.
Hinc S. Benedictus Anianensis, teste Ardone in ejus
Vita, num. 52 <note>(Saec. IV Ben.)</note>. Volebat ut nocte  « ecclesiae
ostiis patefactis hospitibus pateret ingressus: » 
hinc et in antiqua monasterii S. Galli delineatione
contra basilicam describitur <hi>susceptio supervenientium
fratrum,</hi> cum eorum dormitorio. Ita denique Ingelramnus
<pb n="0758B"/>
abbas Centulensis <note>(Saec. II Ben.)</note>, in Corbeiensi
monasterio hospes, interfuisse matutinis legitur
in lib. I Mir. S. Adalardi, cap. 2, et Urbanus papa II
ad Cavense coenobium accedens <note>(Ms. Chron. Cavens.
monast., apud Bolland., 4 Martii)</note>:  « Aedes ingressus
pontifex sacratissimae eucharistiae primum reddito
cultu, ad specum se contulit . . . . et nocte ipsa
cum eisdem fratribus matutinam laudem solemniter
persolventibus devotus interfuit. »  Haec obiter dicta
sint, non quasi absolute velim hunc esse S. Benedicti
sensum, sed ad demonstrandum antiquam consuetudinem,
qua ipsi etiam hospites nocte divinis
intererant officiis.</p>
<p> <hi>Et postea sedeat cum eis prior, aut cui jusserit ipse.</hi> ]
Quia prior, id est abbas, potest esse  « alias occupatus,
vel potest esse talis, cui necessarius est interpres,
vel est minor persona, cui debet sufficere alius comes
quam prior, nec abbas sive prior hoc posset
adimplere in coenobiis in quibus hospites frequentant, » 
<pb n="0758C"/>
ut loquitur Boherius. Is autem cui jusserit
abbas, debet esse doctus et litteratus, ex concilio
Aquisgranensi, decernente <note>(Can. 63)</note>  « ut docti <emph>679</emph> 
 fratres eligantur, qui cum supervenientibus
loquantur.</p>
<p> <hi>Legatur coram hospite lex divina ut aedificetur.</hi> ]
Circa hanc lectionem plurima hic occurrunt observanda.</p>
<p>Primo, nomine legis divinae non solum Decalogus,
aut quinque Moysis libri intelliguntur, sed utrumque
Vetus et Novum Testamentum, imo  « omne verbum ex
lege divina sumptum quod aedificat, »  inquit Bernardus
Cassinensis. Quid vero absolute legendum sit, vix
aliqui definiunt. Olim in Cassinensi asceterio  « coram
hospitibus legebantur exhortationes quaedam excerptae
ex libris divi Gregorii papae, »  ut testatur Paulus
Augustinus a Janua. Has exhortationes sive sermones
in Cassinensi bibliotheca vidit noster Mabillonius.
Rodulfus abbas monasterii S. Theodorici prope
Rhemos, coram Roberto Flandrensium comite, et Danorum
<pb n="0758D"/>
regina Vitam S. Theoderici <note>(Saec. I Ben)</note> 
jussit legi, ut scribit Adalgisus in lib. Mirac. ejus,
cap. 15. Denique Patres congregationis Anglicanae
statuunt <note>(In cap. 53)</note>, ut  « ducatur ad cellam hospitum,
ubi a fratre cui mandatur cura hospitum legatur
lectio ex I Joan., cap. IV, <hi>Charissimi, diligamus,</hi> 
etc., usque ad finem; et dicatur, <hi>Tu autem, Domine,</hi> 
et statim prosternat se coram hospite, deosculans
terram, quo Christus in eo adoretur juxta regulam. » </p>
<p>Secundo, statim post factam in ecclesia orationem,
et exhibitum pacis osculum, antequam hospes duceretur
in hospitium, fiebat hujusmodi lectio, ut videre
est in libro Usuum Cisterciensium <note>(Cap. 87)</note>:  « Osculentur
eos, et postmodum resideant, et lecta sententia,
si expositione indiget hospes, exponatur ei;
deinde ducatur ad hospitium, vel praesentetur hospitali;
fratres autem redeant in claustrum; »  et apud
Richardum de S. Angelo ad haec verba: <hi>Post haec
<pb n="0759A"/>
omnis ei exhibeatur humanitas:</hi>  « Post haec, id est
ducto ad orationem et lecta coram eo lege divina. » 
Sed Bursfeldenses ducto ad hospitium hospite, coram
eo aliquid de divinis Scripturis recitant, Cassinenses
vero hunc ad locum ista declarant <note>(Decl. Cassin.,
cap. 53)</note>:  « Maxime laudamus hoc fieri si commode
possit, et tempus hoc permiserit, ut dum refectio
paratur, aliquid hospiti legatur, vel spiritualia dicantur,
unde aedificetur, habito respectu ad personae
qualitatem, et necessitatem. Saltem non omittatur
quin ad mensam hospiti aliquid legatur juxta
conditionem personae, ut aedificetur. »  Similiter in
mss. Casalinorum Constitutionibus haec lego <note>(Cap. 32)</note>:
Post pacis osculum  « ducatur ad hospitium, et legatur
coram eo lex divina exspectando refectionem, si
tempus cesserit, vel dicantur spiritualia ad aedificationem.
Saltem non omittatur quin ad mensam aliquid
hospiti legatur in principio et in fine refectionis,
juxta conditionem personae. » </p>
<p>Tertio, haec olim lectio fiebat in auditorio, ut patet
<pb n="0759B"/>
ex Vita sancti Guillelmi ducis et monachi Gellonensis <note>(Saec. IV Ben.)</note>,
ubi narratur quomodo suo
susceptus fuerit in monasterio. Ac primo quidem
num. 21, longe occurritur ei a fratribus, ducitur ad orationem,
ecclesiaeque dona confert. Et postea, num. 22:
 « Completa oratione, factaque cunctis altaribus <emph>680</emph> 
sua cuique digna veneratione . . . . itur in auditorium,
et osculatis fratribus, <hi>lectaque ex more lectione,</hi> factoque
pro tempore brevi sermone de animae aedificatione,
mox vir Dei subinfert, et indicat manifeste cur
ipse venerit. »  Idem videre est apud Ekkehardum in
lib. de Casibus S. Galli cap. 11, ubi referens qua
ratione episcopi et abbates ad visitandum S. Galli
asceterium missi ab Ottone imperatore recepti fuerint:
 « Adveniunt omnes, inquit, festive receptis <hi>Cives
apostolorum</hi> responsorium canitur. Abbas in auditorio
debilis residens, introductis quidem eis assurgit.
Legitur considentibus lectio de charitate et de
pedisequa ejus discretione. Qua finita assurgunt
<pb n="0759C"/>
omnes in abbatis et fratrum oscula. Deinde abbas: <hi>Benedicti vos a Domino.</hi> 
 Et fratres: <hi>Qui fecit coelum et
terram.</hi> »  Et ita forte capiendus est locus ex Vita
S. Alcadri abbatis Gemmeticensis, num. 11 <note>(Saec. II
Ben.)</note>. « Susceptis monachis ad domum auditorii eos
perduxit. »  Est autem auditorium locus capitulo proximus:
locutorium appellare solent. Auditorii tamen
nomine hic capitulum intelligit noster Mabillonius.</p>
<p>Quarto, exponebatur hospiti recitata lectio, ut docet
Hildemarus:  « Si autem talis fuerit hospes, debet
etiam exponi lectio; »  patetque ex supra citato libro
Usuum Cisterciensium, cap. 87, et ex Adalgiso monacho
in lib. Mir. S. Theoderici cap. 15, ubi refert
Rodulfum abbatem suo in monasterio excepisse Robertum
Flandrensem comitem, et reginam, eisque ad
mensam adhibuisse lectionem ex Vita S. Theoderici:
 « Beatissimi Theoderici Vitam virtutibus illustrem
coram eis a fratribus lectam et <hi>expositam,</hi> quasi saluberrimum
animae ferculum illis apposuit, quod prae
<pb n="0759D"/>
caeteris sumptibus et impensis uterque magni fecit. » </p>
<p>Quinto, ubi ignotus advenisset monachus, lectioni
tota simul congregatio aderat, ut manifestum est ex
Capitulis monachorum ad Augiam directorum <note>(Cap.
12)</note>:  « Omnes hospites supervenientes cum lectione
divina suscipiunt; incognitis tamen monachis ad
lectionem omnis pariter concurrit congregatio, ut
Christus in eis adoretur, qui et suscipitur. » </p>
<p>Sexto, Hildemarus:  « Sciendum est, inquit, quia
sunt multi qui postquam prima vice legunt lectionem
hospiti, jam postea nunquam legunt eidem hospiti,
etiamsi post unum, vel duos, vel decem annos venerit.
Isti tales non regulariter faciunt, eo quod regula
dicit hospiti legi lectionem. Jam si humanitas illi
exhibenda est, cur non et lectio ei legenda est, quod
melius est? Unde ista potest esse discretio? si enim
frequenter venerit ipse hospes ad monasterium, ita
ut post quindecim aut viginti dies venerit, quoties
<pb n="0760A"/>
venerit, toties ei lectio legenda sit, et omnis humanitas
praebenda. » </p>
<p>Denique singulare haudquaquam exstitit S. Benedicto
lectionem adhibere hospitibus; nam in Regula
abbatis Isaiae haec lego <note>(Cap. 33)</note>:  « Hilariter occurre
extero, et saluta illum, ne discessus vester ab invicem
sit cum detrimento; et cave ne cum advenerit
ad te interroges illum inutilia <emph>681</emph> tibi; sed postula
ab illo ut oret, et cum sederit, dic illi: Quomodo
vales, frater mi? et exhibe illi librum aliquem ad legendum. » </p>
<p> <hi>Et post haec omnis ei exhibeatur humanitas.</hi> ] Omnis
humanitas Smaragdo  « dicitur omnis miserantis affectus,
et obsequium plenum et perfectum amoris,
quod hospitibus exhiberi oportet in cibi, et potus, et
omnium illis competentium administrationem. »  Hildemaro,
 « omnis dilectio . . . . sufficiens omnis honestas.
. . de temporalibus, id est panis et vinum, cibus,
lectum, etc. »  Similiter Nicolaus de Fractura humanitatem
intelligit  « in cibo, potu, in lecto et aliis
<pb n="0760B"/>
qualitatibus rerum administrandarum. »  S. Hildegardis,
 « tam in affabili et sociali sermocinatione collocutionis,
quam in omni necessaria corporali necessitate. » 
Denique Richardo de S. Angelo omnis exhibeatur
humanitas idem est,  « quasi dicat ostendatur
benevolentia eis, ducendo ipsum per monasterium,
quaerendo de eorum provincia, et hujus similia dicantur. » 
Humanitas etiam complecitur omnem honoris
exterioris demonstrationem; atque ita S. Sabas <note>(Tom.
III Mon. Eccles. Graec.)</note>  « cum hospitem quemdam accedentem
susceperat, qui presbyterii ordinationem
haberet, eum peragere faciebat in oratorio sanctam
oblationem, »  ut scribit Cyrillus in ejus Vita, n. 17.</p>
<p>Bernardus Cassinensis, Boherius, et Turrecremata
in omni humanitate etiam carnium esum comprehendi
existimant:  « Male quidem serviretur regi,
inquit Bernardus, episcopo, vel principi, si ad carnium
abstinentiam astringerentur. Sentiat aliter qui
vult, tamen in hoc signo universali <hi>omnis</hi> hoc comprehendi
<pb n="0760C"/>
puto, habita consideratione discretionis ad
hospites religiosos sanos, quibus uti carnibus non
licet. »  Et Turrecremata:  « Si hospitibus cibus carnium
indifferenter negaretur, non omnis humanitas
eis censeretur exhiberi. » </p>
<p>Sed huic opinioni, quae contraria est optimae monasteriorum
ordinis nostri praxi, et quam expresse
damnavit Innocentius Papa III, in brevi ad abbatem
et conventum Sylvae Majoris, qui tale aliquid praesumpserant,
merito potest opponi illud S. Ambrosii <note>(Lib. V in Hexam., cap. 8)</note>:
 « Melior est enim hospitalitas
in oleribus cum gratia, quam vitulorum pinguium
praeparatio cum discordia. »  Et illud Evagrii
in Monachicis, n. 2 <note>(Tom. III Monum. Eccles. Graecae)</note>:  « Si praetextu hospitalitatis de sumptuoso
cibo in mentem venerit, abjice eam cogitationem,
nec illi adhaereas; per illam quippe insidiatur tibi
adversarius . . . . licet panem duntaxat habueris, aut
sal, aut aquam, potes per haec mercedem hospitalitatis
acquirere; quod si ne illa quidem habueris,
<pb n="0760D"/>
tantummodo autem bono affectu peregrinum exceperis,
benignoque sermone eum donaveris, consimili
ratione potes hospitalitatis mercedem consequi. » 
Itemque integrum S. Basilii caput 20 in Regulis fusioribus,
quo vetat ne obtentu cujuscunque dignitatis,
auctoritatisve, qua pollere possent ipsi hospites,
soliti commutentur cibi,  « nisi forsan, inquit, et ves es
nostras immutabimus, si quando cum illustrioribus
conversandum est. Si vero id turpius esset, multo
turpius est propter delicatos aliquos mensae nostrae frugalitatem
mutare. »  Et paulo post <emph>682</emph> superfluum ac
nimis sumptuosum ciborum apparatum redarguens, addit:
 « Et tu cum multitudine et luxu ciborum mensam
fratri praeter solitum ad voluptatem paras, illum luxuriae
accusas, et gulae probris per ea quae instituis inhonestas,
dum arguis quod hujusmodi luxus voluptate delectetur. » 
Favet antiqua ordinis nostri consuetudo, qua
pontificibus olim, regibus et caeteris magnatibus, pisces,
<pb n="0761A"/>
olera, legumina, et similia monachorum edulia in
monasteriis apponebantur. S. Joannes Gualbertus,
congregationis Vallis Umbrosae auctor, Leonem papam
cum universa curia Romana hospitio excepit,
eisque pisces apposuit, ut in ejus actis habetur. Parcius
S. Bernardus abbas Clarevallensis, qui pontifici
maximo Innocentio II pisciculum ministravit, cum
cardinales vix haberent legumina, ut videre est in
ejus Vita. Anglorum rex interdum in monasterium
Lindisfarnense sub S. Colmanno veniebat, et communibus
fratrum cibis cum eis in refectorio vescebatur,
ut scribit Venerabilis Beda in lib. III Hist. Angl.,
c. 26. Rex Castellae Fernandus cum veniret ad monasterium
S. Facundi, cibis fratrum vulgaribus tantum
utebatur, ut refert Rodericus lib. VI de Rebus
Hispaniae, cap. 14. Conradus rex Romanorum in die
Innocentium cum duobus episcopis comedit in refectorio
monasterii S. Galli una cum monachis, vilibus
eorum cibis contentus; sicut et postridie fecit solo
pane et fabis crudis satiatus, ut habetur in Vita
<pb n="0761B"/>
S. Notkeri, cap. 16.</p>
<p>Certe vix dici potest quanta Cistercienses religione
hanc custodierint observantiam, quot decretis, quot
statutis vetuerint ne carnes ullo modo ministrarentur
hospitibus:  « Episcopis et aliis personis, inquiunt
in libro Institutionum <note>(Dist. 13, cap. 3)</note>, quae non sunt
de ordine nostro infra septa abbatiae, et in domibus
contiguis carnes nullatenus ministrentur, nec comedere
permittantur, nisi graviter infirmentur. »  Et in
capitulo generali anni 1192:  « Abbates qui hospitibus
in sexta feria caseum et ova apposuerint, tribus
diebus sint in levi culpa, uno eorum in pane et aqua. » 
In libro Definit. antiq., renovato praedicto decreto
libri Institutionum, addunt <note>(Dist. 13, cap. 2)</note>:  « Saeculares
item vel alterius religionis personae prope coemeteria
nostra habitare, vel carnes comedere nullatenus
permittantur; et quicunque abbas infra septa
abbatiae, vel in domibus contiguis carnes talibus ministraxerit,
vel ministrare fecerit, praeter pauperibus
<pb n="0761C"/>
infirmis aut personis assidue in abbatiis commorantibus
in loco ad hoc specialiter deputato, veniam
inde petat in capitulo generali, super hoc graviter
puniendus. Officiales vero, et monachi, et conversi
hoc procurantes vel facientes, omni sexta feria sint
in pane et aqua usque ad sequens capitulum generale. » 
Et infra <note>(Dist. 15, cap. 2)</note>:  « In monasteriis
quoque monialium, districtius inhibemus, ne quibuscunque
personis regularibus vel saecularibus,
nisi in extrema necessitate carnes de caetero ministrentur;
sed cibi conventuales, si necesse fuerit,
apponantur una die: ubi autem aliter attentatum
fuerit, tam ministrantes quam ministrari procurantes
per ablationem habitus puniantur. »  His addenda
sunt summorum pontificum decreta, quibus prohibuerunt <emph>683</emph> 
 ne visitantes etiam ex officio monasteria
Cisterciensis ordinis episcopi carnes ab eis
exigerent, ut videre est Clement. l. III, tit. 13, cap.
2, et ne nobiles sub specie patronatus conjuges in
monasteriis introducere, et carnes comedere praesumerent,
<pb n="0761D"/>
ut patet ex bulla Gregorii papae IX a nobis
supra citata. Absit ergo procul ab hospitiis nostris
omnis pinguedo carnium, absit omnis superfluus
sumptuosusque ciborum apparatus: haec in domibus
regum sint, non monachorum:  « Pulsante cellam
tuam fratre, inquit Petrus Damiani <note>(Opusc. 15, cap.
10)</note>, protinus tristes rugae discedant, contracta se
ora resolvant, serena facies occurrat, festina frons
laetitiam praeferat. »  Haec est omnis humanitas quam
hospitibus exhibere debemus. Nec quis obtendat
auctoritatem, nobilitatem, potentiamque hospitum
ad excusandos lautiores ciborum apparatus; nam
quaecunque hanc in rem proferri possent, jam longo
ante tempore refutavit, et valide quidem, S. Hieronymus
scribens ad Nepotianum his verbis <note>(Epist. 2)</note>:
 « Convivia tibi vitanda sunt saecularium, et maxime
eorum qui honoribus tument. Turpe est ante fores
sacerdotis Christi crucifixi et pauperis, et qui cibo
<pb n="0762A"/>
quoque vescebatur alieno, lictores consulum, et
milites excubare, judicemque provinciae melius apud
te prandere, quam in palatio. Quod si obtenderis te
facere haec, ut roges pro miseris atque subjectis,
judex saeculi plus deferet clerico continenti quam
diviti; et magis sanctitatem tuam venerabitur quam
opes; aut si talis est qui non audiat clericos pro
quibuslibet tribulatis, nisi inter phialas, libenter
carebo hujusmodi beneficio, et Christum rogabo pro
judice, qui magis et citius subvenire potest quam
judex. <hi>Melius enim est confidere in Domino quam
confidere in homine; melius est sperare in Domino
quam sperare in principibus.</hi> »  Optimum et salutare
monitum, quod, obsecro, attendant monachi illi qui
ad unum aliquando convivium expendunt quod uni
per annum integrum nutriendo monacho sufficeret.</p>
<p> <hi>Jejunium frangatur a priore propter hospitem.</hi> ] Nam,
ut dicit apud Cassianum <note>(Collat. 21, cap. 14)</note> abbas
Theonas,  « Si velit quis in fratris adventu, in quo
Christum debet humanitate reficere, et gratissima
<pb n="0762B"/>
susceptione complecti, austeritatem jejunii custodire,
nonne inhumanitatis potius crimen incurrit,
quam laudem aut meritum religionis acquirit? »  Et
abbas Moyses <note>(Collat. 2, cap. 26)</note>:  « Satis absurdum
est ut fratri, imo Christo mensam offerens, non cum
eo cibum pariter sumas, et ab ejus refectione te
facias alienum. »  <hi>Vide</hi> eumdem Cassianum, lib. V,
c. 24.</p>
<p> <hi>Nisi forte praecipuus sit dies jejunii, qui non possit
violari.</hi> ] Veluti est indictum jejunium, inquit Hildemarus,
et sicut Quadragesimae dies, vel Litaniae, et
caeteri dies jejuniorum quos Eccelesia celebrat. »  Et
Smaragdus:  « Dies jejunii, qui violari non possunt,
dies intelliguntur sanctae paschalis Quadragesimae,
Litaniarum et quatuor anni temporum, aut si alicujus
diei festi fuerit agenda vigilia, quando non solum
a canonicis clericis, verum etiam a laicis <emph>684</emph> 
catholicis jejunatur. »  Eodem fere modo loquuntur
Nicolaus de Fractura et Richardus de S. Angelo.
<pb n="0762C"/>
Inter hos etiam praecipuos jejunii dies, qui violari
nequeunt, veteres monachi accensebant quartam et
sextam feriam:  « Solve jejunium si frater aliquis ad
te peregre venerit, inquit S. Athanasius <note>( <hi>Syntagma
doct. ad mon.,</hi> etc.)</note> seu quilibet alius; nequaquam
vero jejunium certum quartae diei et Parasceves, et
Quadragesimae et Passionis. Sermo est de illo jejunio,
cujus tu auctor es, secundae, tertiaeque nimirum
et quintae dierum. »  Et Cassianus de Aegyptiis monachis
loquens <note>(Lib. V, cap. 24)</note>:  « Absque legitimis
quartae sextaeque feriis, quocunque pergebamus,
quotidiana statio solvebatur. »  <hi>Vide</hi> Rufinum, lib.
II de Vit. Pat., cap. 7, et Pallad., in Lausiaca, cap. 52.</p>
<p> <hi>Fratres autem consuetudines jejuniorum prosequantur.</hi> ]
Ne forte humanitatis obtentu rigor jejunii et
disciplinae omnino relaxetur, maxime cum hospites
nunquam desint monasterio. Imo recte decernunt
Carthusiensium Statuta <note>(Nova Collect. Stat., part. II,
cap. 3, n. 31)</note>, ne  « prior in domo sua cum hospitibus
advenientibus debeat passim et indifferenter
<pb n="0762D"/>
comedere, sed duntaxat cum personis honestis, et
talibus quibus hoc commode negare non possit; et
tunc etiam quanto rarius, tanto melius. » </p>
<p> <hi>Aquam in manibus abbas hospitibus det.</hi> ] Idipsum
hospitalitatis gratia praestabant olim etiam ipsi episcopi,
ut patet ex Baudemundo in Vita S. Amandi,
cap. 20, cui in civitatem quamdam advenienti  « hospitalitatis
more episcopus aquam in manibus fudit. » 
Imo ipsi saeculares viri, ut constat ex Beda in Vita S.
Cuthberti, c. 29.</p>
<p> <hi>Pedes autem hospitibus omnibus tam abbas quam
cuncta congregatio lavet.</hi> ] Haec sententia duobus modis
intelligi potest: 1º ut singulis hospitibus abbas
et omnis simul cum eo congregatio pedes lavet; 2º ut
singulis hospitibus singuli congregationis monacho
suo quique ordine, ipso incipiente abbate pedes
abluant. Sic enim cuncta congregatio pedes hospitibus
lavare dicitur, sicut omnes fratres coquinae officium
<pb n="0763A"/>
implere, eo quod suo quisque ordine illud
exerceat. Et primo quidem sensu vix unquam crediderim
hoc Regulae caput observatum fuisse, nisi
forte erga ignotos monachos, quibus ad lectionem
divinae legis, quam S. legislator faciendam praescribit,
omnis concurrebat congregatio, ut supra vidimus.
Atque ita Paulo postea Virodunensi episcopo
pedes manusque lavisse dicitur <hi>abbas cum fratribus</hi> 
Theologiensis monasterii <note>(In ejus Vita. n. 3, saec. II
Ben.)</note>. S. Thomas abbas Farfensis <note>(Saec. III Ben.)</note> 
cum viros sanctissimos Paldonem, Tasonem et
Tatonem  « hospitio suscepisset, ut monachorum ac
bonorum moris est Christianorum, <hi>cum fratribus,</hi> ut
ei solitum fuit, secundum Domini praeceptum eorum
pedes abluere peregit, »  ut scribit Autpertus in
Vita S. Paldonis, n. 5. Alioquin si omnibus indifferenter
hospitibus cuncta simul congregatio pedes
lavare coacta esset, fratres in hoc hospitalitatis officio
occupati caetera Regulae officia implere non
possent, quod argumentum valide urget Petrus Venerabilis
<pb n="0763B"/>
ad S. Bernardum scribens.</p>
<p> <emph>685</emph> Posteriori sensu beatum Benedictum intellexisse
videtur S. Hildegardis ad haec verba <hi>cuncta
congregatio lavet,</hi> sic scribens:  « Scilicet illi, quibus
abbas illud opus injungit; »  et Richardus de S. Angelo:  « Id est aliqui de congregatione. »  Clarius
Hildemarus:  « Quod vero dicit pedes hospitum
cuncta congregatio lavet, per dies vicissim discretio
est facienda. »  Et infra:  « Sic enim facimus de pedes
lavare pauperibus; id est illi qui offerunt in die ad
missam, illi etiam post vesperam vadunt pedes pauperibus
lavare, et cantando lavant pedes, et post
lotos pedes miscent; post miscere dicunt capitula,
et orationem <hi>Adesto officium servitutis nostrae,</hi> etc. » 
Ubi respexisse videtur ad illud monachorum ad
Augiam directorum capitulum <note>(Cap. 3)</note>:  « Ut sint
equidem quotidie sex per brevem deputati fratres
sacram offerentes oblationem, incipientes ab abbate,
omnes per ordinem, sicut et nos aliquando
<pb n="0763C"/>
fecimus, qui etiam pedes peregrinorum in unaquaque
feria lavant. »  De Cluniacensibus ita scribit
Petrus Venerabilis ad S. Bernardum <note>(Lib. I, epist.
28)</note>:  « Facimus tamen quod possumus, et per totius
anni spatium, unaquaque die, tribus peregrinis hospitibus
manus et pedes abluimus, panem cum vino
offerimus, abbate in ordine suo id faciente, nullisque
nisi infirmis, qui haec implere non valent, exceptis. » 
Idem in Cassinensi monasterio suo tempore, observatum
fuisse innuit Bernardus Cassinensis. Nunc
vero Cassinenses iis potissimum pedes abluunt, qui
ad conversionem veniunt <note>(Decl. Cass., cap. 53)</note>. In
Regulari Concordia S. Dunstani istud ea de re statutum
reperio <note>(Cap. 10)</note>:  « Omni die sine intermissione
tres ex his qui continuo in monasterio pascuntur
eligantur pauperes, quibus ejusdem mandati
exhibeatur obsequium; quique eisdem pascantur
victualibus quibus fratres utuntur. Hoc ergo modo
illuc eundi ordinem prosequantur: scilicet sabbato
pueri dextri chori cum suo custode illud peragant;
<pb n="0763D"/>
sequenti die dominica residui pueri sinistri cum
altero custode; deinde singulis diebus hebdomadae
ad unamquamque feriam tot constituantur fratres
ad hoc agendum, ut extra abbatem nullus ab hoc
debito servitutis excusetur; qui tamen abbas non
una tantum feria, sed saepius, dum ei vacuum fuerit,
utque opportunitas dictaverit, sese ad hoc agendum
impendat. De caetero supervenientibus peregrinis
pauperibus, abbas cum fratribus quos elegerit, secundum
Regulae praeceptum, mandati exhibeat obsequium. » 
Simile aliquid cernitur in mss. Farfensis
monasterii Consuetudinibus; quibus editum ab Ingulfo
abbate pro suo Croylandensi monasterio decretum
adjicere possumus, quod etsi prolixum videatur,
tamen multa aedificatione digna continet,
quae pii lectores in nobis merito desiderarent <note>(Hist.
Croyl. monast. an. 1091)</note>:  « Ad honorem etiam Dei,
et populi sui aedificationem, recolens ego in transmarinis
<pb n="0764A"/>
monasteriis, scilicet Fontanellensi, Fiscannensi, Gemmeticensi, Molismensi, Cluniacensi, nec
non et in Floriacensi, et in omnibus aliis antiquioribus
coenobiis mandatum pauperum quotidie post
magnam missam fieri, et populum Dei in hoc multum
aedificari; ac in omnibus Anglicanis coenobiis hujusmodi
mandatum pauperum vel omitti, vel penitus <emph>686</emph> 
 ignorari, cum totius conventus mei consilio
statui pro nostris benefactoribus in nostro monasterio
deinceps quotidie peragendum; donans eleemosynario
nostro, qui pro tempore fuerit, licentiam
exeundi de choro ad magnam missam statim post
dominici sacramenti consecrationem, volens ipsum
eleemosynarium ad portam monasterii tunc directe
procedere, et tres peregrinos in locutorium magnum
ante finem magnae missae adducere. Quod si
peregrini non fuerint, tres senes inopes sint adducti.
Quod si nec tales senes adfuerint, tunc tres honesti
pueri in loco trium paralyticorum circulariter per
villam lectis decumbentium, tam mulierum quam
<pb n="0764B"/>
virorum, in dictum locutorium inducantur; et eis
sicut aliis peregrinis aut senibus pedes abluantur,
sed victualia ad paralyticos, in quorum loco sederant,
integre transmittantur. Peregrinorum vero ac
senum pedes abluantur, ibique sua victualia comedant,
si voluerint; et reliquias tam cibi quam potus
secum deferant. Quod si ibidem comedere noluerint,
omnia victualia in villam libere secum tollant. Recipiet
autem quotidie eleemosynarius ad hoc mandatum
faciendum tres panes monachales, tres lagenas
cervisiae conventualis, et tria fercula coquinae;
quae omnia ut ibi parata existant, ante adventum
monachorum, qui magna missa finita, statim de
choro venient ad pedes praedictorum pauperum
abluendum, eleemosynarius providebit, et tam personas
quam victualia quam honestius poterit procurabit.
Quod si suadente diabolo ex avaritiae malo,
vel obedientiae odio dictus eleemosynarius non tres,
sed duos, vel unum aliquando pauperem introduxerit,
<pb n="0764C"/>
illo die sit in pane et aqua absque aliqua misericordia
sibi super hoc facienda; et nisi quot illo
die subtraxerit, alio die suppleverit, totidem ministrationes
die sequente subtrahantur, quot personas
ille subtraxit, nihilominus ipso in sua poenitentia pro
sua inobedientia remanente, nisi dominicus dies, seu
festum alicujus sancti intervenerit. Quod si nec tali
poenitentia se corrigere voluerit, ejectus de officio
suo, alius fiat eleemosynarius, qui negotia pauperum
juxta formam praetaxatam melius voluerit procurare.
Hanc namque consuetudinem cum aliquandiu
tenuissemus, de aliis monasteriis comprofessi
nostri ad nos accedentes, multum aedificati cum ad
sua rediissent, eumdem modum etiam apud suos
introducebant. » </p>
<p>Antequam hinc discedamus, quaeret fortassis aliquis
quonam potissimum tempore veteres monachi
pedes hospitibus abluerint? hoc enim S. Benedictus
tacuit. Regula S. Pachomii statim post ipsorum
hospitum adventum, etiam antequam ducantur ad
<pb n="0764D"/>
hospitium, id fieri velle videtur <note>(Art. 28)</note>. In Regula
vero S. Fructuosi lego <note>(Cap. 10)</note>:  « Hospitibus vel
peregrinis fratribus cum summa reverentia charitatis
et ministrationis obsequia sunt praebenda, et <hi>ad
vesperum</hi> lavandi pedes; et si ex itinere sunt confecti,
oleo perungendi. »  Ita S. Barnardus abbas
Ambroniacensis et postea Viennensis episcopus <note>(Saec.
IV Ben.)</note>  « receptorum hospitio peregrinorum omnium
vespere pedes abluebat, »  ut legitur in ejus
Vita, num. 5. <emph>687</emph>  « Sed et ipse B.  P. Benedictus,
ut scribit S. Hildegardis, cum hospites quos susceperat
comesturi essent, aquam manibus eorum porrexit;
et cum a mensa surrexissent, pedes eorum
lavit; et hoc propter exemplum Filii Dei, quod in
coena discipulis exhibuit, fecit, exceptis mulieribus,
quarum pedes non tetigit; sed contemptum mundi
et in habitu, et in sancta conversatione sua ostendebat
eis. »  Denique in concilio Aquisgranensi exstat
<pb n="0765A"/>
canon <note>(Can. 22)</note>  « ut mandatum, si tempus coenae
est, tam fratrum quam etiam peregrinorum post
coenam fiat. »  Et tamen S. Paulo postea Virodunensi
episcopo in Theologiensi monasterio divertenti statim
post orationem pedes loti sunt, ut habent ejus
acta num. 3. Nicolaus Bravus scribit Orientalibus in
communi usu fuisse <hi>antequam cibus sumeretur;</hi> Occidentalibus
vero <hi>post coenam, antequam cubitum
eatur <note>(Dist. II, c. 12)</note>
          </hi>, hospitum abluere pedes. Bursfeldenses
etiam post completorium hospitum mandatum
praescribunt in Caeremoniali.</p>
<p> <hi>Pauperum et peregrinorum maxime susceptioni cura
sollicite exhibeatur.</hi> ] Olim in monasteriis nostris
aliquis frater pauperum susceptioni praeficiebatur,
qui eos in xenodochio monasterii aedibus vicino excipiebat;
cujus rei exempla habemus in Vita S. Agili
abbatis Resbacensis, num. 20, saec. II; apud Adrevaldum,
in lib. Mir. S. Benedicti; apud Walfridum, in
lib. Mir. S. Galli, cap. 43; in Vita S. Popponis num.
13; apud Bollandum, 25 Januarii. Idipsum etiam
<pb n="0765B"/>
enixe rogarunt olim monachi Fuldenses, in libello
supplici ad Carolum Magnum, postulantes <note>(Num. 13)</note>,
ut  « peregrinorum susceptio et lavatio in eis pedum
non negligatur, sed secundum Regulam, et secundum
priorum nostrorum consuetudinem, quandocunque
venerint misericorditer suscipiatur, et ab omnibus
fratribus lavatio pedum eis exhibeatur. » </p>
<p> <hi>Coquina abbatis et hospitum super se sit,</hi> etc.] In
quem locum Smaragdus:  « Aestimatur enim a multis,
quia sicut coquina alia quam fratrum, et in alio erat
constituta loco, ita et mensa abbatis non tunc in
communi refectorio erat cum caeteris mensis posita;
sed in alia erat cellula segregata, quam crebro venientes
hospites frequenter cibis invenirent paratam.
Sed modo ab episcoporum, abbatum, et caeterorum
Francorum magno concilio salubre inventum est consilium,
ut pro sua et fratrum custodia habeat in
communi refectorio mensam, ubi quando adfuerint
cum hospitibus; quando vero defuerint, cum quibus
<pb n="0765C"/>
voluerit reficiat coram fratribus. »  Istud Francorum
magnum concilium haud erat aliud ab Aquisgranensi,
in quo statutum est <note>(Can. 27)</note>,  « ut abbas, vel quispiam
fratrum ad portam monasterii non reficiatur. In
refectorio autem omnem eis humanitatem manducandi
ac bibendi exhibeat. Ipse tamen ea cibi potusque
mensura contentus sit, quam reliqui fratres
accipiunt. Si vero propter hospitem voluerit ad solitam
mensuram fratribus sibique augere aliquid, in
sua maneat potestate. »  Sed plura de his inferius ad
caput 56; sufficiat hic interim notare ex Hildemaro
coquinam hospitum ita collocandam esse <emph>688</emph> juxta
coquinam monachorum, ut inter utramque parva sit
fenestra, per quam ex una parte fratribus, ex alia
hospitibus in refectorio comedentibus ministretur.</p>
<p> <hi>In quam coquinam ad annum ingrediantur duo
fratres, qui ipsum officium bene impleant.</hi> ] Nam
 « tales sunt eis ministri delegandi, qui et pulmenta
strenue praeparent, et devoto eis ministerio obsecundent,
et de his quae illis residua sunt, neque
<pb n="0765D"/>
fraudem faciant, neque occulte comestione se illicita
polluant, »  inquit S. Fructuosus <note>(Cap. 10)</note>. Ex Regula
autem Orientali <note>(Cap. 25)</note>  « advenientibus diversis
fratribus escas parabit »  cellerarius.</p>
<p> <hi>Quibus ut indigent solatia administrentur,</hi> etc.]
Huc facit quod in mss. S. Benigni Divionensis Consuetudinibus
legitur <note>(Cap. 44)</note>:  « Ut autem deesse
non possint qui hospitibus honeste obsequantur,
constitutum est ut famuli D. abbatis et prioris, qui
cum eis equitare solent, omnes accipiant quotidianum
victum de manu hospitarii, et quotidie sint in ejus
praesentia, ut quod ipse jusserit faciant; et si quis
illorum quoquam abierit absque ejus licentia, illo die
justitia carebit. Praeterea habet proprios famulos,
et proprium coquum, et duos asinos ad ipsum hospitium
deputatos, qui ligna quotidie apportent, ut cum
hospites supervenerint in promptu sit copia lignorum.</p>
<p>
          <pb n="0766A"/> <hi>Item et cellam hospitum habeat assignatam frater,</hi> etc.] Ejus munia describit Haeftenus l. II, tract. 2,
disq. 3. Cellae autem nomine S. Benedictus integrum
intelligit hospitium, plures in cellas divisum; ubi
illud maxime notandum est, in nostris olim monasteriis
aliud fuisse monachorum ab hospitio divitum
et pauperum, ut patet ex Consuetudinibus S. Benedicti
abbatis Anianensis <note>(Tom. IV Analect.)</note>, in quibus
legimus  « in hospitali hospitum monachorum honestissimam
susceptionem, segregata domo susceptionis
aliorum hospitum; »  ex Hildemaro hunc in locum
sic scribente:  « Notandum est enim quia, si potest
fieri, talis claustra hospitum debet esse nobilium
sicut monachorum cum sua ordinatione. Talis etiam
debet esse claustra pauperum qualis infirmorum.
Talis etiam monachorum hospitum qualis etiam
infirmorum, ubi omnia necessaria praeparari possint.
Si autem non potest esse, sicut dixi, separata loca
episcoporum a divitibus, sint simul tamen separata a
pauperibus, et abbatibus, et monachis; eo quod non
<pb n="0766B"/>
possunt insimul convenire comes et episcopus cum
pauperibus et abbatibus peregrinis. »  Et alibi <note>(In
cap. 67)</note>:  « Verum quia dicit regula de hospitibus
suscipiendis: Et domus Dei a sapientibus sapienter
administretur, intelligunt, quia dormitorium ubi
monachi suscipi debent habetur separatum a laicorum
cubiculo, id est ubi laici jacent, eo quod laici
possunt stare usque mediam noctem, et loqui, et
jocari, et monachi non debent, sed magis silentium
habere, et orare: ideo juxta oratorium illorum
monachorum hospitum est dormitorium, ubi ipsi
jaceant soli reverenter, et possunt nocte surgere qua
hora velint, et ire in ecclesiam . . . Quod si dormitorium
monachorum hospitum non est juxta oratorium
propter orationem faciendam, <emph>689</emph> sed cum
laicis; tunc domus Dei non sapienter a sapientibus
ministratur. »  Erat ergo monachorum hospitum
dormitorium juxta oratorium; et quidem idem forte
cum dormitorio fratrum, aut saltem ab eo non longe
<pb n="0766C"/>
separatum, ut patet ex lib. II Dial. S. Greg., cap. 35,
ubi S. Benedictus describitur in turri quiescens una
cum Servando diacono;  « ante eamdem vero turrim
largius erat habitaculum, in quo utriusque discipuli
quiescebant; »  S. Benedicti scilicet et Servandi.
Hinc illud concilii Aquisg. decretum <note>(Can. 58)</note>,  « ut
dormitorium juxta oratorium constituatur, ubi supervenientes
monachi dormiant. »  In antiqua tamen
delineatione S. Galli monasterii dormitorium monachorum
hospitum longe dissitum erat a dormitorio
fratrum, licet et ipsum contra oratorium: nam
dormitorium fratrum ecclesiae contiguum ex parte
meridionali, dormitorium autem monachorum hospitum
ex septentrionali. Quae autem dicimus de separatione
hospitii monachorum ab hospitio divitum atque
pauperum, confirmantur ex eadem delineatione,
ex Bernardo Cassinensi, et ex Boherio.</p>
<p> <hi>Ubi sint lecti strati sufficienter.</hi> ] Hic Smaragdus,  « a
sternendo, inquit, lecti strati dicuntur; strati quasi
storiati; storia enim dicitur quod nos mattam vel
<pb n="0766D"/>
nattam dicimus: in his autem solis antiqui monachi
dormire solebant, et his solis lectulos suos sternebant. » 
Eodem modo loquitur Petrus Diaconus, sed
Bernardus Cassinensis et Boherius lectos stratos intelligunt
lectos  « ordinatos cum suis stramentis, id
est omnibus ad quiescendum necessariis praeparatos. » 
Similiter Richardus de S. Angelo <hi>lectos ordinatos</hi> 
quos etiam molles vult esse S. Fructuosus, c.
10. <hi>Vide</hi> Regulam Magistri, cap. 79.</p>
<p> <hi>Et domus Dei a sapientibus sapienter administretur.</hi> ]
S. Pachomius  « sollicitudinem totius dispensationis
erga fratres et peregrinos eisdem commisit, qui se in
ordine sequebantur, »  ut legimus in ejus Vita, cap.
25 <note>(Apud Rosweid, lib. I de Vit. Patr.)</note>.</p>
<p> <hi>Hospitibus autem, cui non praecipitur, nullatenus
societur neque colloquatur.</hi> ] Haec fuit communis veterum
monachorum praxis, quam videre est in omnibus
pene antiquis Regulis, Regula SS. Serapionis,
<pb n="0767A"/>
Macarii, Paphnutii, et alterius Macarii <note>(Cap. 8)</note>:
 « Nec licebit aliqua fratri eum superveniente sermocinari,
non sit illi cura interrogandi unde venerit,
ad quid venerit, vel quando ambulaturus sit, nisi
soli qui praeest Patri, aut quibus jusserit ipse. » 
Regula secunda SS. Patrum <note>(Cap. 3)</note>:  « Advenienti
peregrino nihil plus exhibeat quam pacem; reliquum
non sit illi cura unde venerit, pro quo venerit, nec
quando ambulaturus sit, nec se jungat ad fabulas
cum illo. »  Poenae incerti auctoris apud S. Basilium <note>(Num. 39)</note>:
 « Si quis cum accedentibus peregrinis
congressus colloquatur, praeterquam quo det pacem,
exceptis ad hoc designatis, careat benedictione. » 
Regula Tarnatensis <note>(Cap. 7)</note>:  « Advenientibus quoque
nihil praeter humilitatis affectum et debitum famulatum
junior exhibebit; et curam habere de causa
qua venerit, quandoque reversurus sit, non praesumat;
quia <emph>690</emph> hoc seniorum sollicitudo, non
juniorum praesumptio debet inquirere. »  Denique
Regula S. Isidori <note>(Cap. 22)</note>:  « Nullus propinquum,
<pb n="0767B"/>
vel extraneum hospitem, vel monachum, familiarem
seu parentem, videre absque imperio audeat senioris. » 
Hic videtur respexisse S. Isidorus ad illud S. Pachomii <note>(Art. 30)</note>:
 « Si quis ante ostium steterit monasterii,
dicens se velle videre fratrem suum vel
propinquum, janitor nuntiabit Patri monasterii, et
ille accitum interrogabit praepositum domus, si apud
eum sit; et permittente eo, accipiet comitem
egressionis suae, cujus fides probata est, et sic mittetur
ad fratrem videndum, vel ad proximum. » </p>
<p> <hi>Sed si obviaverit, aut viderit, salutatis humiliter, ut
<pb n="0768A"/>
dictum est, et petita benedictione pertranseat,</hi> etc.]
Quid esset illa benedictio, quove modo peteretur,
explicat Boherius his verbis:  « Secundum modum
religionis etiam in salutando dicunt religiosi majoribus <hi>Benedicite;</hi> 
 hoc enim benedictionem esse puto,
vel debet dicere frater <hi>Domine mi,</hi> aut <hi>Reverende
Pater, non licet mihi vobiscum loqui, quare cum benedictione
vestra discedo.</hi> Hospes autem debet utrique
respondere, <hi>Ite, Pater,</hi> vel <hi>Frater, in benedictione
Dei.</hi> »  Et in secundo comment.,  « Petita benedictione,
id est dicto <hi>Benedicite.</hi> Sed quid, inquam, huic bene
respondetur? <hi>Ite, Pater,</hi> vel <hi>Frater, in Dei benedictione.</hi> » 
Similiter et Nicolaus de Fractura benedictionem
ait peti  « per illa verba <hi>Benedicite.</hi> »  Porro
mos fuit apud veteres monachos, non tantum ut ab
ipsis hospitibus benedictionem peterent, sed etiam ut
ipsi eam hospites ab se suscipiente rogarent, ut clarum
est ex Rufino <note>(Lib. II de Vit. Pat., c. 1)</note>:
 « Cumque salutassemus eum . . . , regatus est a nobis,
ut orationem simul et benedictionem daret. »  Hancque
<pb n="0768B"/>
iterum, cum recederent, resumebant:  « Ut
autem, addit idem Rufinus, coepimus ab eo velle
proficisci, datis nobis benedictionibus, Pergite, inquit,
filii. »  Et de S. Apollonio loquens <note>(Cap. 7)</note>:  « Benedicens
ergo nos dimisit, atque in haec verba benedictionem
dedit, <hi>Benedicat vos Dominus ex Sion, et
videatis quae bona sunt Jerusalem omnibus diebus
vitae vestrae.</hi> »  Ita etiam Marculfus monachus <note>(Saec. II
Ben.)</note>, qui S. Columbanum convenerat,  « accepta ab
eo benedictione, calle quo venerat repedavit »  ut
scribit Jonas in ejus Vita, n. 14.</p>
</div>

<div>
        <head>CAPUT LIV. <hi>Si debeat monachus litteras vel aliquid suscipere.</hi> </head>

<pb n="0767"/>
<p>
          <pb n="0767B"/>Nullatenus liceat monacho nec a parentibus suis,
nec a quoquam hominum, nec sibi invicem <emph>691</emph> 
litteras, eulogias, vel quaelibet munuscula accipere
aut dare, sine praecepto abbatis. Quod si etiam a
parentibus suis ei quidquam directum fuerit, non
<pb n="0767C"/>
praesumat suscipere illud, nisi prius indicatum fuerit
<pb n="0768B"/>
abbati. Quod si jusserit suscipi, in abbatis sit potestate
cui illud jubeat dari: et non contristetur frater
cui forte directum fuerat; ut non detur occasio
diabolo. Qui autem aliter praesumpserit, disciplinae
regulari subjaceat.</p>
</div>

<div>
        <head>COMMENTARIUS.</head>

<pb n="0767"/>
<p> <hi>Nullatenus liceat monacho nec a parentibus suis,
nec a quoquam hominum, nec sibi invicem litteras, aut eulogias,
vel quaelibet munuscula accipere, aut dare sine
praecepto abbatis sui.</hi> ] Acute hic Bernardus Cassinensis:
S. Benedictus, inquit,  « in hac prohibitione tria genera
personarum, et tria genera nominat rerum:
personae sunt parentes, aut alii quilibet homines,
et etiam invicem fratres; res sunt litterae, eulogiae,
et munuscula, quae a parentibus non licet
suscipere, ne de affectu parentum videatur monachus
per munus aliquid retinere; ab aliis etiam
hominibus non licet, quia nihil cum mundo commune
<pb n="0767D"/>
monachus habet; sibi invicem etiam non licet, quia
singularitatem amoris vel foedus illicitum demonstraret. » </p>
<p>Primo ergo S. Pater vetat litteras absque licentia
abbatis mitti aut recipi; idque ex veterum monachorum
disciplina, quam videre est apud Cassianum
lib. IV, cap. 16; apud S. Basilium, hic a Smaragdo
citatum; in Poenis incerti auctoris apud eumdem Basilium;
in Regula S. Augustini, cap. 9; S. Caesarii
ad monachos, c. 15; ad virgines, c. 23, et in Recapitulatione,
c. 6; in Regula S. Aureliani ad monachos,
c. 6; ad virgines, c. 4; in Poenitentiali S. Columbani;
<pb n="0768C"/>
in Regula Tarnatensi, c. 19; S. Isidori,
c. 22; S. Fructuosi, c. 8, et S. Donati, cap. 53.</p>
<p>Hujus instituti causa praecipua fuit, ne divinis contemplationibus
mens devota a Deo avocetur; vix
enim lingua effari aut intellectus capere potest quantis
animum perturbationibus nimia et inordinata litterarum
scriptio exagitet. « Quantus tumultus est in
mente dictantium, verba sunt S. Bernardi <note>(Epist. 89)</note>,
ubi multitudo obstrepit dictionum, ubi orationum varietas
et diversitas sensuum concurrit, ubi saepe
respuitur quod occurrit, et requiritur quod excidit,
ubi quid pulchrius secundum litteram, quid consequentius
<pb n="0768D"/>
juxta sententiam, quid planius propter intelligentiam,
quid utilius ad conscientiam, quid denique <emph>692</emph> 
 cui, vel post, vel ante, ponatur, intentissime
attenditur, multaque alia, quae a doctis in
hujusmodi curiosius observantur! »  Quantis animum
pulsat motibus praeteritorum recordatio, charorum,
propinquorum, et relictae patriae suavis memoria!
Haec cum serio perpenderet quidam monachus <note>(Casian.
lib. V, cap. 32)</note>, et  « ei post annos quindecim
patris et matris, amicorumque multorum de provincia
Ponti complures epistolae delatae fuissent, accipiens
grandem fasciculum litterarum, diuque apud
<pb n="0769A"/>
semetipsum volvens: Quantarum, inquit, cogitationum
causa erit mihi haec lectio, quae me vel ad inane
gaudium, vel ad tristitias infructuosas impellent!
Quot diebus horum recordatione, qui scripserunt,
intentionem pectoris mei a proposita contemplatione
revocabunt! Post quantum temporis digerenda est
haec mentis concepta confusio, quantoque labore
rursus iste tranquillitatis reparandus est status, si
semel animus litterarum permotus affectu, eorumque
recensendo sermones ac vultus quos tanto tempore
dereliquit, iterum eos revisere, ipsisque cohabitare, et
animo ac mente coeperit interesse? quos profecto corporaliter
deseruisse nihil proderit, si corde eos incipiat
intueri, ac memoriam quam saeculo huic renuntians
quisque velut mortuus abdicavit, reviviscens
eamdem rursus admiserit. Haec volvens in corde suo
non solum nullam resolvere epistolam definivit, sed
ne ipsum quidem fasciculum resignare, ne scilicet
eorum qui scripserant, vel nomina recensendo, vel
<pb n="0769B"/>
vultus recordando, a spiritus sui intentione cessaret.
Itaque, ut eum constrictum susceperat, igni tradidit
concremandum: Ite, inquiens, cogitationes patriae,
pariter concremamini, nec me ulterius ad illa quae
fugi revocare tentetis. »  Egregium plane facinus, ac
vero monacho dignum! Eadem prorsus mente Gerardus
pius Belga monachus <note>(Bucelinus in addit. ad
Comment. Gerardi, cap. 54)</note>  « litteras sibi missas, nisi
argentissimae causae essent, et respondere illico cogeretur,
nunquam nisi pomeridiano tempore legebat,
ne quid potissimae, ut dicebat, diei parti et Deo sacratiori
lectione profana detraheret, et distractioni
alicui januam aperiret. Solitus etiam, si ad eas nonnihil
affici videretur, multo saepe tempore, priusquam
legeret, seponere: litteras autem ad suos missas
sollicite perlegens, si quid rumoris e saeculo afferrent,
ejusmodi delere, sive praescindere solebat; si
quid vero perturbationis, sive inanis gloriae allaturae
viderentur, omnino cremabat, quae autem ex iis conducere
viderentur, ipse significabat. » </p>
<p>
          <pb n="0769C"/>Secundo, vetat S. Benedictus dare aut accipere
eulogias sine praecepto abbatis. Quid autem sint eulogiae
hic inquirendum est.</p>
<p>Eulogiae non ab <foreign xml:lang="greek">εὖ</foreign> Graeco, quod est bonum, et <hi>lego</hi> 
 Latinum, quod est eligo, quasi <hi>bonum aliquod
electum,</hi> ut volunt Bernardus Cassinensis, Nicolaus
de Fractura et Boherius; sed ab <foreign xml:lang="greek">εὖ</foreign> Graeco, hoc est
bene, et <foreign xml:lang="greek">λέγω</foreign> etiam Graeco, id est dico, vel <foreign xml:lang="greek">λόγος</foreign>
sermo, Latine benedictio dicitur: quo nomine intelligitur</p>
<p>Primo, quodcunque munus ex charitate datum, loquendi
formula ab Hebraeis deducta, qui munuscula
benedictiones appellabant, ut I Regum XXV:  « Accipe <hi>benedictionem</hi> 
 hanc, quam attulit ancilla tua; » <emph>693</emph> 
 ubi Septuaginta legunt <foreign xml:lang="greek">εὐλογία.</foreign> Et ita intelligendus
est S. Bernardus ad episcopum Laudunensem
scribens <note>(Epist. 272)</note>:  « Ex quo episcopari coepisti,
nullam a vobis adhuc <hi>benedictionem</hi> accepimus,
neque sacculum, neque peram, neque calceamenta
in pedibus; »  et ad Guidonem diaconum cardinalem
<pb n="0769D"/> <note>(Epist. 335)</note> 
  « Sollicitus fui fratribus nostris . . . <hi>benedictionem</hi> 
 quoque, quam destinaveras exhibere. » </p>
<p>Secundo, specialius eulogiae dictae sunt munera ex
SS. reliquiis missa. Sic S. Gregorius Eulogio
Alexandrino episcopo scribens <note>(Lib. XI Regist., cap.
47)</note>:  « Eulogias, inquit, S. Marci a beatissima fraternitate
vestra transmissas, cum ea charitate qua
transmissae sunt secundum notitiam earum suscepimus. » 
Et iterum in eadem epistola:  « Praeterea
transmisimus crucem parvulam, in qua de catena
amatorum vestrorum inserta est benedictio. » </p>
<p>Tertio, eulogiae sumuntur pro pane illo qui ad consecrandam
eucharistiam destinatur, ut videre est
apud Joannem Moschum <note>(Lib. X de Vita Patr., cap.
25)</note>:  « Easdem vero benedictiones imposuerunt diaconi
sancto altari, quas cum Joannes presbyter offerret,
etc. » </p>
<p>Quarto, pro eucharistia ipsa, ut apud Maximum
<pb n="0770A"/>
martyrem <note>(Ad cap. 3 Eccles. Hierarc.)</note>:  « Elevans sacerdos
sacrum panem, ostendebat eulogiam dicens, <hi>Sancta sanctis.</hi> 
 » </p>
<p>Quinto, apud nostros dictae sunt hostiae benedictae,
quae singulis diebus ante communes cibos monachis
non communicatis in refectorio praebebantur, de quibus
vide lib. I de Antiquis monach. Ritibus, cap. 9.
Eulogias etiam vocabant panes qui in ecclesia benedicuntur,
olimque distribuebantur iis qui ob quoddam
impedimentum diebus festis et dominicis non sumebant
eucharistiam; idque, ut nonnulli arbitrati sunt,
ex decreto Pii papae, quamvis epistola illa unde id
deducunt sit supposititia; de quibus in concilio Nannetensi,
can. 9, et in capitulis Hincmari Rhemensis
episcopi, cap. 7, qui panes etiam fidelibus in signum
communicationis in eadem fide mittebantur, unde
in Laodiceno concilio, can. 32, statuitur  « quod non
oportet haereticorum eulogias accipere. » </p>
<p>Sexto, eulogiae dictae sunt quaecunque res benedictae,
quo sensu Fortunatus in Vita S. Germani Parisiensis
<pb n="0770B"/>
episcopi, num. 11, liquorem benedictum eulogiam
vocat, et in Vita S. Mederici panis benedictus
eulogia appellatur.</p>
<p>Septimo, eulogias etiam vocabant communem panem,
quem in amoris et benevolentiae signum invicem
sibi mittebant; unde Paulinus epist. 1 ad Severum:
 « Panem campanum de cellula nostra tibi pro
eulogia misimus. »  Et Florentius presbyter infectum
veneno panem S. Benedicto, quasi <hi>pro benedictione</hi> 
transmisit, ut testatur S. Greg. lib. II Dial., cap. 8.</p>
<p>Octavo:  « In jure, inquit Richardus de S. Angelo,
exponitur eulogium, id est testamentum. Extra de
Testamentis cap. <hi>Vos quidem,</hi> et Codex lib. II, cap. <hi>Jubemus.</hi> 
 » </p>
<p> <emph>694</emph> Nono:  « Vel dicas, addit idem Richardus,
quod sunt boni sermones facti de aliquo, sic exponit
pe. san. extra de do. et cantu. <hi>Cum olim,</hi> super prima
glossa. » </p>
<p>Jam vero quaeritur quo sensu hic eulogia a S.  P. Benedicto
<pb n="0770C"/>
sumatur. Nonnulli, ut scribit Bernardus
Cassinensis, eulogias dixerunt esse adjectivum ad
litteras. Menardus de eulogiis panis, quas antiqui
Patres sine superioris licentia dare prohibuerunt, ut
videre est in Regula sancti Caesarii, cap. 23, et
S. Donati, cap. 53, S. Benedictum intelligit. Hildemaro,
 « eulogiae sunt munera majora, veluti sunt
cappa serica, vel aliud, quaeque majoris pretii sunt. » 
Idem sentiunt Bernardus Cassinensis et Boherius.
Richardus autem de S. Angelo dicit esse <hi>gaudeolas.</hi> 
Ego vero eulogiarum nomine omne munerum genus
prohibitum existimo. Atque ita Benedictus Haeftenus:
 « Asserendum videtur, inquit, interdictas ab eo
cujusvis generis eulogias, sive panes, sive esculenta,
sive alia quaelibet fuerint munera, ut illud: <hi>Aut quaelibet
munuscula,</hi> accipi possit pro prioris vocis explicatione. » </p>
<p>Tertio, denique S. Pater vetat <hi>quaelibet munuscula,</hi> 
quod non sic acceperim pro prioris vocis explicatione,
quasi eulogiarum nomine sanctus Benedictus sola
<pb n="0770D"/>
intellexisset munuscula: nam et majora prohibuit;
sed addidit <hi>quaelibet munuscula,</hi> ne quis ea tanquam
minoris pretii dare vel recipere propria auctoritate
praesumeret.</p>
<p>Porro in mittendis recipiendisque litteris aut eulogiis
attendere debemus imprimis ad illud S. Hieronymi <note>(Epist. 2)</note>:
 « Crebra munuscula, sudariola,
et fasciolas, et oblatos ac degustatos cibos, blandasque
ac dulces litterulas sanctus amor non habet. » 
Maxime autem a parentum muneribus cavere oportet,
juxta illud S. Orsiesii <note>(Num. 39)</note>:  « Si quis in
domo monasterii sub praeposito manens, nulla re indigens,
quam in monasterio habere permissum est,
et habet patrem fratremque, et amicum charissimum,
nihil ab eis penitus accipiat, non tunicam, non
palliolum, non aliam quamlibet rem. »  Ne quam tamen
conquerendi occasionem fratres habeant, prudenter
addit. « Si autem comprobatum fuerit quod
<pb n="0771A"/>
minus habeat de his quae praecepta sunt, culpa omnis
atque correctio ad praepositum convertetur. » </p>
<p> <hi>Quod si etiam a parentibus suis ei quidquam directum
fuerit,</hi> etc.] Ita fere Regula S. Aureliani, cap 5; Regula
Tarnatensis, cap. 19, et S. Isidori.</p>
<p> <hi>Et non constituetur frater, cui forte directum fuerat,
ut non detur occasio diabolo.</hi> ] Scilicet aut per tristitiam,
aut per invidiam, aut per murmurium, ut loquitur
Smaragdus.</p>
<p> <hi>Qui autem aliter praesumpserit, disciplinae regulari
subjaceat.</hi> ] Haec verba referri possunt vel ad praecedentem
periodum, <hi>et non contristetur frater,</hi> etc., vel
ad omnia quae hoc continentur in capite. Priorem
sententiam sequitur Smaragdus; posteriorem Hildemarus,
Bernardus Cassinensis, Richardus de S. Angelo, <emph>695</emph> 
 et Boherius in utroque commentario:
 « Illud vero, inquit Hildemarus, quod dicit, <hi>regulari
diciplinae subjaceat,</hi> ad illa omnia quae superius vetuit
respicit, id est si tribuerit, si acceperit, aut
<pb n="0771B"/>
litteras, aut eulogias, id est majora munera, aut
munuscula, id est parva, aut murmuraverit, vel
contristatus fuerit, et reliqua, disciplinae regulari subjaceat. » </p>
<p>Quanti vero hoc Regulae Benedictinae caput fecerit
S. Gregorius, vel exinde patet, quod cum in illud
peccasset Catellus monachus, et eum postea Urbicus
abbas praepositum monasterii Lucusiani sub Bono
<pb n="0772A"/>
abbate fieri petiisset, negavit S. pontifex, quia, inquit <note>(Lib. IX, epist. 42)</note>,
 « quod monachus non sit
agnovimus: ex parva enim eulogia quam Bonus monachus
accepit, partem petendo contentionem facere
in itinere minime timuit, quod ex quanta amaritudine
cordis descenderit, poterit tua dilectio scire, si
Regulam monachorum nosse voluisset. »  Antiquiores
etiam monachi <note>(Cassian. lib. IV, cap. 16)</note> scribentes
aut recipientes absque permissione litteras,
congregatis in synaxi fratribus, prostratos in terram
veniam postulare jubebant, quandiu culpam abbas indulsisset.
Poenae incerti auctoris, apud S. Basilium,
num. 49, eos excommunicant; S. Columbanus in
Poenitentiali <hi>superpositione</hi> damnat; S. Isidori Regula,
cap. 16, <hi>triduana excommunicatione</hi> etiam emendandos
decernit. Denique in ms. codice 47 bibliothecae
Cassinensis inter casus priori reservatos ab
annis fere trecentis tertium exstat:  « Quod nullus
mittat litteram vel ambasciatam extra monasterium,
nec ab aliquo ea recipiat sine licentia. » </p>
<p>
          <pb n="0772B"/>Quod si mittentes aut recipientes litteras ita plectebant,
quanto magis eulogias, aut alia quaelibet
munuscula, quae quidem juxta Regulam Tarnatensis
monasterii <note>(Cap. 19)</note>  « peregrinis et ignotis deputabuntur,
aut certe incendio cremabuntur. »  Recipientes
vero aut mittentes <hi>ad minus in capitulo verberentur,</hi> 
ex lib. Instit. cap. gener. ordin. Cisterc., dist.
6, cap. 9.
</p>
      </div>

<div>
        <head>CAPUT LV. <hi>De vestiario et calciario fratrum.</hi> </head>

<pb n="0771"/>
<p>
          <pb n="0771B"/>Vestimenta fratribus secundum locorum qualitatem
ubi habitant, vel aerum temperiem, dentur:
quia in frigidis regionibus amplius indigetur, in calidis
vero minus. Haec ergo consideratio penes abbatem
est. Nos tamen mediocribus locis sufficere credimus
<pb n="0771C"/>
monachis, per singulos cucullam et tunicam:
cucullam, in hieme <emph>696</emph> villosam, in aestate
puram, aut vetustam; et scapulare propter opera:
indumenta pedum, pedules et caligas. De quarum
rerum omnium colore aut grossitudine non causentur
monachi, sed quales inveniri possunt in provincia
qua degunt, aut quod vilius comparari possit.</p>
<p>Abbas autem de mensura provideat ut non sint
curta ipsa vestimenta utentibus ea, sed mensurata.
Accipientes nova, vetera semper reddant in praesenti,
reponenda in vestiario propter pauperes. Sufficit
enim monacho duas tunicas et duas cucullas
habere, propter noctes, et propter lavare ipsas res:
jam quod supra fuerit, superfluum est, amputari
debet. Et pedules, et quodcunque est vetus reddant,
<pb n="0771D"/>
dum accipiunt novum. Femoralia hi qui in via
<pb n="0772B"/>
diriguntur de vestiario accipiant; quae revertentes
lota ibi restituant. Et cucullae et tunicae sint aliquanto
a solito quas habent modice meliores: quas
exeuntes in via accipiant de vestiario, et revertentes
restituant.</p>
<p>
          <pb n="0772C"/>Stramenta autem lectorum sufficiant, matta, sagum,
lena et capitale. Quae tamen lecta frequenter
ab abbate scrutanda sunt, propter opus peculiare,
ne inveniatur. Et si cui inventum fuerit quod ab abbate
non accepit, gravissimae disciplinae subjaceat.
Et ut hoc vitium peculiare radicitus amputetur,
dentur ab abbate omnia quae sunt necessaria: id
est, cuculla, tunica, pedules, caligae, bracile, cultellus,
graphium, acus, mappula, tabulae, ut omnis
auferatur necessitatis excusatio. A quo tamen abbate
semper consideretur illa sententia Actuum apostolorum:
quia <hi>dabatur singulis prout cuique opus
erat <note>(Act. II)</note>
          </hi>. Ita ergo et abbas consideret infirmitates
indigentium, non malam voluntatem invidentium.
In omnibus tamen judiciis suis Dei retributionem
<pb n="0772D"/>
cogitet.</p>
</div>

<div>
        <head>COMMENTARIUS.</head>

<pb n="0771"/>
<p>
          <pb n="0771D"/> <emph>697</emph> <hi>Vestimenta fratribus secundum locorum qualitatem
vel aerum temperiem dentur,</hi> etc.] Quod S.  P. 
Benedictus hic ait <hi>secundum locorum qualitatem,</hi> juxta
Hildemarum  « duobus modis intelligitur. Uno modo
intelligitur <hi>qualitatem locorum,</hi> juxta quod potest in
<pb n="0772D"/>
illo loco, ubi habitant, abbas vestimenta invenire.
Altero modo intelligitur <hi>secundum qualitatem</hi> loci, et
aerum temperiem, quod unum significat, ac si diceret
secundum locorum qualitatem, et exponendo
quid sit locorum qualitatem, subjungit, id est aerum
<pb n="0773A"/>
temperiem. Sed iste sensus posterior verior est. » 
Smaragdus vero et Petrus Diaconus locorum qualitatem
exponunt, secundum quod locus est magis operosus,
vel minus; vel secundum quod in asperiori
vel amoeniori loco monasterium situm est; vel secundum
quod magis vel minus oportet eos laborare
propter paupertatem; quia quanto magis laborant, et
in asperiori loco sunt, plus consumunt de calciamentis
et de vestimentis. Bernardus Cassinensis, Richardus
de S. Angelo, Petrus Boherius, utramque expositionem
recipiunt. Quod vero S. Pater dicit <hi>aerum
temperiem,</hi> ipsemet explicat cum subdit, quia in frigidis
regionibus amplius indigetur, in calidis vero
minus.</p>
<p> <hi>Nos tamen mediocribus locis sufficere credimus monachis
per singulos cucullam et tunicam,</hi> etc.] Quid sit
cuculla, quid tunica, quid scapulare, pedules, et caligae
paucis inquirendum est.</p>
<p>Cuculla apud antiquos genus erat vestimenti caput
et humeros circumambiens, ut docet imprimis Cassianus
<pb n="0773B"/> <note>(Lib. I, cap. 4)</note>,
de cucullis Aegyptiorum loquens
in hunc modum:  « Cucullis perparvis usque
ad cervicis humerorumque dimissis confinia, quibus
tantum capita contegant, indesinenter diebus utuntur
ac noctibus, scilicet ut innocentiam et simplicitatem
parvulorum jugiter custodire, etiam imitatione
ipsius velaminis commoveantur. »  Eamdem cucullae
notionem dedit nobis vir doctissimus Floridus eo in
libro quem Gallico idiomate de Moribus Christianorum
conscripsit, ubi sic discurrit <note>(Pag. 367)</note>: <hi>La
cuculle estoit un capot, que portoient les païsans, et
les pauvres. Cet habillement de teste devint commun à
tout le monde dans les siècles suivans; et estant
commode pour le froid, il a duré dans nostre Europe
environ jusqu' à deux cents ans d' icy. Non seulement
les clercs et les gens de lettres, mais les nobles mesmes,
et les courtisans portoient des capuces, et des chapperons
de diverses sortes.</hi> A monachis tamen non tam
commodi atque utilitatis gratia gestabatur, quam ad
<pb n="0773C"/>
innocentiae et simplicitatis signum, ut patet tum ex
citato Cassiano, tum ex his Evagrii verbis <note>(Tom. III
Mon. Eccles. Graecae, p. 68)</note>:  « Cucullus equidem
signum est gratiae Dei <emph>698</emph> Servatoris nostri, quae
caput eorum partem principalem tegit, et in Christo
infantiam confovet; »  tum ex Sozomeno de monachis
sic loquente <note>(Lib. III Hist., c. 13)</note>:  « Caput
integumento, quod cucullum appellare solent, operiebant,
quo ostenderent se vitam perinde simplicem
et sinceram agere, atque pueros lacte nutritos, quorum
caput ejusmodi tiaris involvunt, ut tegatur
simul et foveatur; »  tum denique ex S. Dorotheo,
doctrina I. Hujusmodi cucullas gestabant etiam
sanctimoniales, ut patet ex Palladio <note>(Lausiac. cap.
41)</note>. Pachomiani suis cucullis figuram crucis purpureae
assuebant; iisque solis induti sabbato et dominica
ad corporis Christi communionem accedebant,
testante eodem Palladio <note>(Ibid., cap. 28)</note>. Ex quo
conjicere licet cucullas illas non solum caput et humeros,
sed integrum etiam corpus subtexisse; quis
<pb n="0773D"/>
enim credat eos toto fere corpore nudos ad communionem
accessisse?</p>
<p>Aliam cucullae notionem innuit Theodemarus in
epistola ad Carolum Magnum:  « Sed quia percontati
estis quid vestimentum cucullae debeat intelligi, cucullam
nos esse dicimus quam alio nomine casulam
vocamus, et inde est quod in hieme villosam, in
aestate puram aut vetustam beatus Pater habendam
instituit, quia scilicet hoc genus vestimenti solet
cum villis intexi. »  Huic notioni consonat S. Isidorus <note>(Lib. XIX Origin., cap. 24)</note>:
 « Casula, inquit.
est vestis cucullata, per diminutionem a casa, quod
totum hominem tegat. »  Et Smaragdus:  « Per diminutionem
a casula dicitur cuculla, et a casa casulla,
et a casulla cuculla. »  Certe casulam monachorum
fuisse indumentum patet ex Vita S. Severini abbatis
Agaunensis, apud Bollandum, 11 Februar.; ex Vita
S. Caesarii Arelatensis episcopi, lib, II; ex Actis S.
<pb n="0774A"/>
Fulgentii Ruspensis episcopi, et ex Vita S. Filiberti
abbatis Gemmeticensis, saec. II Benedict. Quid autem
sit casula docet S. Isidorus, scilicet vestis quae <hi>totum
hominem tegat,</hi> unde dicitur casula, quasi parva
casa, quae totum corpus in se contineat, sine manicis,
et cum hujusmodi forte cucullis Pachomiani accedebant
ad sacram communionem: vestimenti genus
satis incommodum, cujus forsitan loco, si conjecturis
locus sit, S. Benedictus indulsit scapulare propter
opera, quod ex utroque latere apertum est, ut
facilius brachia exerantur, et liberiorem eorum usum
habeant laborantes. Casulam etiam aliquando pro
tunica talari, aliquando pro alio indumenti genere
usurpari: docet noster Mabillonius in praefatione ad
saeculum I Bened. pag. 55.</p>
<p>Aliter etiam Smaragdus cucullam explicat:  « Cucullam,
inquit, dicit ille <note>(S. Benedictus)</note> quod nos
modo cappam dicimus. »  Idem asserit Hildemarus
infra citandus. Quid autem sit cappa vix conjicere
possum. Theodemarus in citata ad Carolum Magnum
<pb n="0774B"/>
epistola seipsum ita explicat:  « Illud autem vestimentum
quod a Gallicanis monachis coculla dicitur,
et nos cappam vocamus, quod proprie monachorum
designat habitum, melotem appellare debemus, sicut
et hactenus in provincia a quibusdam vocatur, de
quo, sicut B. Gregorius scripsit in libro Dialogi,
ereptus ab aqua per Maurum monachum puer Placidus <emph>699</emph> 
 dixit: Ego cum ab aqua abstraherer, melotem
supra me abbatis cernebam, eumque me ab
aquis educere considerabam. »  Jam vero quid sit
melotes discimus ex Isidoro <note>(Lib. XIX Orig., cap. 34)</note>:
 « Melotes, quae etiam pera vocatur, pellis est caprina,
a collo pendens praecincta usque ad lumbos,
etc. »  Ubi pro <hi>pera</hi> legendum esse <hi>penula</hi> credit
Alardus Gazaeus in comm. ad Cassian., lib. I, cap. 8.
Sed an hujusmodi habitum gesserit aliquando S.
Benedictus merito dubitaverim. Haeftenus censet
melotem S. Benedicti tempore alio nomine vocatam
fuisse cucullam; id quod probari posset ex capitulari
<pb n="0774C"/>
Theodori Cantuariensis episcopi, in quo praescribitur
ut in monachorum ordinationibus abbas caput monachi
velet <hi>cuculla</hi> per dies septem; nam Hildemarus
in Regulae cap. 58 ritus hujus mentionem faciens, <hi>melote</hi> 
 exprimit quod Theodorus cucullam vocat.
Verum idem Hildemarus hunc in locum scribens
melotem ad scapularis, quod tamen nonnulli etiam
cucullam vocarunt, similitudinem accessisse asserit;
cucullamque, quam idem cum cappa esse docet, a
melote distinguit;  « nam aliud est cuculla, inquit,
aliud melota, eo quod S. Benedictus cucullam dicit
de ea quam nos cappam vocamus. »  Cappam aliter
describunt Bursfeldenses in Caeremoniali his verbis:
 « Itinerantes pro floccis, si velint, poterunt uti cappa
rotunda, quae flocco sit brevior, ut ex utraque parte
foramen habeat ad exserenda brachia, et desuper
caputium assutum, ad instar caputii regularis: subtus
vero cappam scapulare deferant, et capellum de
filtro nigrum in superficie, non hirsutum, sed planum. » </p>
<p>
          <pb n="0774D"/>Clariorem cucullae notitiam tradunt recentiores. S.
Hildegardis cucullam dicit esse vestem  « amplam, et
ad talum descendentem, manicis brevibus, et manum
modice praecedentibus, duobus quoque gyronibus
in utroque latere sub ascella deorsum profluentibus,
cui caputium desuper adhaerebat, quod
singulare signum monachi est, significans ne hac
vel illac ad saeculum prospiciat, cum illud super
caput suum habet. »  Ab hujusmodi cuculla haud
multum discrepat ea quam gestabant olim monachi
Fuldenses, cujus figuram ex tabella Fuldensi, qua
legatio ad Ludovicum imperatorem impetrando novo
abbati destinata ob oculos ponitur, exhibet noster
Mabillonius in praefatione ad saeculum V Benedictinum.
Horum siquidem cernitur  « cuculla non adeo
ampla, manicis satistrictis, capitio in acumen desinente,
et ad pectus magis aperto, caetera totum corpus
ambiens ad talos usque. »  Hanc cucullae descriptionem
<pb n="0775A"/>
confirmat antiqua imago  « Desiderii abbatis
cucullati, talari scilicet vestimento undique clauso,
nec admodum sinuoso, manicis non amplis, »  quam
in archivo Cassinensi asservari asserit Angelus de
Nuce in notis ad epist. Theodemari ad Carolum
Magnum. Sed et Bernardus Cassinensis hunc in locum
ita scribit:  « Cucullam dicit Petrus Diaconus esse
cappam, propter diminutionem a casula; cujus est
diminutivum cuculla. Paulus vero Diaconus quod
cuculla tunica est de lana. In hoc vero Cassinensi
monte cucullam appellamus habitum cum caputio ex
omni parte clausum, longisque manicis <emph>700</emph> manicatum;
quod dictum Cistercienses sequuntur in vocabulo
et figura. »  Bernardo concinit Nicolaus de
Fractura, ex quorum testimonio elicitur, a tempore
Desiderii ampliatas fuisse Cassinensium cucullarum
manicas. Ad Cistercienses vero, de quibus hic Bernardus,
quod spectat, vide Juliani Varnerii librum
quem Gallice de antiqua Regulae Benedictinae praxi
composuit, cap. 29. At vero, juxta Boherium,  « cuculla
<pb n="0775B"/>
est habitus longus et amplus, sed manicas non
habens; flocus autem, de quo non habetur in Regula,
neque in jure antiquo, est habitus longas habens
manicas. »  Aliquod hic discrimen assignat
Boherius inter cucullam et frocum, quem nonnulli
cum ea confundunt. Istud discrimen agnovit etiam
Bernardus Cassinensis infra citandus, dum scribit
Cluniacenses et Ultramontanos monachos scapulare
appellare cucullam, et desuper manicatam vestem
sine caputio gerere, quam frocum vulgariter dicunt.
Hanc differentiam confirmat et explicat scriptor
Apologiae Henrici IV imperatoris: ita enim habet:
 « Cuculla dicitur vestis cucullata propter cucullum,
qui est capitis operimentum . . . . . Igitur cuculla est
tunica talaris, et cucullata, atque manicata, habens
speciem crucis per quatuor partes extensae, ut
eum qui mundo crucifixus est, haec quadriga ex
omni parte concludat. »  Et post multa:  « Sed
quia otiositas inimica est animae, ideo propter opera
<pb n="0775C"/>
tantum constituit S. Benedictus alteram cucullam,
quae dicitur scapulare, eo quod ejusmodi vestis
apta sit caput tantum et scapulas tegere. »  Itaque
iste auctor duas distinguit cucullas: unam parvam,
quae, ut infra scribit, <hi>ad renes tantum deflueret,</hi> 
quam scapulare S. Benedictus appellat, et simpliciter
cucullam nuncupabant Cluniacenses, aliique Ultramontani
monachi, vocantque hactenus Cluniacenses;
alteram majorem, quae totum corpus ambiret, manicas
et caputium habentem, quam illi flocum sive
frocum vocabant, qualem supra descripsimus, cum
hoc tamen discrimine, quod frocus Cluniacensium
caputio careret, major autem cuculla minime.
Utramque vestem S. legislator concessit, et quidem
cum caputio; unam ad laborem, alteram extra opera;
unde corrigendus est Boherius, dum scribit de froco
in Regula nihil contineri, cum frocus, si ei caputium
assuatur, et cuculla major non differant. Hanc
S. Benedictus in hieme villosam, in aestate puram
esse voluit: Cluniacenses tamen, ut scribit Nicolaus
<pb n="0775D"/>
de Fractura, tam in aestate quam in hieme villosam
deferebant. Villosam autem, secundum Bernardum
Cassinensem,  « intelligunt quidam, quod de panno
debeat fieri villoso, id est quod vellus ovis sit ad
ministrandum calorem. Alii vero dicunt, cucullae
pellem ovinam cum suo vellere jungi debere; sed
qualiscunque sit cuculla, cum vellere debet esse
ut frigus propellat. »  Et revera pelliciis usos fuisse
olim monachos et moniales infinitis posset exemplis
demonstrari. Iis certe usa est saeculo VII S. Austrudis
Laudunensis abbatissa, ex ejus Vita, n. 24,
saec. II Bened. Sed de cuculla satis, nunc de tunica.</p>
<p>Tunica, quam alio nomine colobium appellabant,
vestis erat linea, <emph>701</emph> perparvas adeo manicas habens,
ut cubitos non excederent, unde vestis sine
manicis vulgo nuncupatur; de qua Cassianus scribens
de monachi habitu <note>(Lib. I, cap. 5)</note>,  « colobiis,
<pb n="0776A"/>
inquit, lineis induti, quae vix ad cubitorum ima
pertingunt, nudas de reliquo circumferunt manus. » 
Et certe assutas olim non fuisse tunicis monachorum
manicas colligi posse videtur ex lib. I Mir. S.
Bertini, cap. 2; ex Vita S. Austrebertae abbatissae,
n. 10, patetque ex Vita S. Guthlaci, n. 26, saec. III
Benedictino. Cujus rei rationem hanc reddit Evagrius <note>(Tom. IV Monum. Eccles. Graecae)</note>:
 « Quod autem
nudas habent manus, indicat vitam absque hyprocrisi
et simulatione; inanis enim gloria virtutes
obtegere et obumbrare valet, quae laudem semper
ab hominibus captat, fidemque expellit. » </p>
<p>Tunicas ex lino gestasse testatur Cassianus; sed
ex Hildemaro  « tonica de lana intelligenda est esse;
nam potest esse et linea tonica, et serica, sed in hoc
loco videtur intelligere de lana tonicam esse debere. » 
Magister hebdomadariis coquinam intrantibus tunicas
ex sacco, cucullas ex segestri fieri mandat in Regulae
cap. 81.</p>
<p>Tunicis assuebant caputia nostri Fuldenses, ut ex
<pb n="0776B"/>
Browero notat Haeftenus <note>(Lib. V, tract. 3, disq. 7)</note>;
sed et Cistercienses, ut ex lib. Usuum, cap. 70, manifestum
est: testaturque Julianus Varnerius vidisse
se anno 1612 in monasterio Clarevallensi tunicam
assutum habentem caputium quadratum, manicas ad
brachii longitudinem, et ita latas ut duo pugna capere
possent, quam ad instar tunicae S. Bernardi
factam esse asserebant. In statutis quoque Lanfranci
praescribitur, ut novitius <hi>capitio assuto tunicae induatur.</hi> 
Et tamen S. Hildegardis tunicam describit laneam,
 « et aliquantulum cuculla constrictiorem, sed
circa crura aliquantulum largiorem, et ad pedes tendentem,
brachialiis nec multum amplis, nec multum
constrictis, ad manus tendentibus; imo autem gyrone
in utroque latere sub ascella deorsum descendente,
quae desuper caputio carebat. »  Et Bernardus
Cassinensis,  « tunicam vero, inquit, appellamus illam
quam sub cuculla portamus, corpus nostrum
utrinque tegentem, sed caputio carentem, cum manicis
<pb n="0776C"/>
mediocriter et mensurate longis. »  Similiter et
Boherius:  « tunica est vestis quam subtus habitum
portamus, corpus utrinque tegens, sed caputio carens,
sed manicis mediocriter mensuratis et longis.
Hoc apud nos cotardia vocatur, quae rotunda etiam
esse debet per circuitum, et non scissa, nec longitudine
nimia, aut brevitate notanda, largas etiam habet
manicas usque ad pugnum protensas, non consutitias. » </p>
<p>Scapulare, quod et analabus, vestis est monastica,
quam nobis sub crucis similitudinem repraesentant
veteres, ut videre est apud Evagrium in tom. III Monum.
Eccles. Graecae, pag. 69, probatque Menardus
in notis ad Concord. Regul., cap. 62, § 1, eo quod
ante et retro penderet, et ad humeros latius esset,
unde et de scapulari locum illum ex Vita S. Guillelmi
ducis et monachi Gellonensis intelligit <note>(Saec. IV Ben.,
part. I)</note>:  « Veste apostolica instar crucis induitur, » 
approbante etiam nostro Mabillonio. De hac veste
ita scribit Hildemarus:  « Scapulare dicitur illud
<pb n="0776D"/>
unde Graeci <emph>702</emph> schema vocant, cum quibus capita
tegunt, et cingunt illa sibi, ad cujus similitudinem
videtur esse illud vestimentum quod melotam vocamus. » 
Et Bernardus Cassinensis:  « Puto scapulare
dictum a scapulis, eo quod scapulas tegat; et usque
hodie tam Cassinenses quam Cistercienses habitum
caputiatum a scapulis ex utraque parte dependentem
scapulare appellant. Sed Cassinenses idem scapulare
sub brachiis circa medium corporis, quasi ad locum
cinguli sutum quasi ad mensuram medii palmi de
consuetudine claudunt, quod scapulare quando operantur
ne opus impediat desuper cingunt, sine quo
etiam scapulari, vel sine cuculla manicata non se
sacris vestibus ad explenda divina officia induere
debent. Illud insuper scapulare benedicitur ab abbate,
quando monachus profitetur. Attamen Cluniacenses
et Ultramontani monachi scapulare illud cucullam
appellant, et desuper vestem manicatam sine
<pb n="0777A"/>
caputio gerunt, quam vestem frocum vulgariter dicunt.
Puto autem quod Cistercienses ad fontem recurrerunt
Cassinenses et ab illo tam vocabulum
quam figuram utriusque traxerunt scapularis et cucullae. » 
Simile aliquid habet Nicolaus de Fractura.
De Cisterciensibus vide Julianum Varnerium loco supra
citato. Bursfeldenses scapulare suum ita describunt <note>(Dist. 3, cap. 21)</note>:
 « Pro opere vero manuali,
et, ex apostolico indulto, etiam in ministerio divino
sub sacris vestibus etiam scapulari utimur; cujus
caputium eidem assutum retro et ad utrumque latus
unam palmam habebit, minus in extenso quam cuculla.
Pars vero scapularis ante et retro dependens
latitudinis mediae ulnae sit, vel quasi, longitudo usque
ad talos. »  Cassinenses vero praescribunt <note>(Declar.
Cass., cap. 55)</note>, ut  « scapularia monachorum sint
longa super tunicam per dimidium quartae, lataque
secundum latitudinem rasciae. Scapularia novitiorum
sint stricta et curta, et protendantur usque ad genua. » </p>
<p>Scapulare S.  P. Benedictus indulsit propter opera
<pb n="0777B"/>
loco cucullae, quam tunc deponebant, unde et cucullae
nomen ei inditum est, sive quia cucullae vices
teneret, sive propter caputium: hinc de scapulari
locum hunc ex Vita S. Benedicti Anianensis <note>(Saec. IV
Ben.)</note> merito intellexeris:  « In habitu quoque dissimiles
fecerat multorum consuetudo; siquidem nonnullis
usque ad talos cucullae pendebant, quamobrem
vir Dei uniformem cunctis tenendum monachis instituit
modum, ut non amplius a duobus cubitis
excederet mensura, vel usque ad genua pertingere
posset; »  id quod confirmat Smaragdus ad hunc locum
sic scribens:  « Quod vero ille dicit scapulare
propter opera, hoc nos modo dicimus cucullam. » 
Postea vero usus invaluit, ut non solum ad opera,
sed omni etiam tempore scapulare deferretur; rarius
cuculla, nec nisi ad divina officia et alia hujusmodi
exercitia.</p>
<p>Nullam hic S. legislator zonae mentionem facit;
cujus tamen usum supra, cap. 22, praescripsit, decernens
<pb n="0777C"/>
ut vestiti dormiant monachi, et cincti cingulis
aut funibus. S. Cuthbertum zona linea usum fuisse
constat ex Beda in ejus Vita, cap. 23; sed S. Fulgentius
Ruspensis episcopus  « pelliceo cingulo tanquam
monachus utebatur, »  uti legimus <emph>703</emph> in ejus Vita.
De zonae usu et significatione videsis Haeftenum,
lib. V, tract. 4, disq. 1, et tract. 10, disq. 7.</p>
<p>Nihil quoque de camisiis sive interulis S. Benedictus,
quas S. Robertus abbas Molismensis repudiasse
legitur apud Ordericum Vitalem in Hist. lib. V,
et consequenter Cistercienses, quorum in Institutis,
cap. 4, decernitur  « vestitus simplex et vilis, absque
pelliciis, camisiis, stamineis, qualem denique Regula
describit. »  Harum loco S. Patrem Benedictum, primosque
ejus discipulos cilicium carne tenus gestasse
contendit Haeftenus <note>(Lib. V, tract. 3, disq. 7)</note>: exemplo
esse potest S. Tillo monachus Sollemniacensis <note>(Saec. II Ben.)</note>,
cujus  « indumentum valde erat vilissimum,
sola tunica videlicet atque cuculla, et intrinsecus
<pb n="0777D"/>
ad carnem cilicium, quod tandiu donec prae
nimia vetustate consumptum nulli usui aptum esset
portabat, »  ut habent ejus acta. Carthusianis etiam
duo cilicia indulget Guigo in Statutis, cap. 28; de
primis etiam S. Emeramni Ratisponensis monachis
scribit Arnulfus ejusdem monasterii monachus <note>(Lib. II
Dialog.)</note>, quod  « lineis camisiis utebantur seniores,
qui eas habere potuerunt, caeteri laneis utebantur, <hi>ob penuriam scilicet cilicinarum vestium.</hi> 
 »  Postea tamen
cilicio suffectae sunt laneae camisiae sive stamineae,
ut patet ex Vita S. Benedicti abbatis Anianensis <note>(Saec. IV Ben.)</note>,
qui, testante Ardone ejus discipulo,
 « concessit necessitatis causa, propter quam regula
jubet, duas scilicet stamineas, etc. »  Totidem antea
suis permiserat S. Fructuosus in Regulae cap. 4, et
postea concilium Aquisgranense, can. 22, Regulaque
solitariorum, cap. 49. Sed et Ansegisus abbas Fontanellensis
<pb n="0778A"/>
in sua constitutione de victu et vestitu
monachorum  « drappos albos 20, de quibus camisiae
20 fieri possent, »  suis Fontanellensibus assignavit.
Denique sanctus Odilo abbas Cluniacensis <note>(Apud
Boll. 1 Januar.)</note>  « die quodam duos in itinere pueros
fame peremptos reperit. Mox equo desiliens, laneam
qua indutus erat ad carnem subduxit sibi interulam,
eaque, prout velaminis quantitas permittebat, utrumque
cadaver obvolvens, exhibet mortuis sepulturam, » 
quemadmodum scribit Petrus Damiani in ejus Vita.
Caeterum nostris lineis uti camisiis, praeterquam
forte infirmis, nunquam licuit. « Monachi, inquit
Zacharias papa in epistola ad Pipinum et universos
Franciae episcopos et abbates <note>(Apud Bar., ann. 744)</note>, <hi>laneo</hi> 
 indumento, juxta normam et regulam monasticae
disciplinae, atque traditionem sanctorum probabilium
Patrum, sine intermissione utantur; quia monachi
ab omnibus illicitis debent abstinere. Apostolis autem
divinum datum esse mandatum duas tunicas non
habendi: tunicas dixit itaque laneas, non lineas. » 
<pb n="0778B"/>
Et antea S. Ferreolus in Regula praescripserat <note>(Cap. 31)</note> 
  « ut monachus quamlibet delicati corporis
linea ad nuda corporis non utatur. »  Et S. Isidorus:
 « Lineo non oportet indui monachum. »  In litteris
etiam G. abbatis Mosomensis, et A. abbatis Marchianensis
ad abbates S. Theoderici <note>(Hist. ms. S. Theod.,
ad ann. 1279)</note> et S. Crispini, quibus eos suae provinciae
constituunt visitatores, haec lego:  « Inhibeatis
in eisdem capitulis districte, ne abbates vel monachi
lineis utantur extra monasterium, quando equitant,
cum hoc cedat in scandalum saecularium, et totius
ordinis nostri derisum, nec <emph>704</emph> etiam intra monasterium,
nisi evidens infirmitas et corporis debilitas
hoc requirat. »  Idem decernunt in suis constitutionibus
pro monachis Benedictinis Innocentius III,
Gregorius IX, Nicolaus IV in bulla ad Cluniacenses,
et Benedictus XII. Pueris tamen lineas camisias permittebant
Cluniacenses ex Udalrico, lib. III, cap. 8.
Aelredus vero <note>(Reg. cap. 20)</note> virginibus suis <hi>duas
<pb n="0778C"/>
stupacio camisias vel staminas.</hi> </p>
<p>Pro pedum indumento S. Benedictus indulsit pedules
et caligas. Quid vero sint pedules, quid caligae,
non facile explicaverim:  « Pedules, inquit Smaragdus,
dicit ille, quod nos modo dicimus calceos: caligas
ille, quod nos subtalares vel soccos vocamus;
caligae autem a callo pedum dictae, vel quia ligantur,
nam et calcearii vocantur. »  Hildemarus:  « Pedules
sunt illa vestimenta quae in modum tribuci facta sunt,
sed pedes tegunt, unde quia in pedes mittuntur, pedules
vocantur; sunt enim multi monachi qui propter
sudorem pedum dividunt illud, quod in pedes mittunt,
ne grave sit eis ad lavandum. Caligae autem, ut
Isidorus dicit, dictae sunt a callo pedum, vel quia
ligantur; nam socci non ligantur, sed intromittuntur. » 
Bernardus Cassinensis:  « Quanquam expositores
diversimode de istis duobus indumentis pedum
exponendo dicant, quidquid in pedibus mittitur
sive de corio, sive de lana fiat, pedules congrue appellantur:
<pb n="0778D"/>
pedules enim a pede dicuntur, caligae autem
dicuntur a calceamentis crurium, a calcio, calcias,
calciare; hinc caliga, caligae. Vel etiam caliga
dicitur a colligo, colligas, quasi circa collum ligata,
quia caligae ligantur . . . . Sed nota quod monachi ultramontani
habent pedules de lana diversos ab illo
indumento in modum tibiaci facto, et operiunt tibiam
propter facilem ablutionem, et ad evitandum quandoque
pedum sudorem; de nocte autem abstrahentes
illos pedules, pedibus jam nudatis, retentis tibiacis
in lecto quiescunt, ne forte pedulum impedimento
fumositates per poros emissae retineantur inclusae,
et sic per consequens caput laedant ad cerebrum
ascendendo. »  Nicolaus de Fractura  « pedules de
corio, et caligas de lana intelligit. »  Econtra Richardo
de S. Angelo caligae sunt:  « Ocreae, vel calsaria,
vel aliud genus vestimenti; et dicitur inquit,
<pb n="0779A"/>
a callo pedum, vel quasi a colligando, quia ligantur
dure. »  Boherius in primo commentario, relata
Bernardi et Smaragdi sententia, addit:  « Ego credo
cum Cato quod pedules, lis, dicitur a pes, et est pars
caligarum quae pedem capit, licet largius forsan hoc
magister hic intellexerit, ut supra dicitur. Et scias
quod soccis de corio commodius utimur; et hi non
ligantur, sed caligae, sed tantum mittuntur, quod
Teutonia, et nos botas dicimus. »  Antiqua versio
Gallica ms. haec duo vocabula <hi>pedules et caligas</hi> ita
reddit: <hi>Chaussons et hautx soullez;</hi> versio Joannis <hi>de Précis, soulers chauçons;</hi> 
 versio Theobaldi Artaldi, <hi>les chauces et les chauçons de drap, et les souliers
de cuir;</hi> 
 versio Guidonis, <hi>des souliers, ou des
chaussons, et des chausses;</hi> versio recentior, <hi>des bas
et des souillers.</hi> Menardus noster <hi>pedules</hi> dicit esse <hi>fascias;</hi> 
 et revera fasciis usos esse veteres patet ex <emph>705</emph> 
 Aimoino in lib. II de Mir. S. Benedicti, num.
2: <hi>Fasciolis a tibiis resolutis ad binas pontis tabulas
se alligavit.</hi> Caligas vero calceamentum ex pellibus,
<pb n="0779B"/>
quod ad mediam suram surgebat, multisque ligulis
seu corrigiis constringebatur. Haeftenus <hi>pedules</hi> interpretatur
udones, sive laneos soccos, Gallice <hi>des
chaussons. Caligas</hi> vero sandalia, sive soleas simplices
sine superiori corio, sed multis corrigiis ligatas,
fere ad instar sandaliorum, quae hodie ferunt Patres
capucini. Sed tamen sancta Radegundis <hi>
            <note>(Saec. I
Ben.)</note> de caliga sua sibi duas fecit manicas,</hi> ut scribitur
in lib. II de ejus Vita, num. 8, quod coriaceis
sandaliis parum convenit. In hac tanta varietate aliquid
certo definire difficile est. De pedulibus apud
antiquiores monachos nihil quod sciam reperi: caligis
vero ad propellendum in hieme frigus, et in
aestate cum meridiani aestus fervor exigeret, utebantur.
Existimaret aliquis S. Benedictum aestate caligas
indulsisse, quibus hieme pedules addiderit,
quidquid tandem indumenta illa pedum exstiterint.
Ita S. Isidorus, qui utrumque, pedules et caligas
concedit,  « pedules, inquit <note>(Cap. 13)</note>, utentur in monasterio,
<pb n="0779C"/>
quandiu hiemis coegerit violentia, sive dum
fratres gradiuntur in itinere, vel proficiscuntur ad urbem. » 
Et S. Fructuosus <note>(Cap. 4)</note>:  « In ipsis quoque
calceariis hoc utendum est, ut hieme pedules calceent
qui voluerint, a die calendarum Novembrium
usque ad calendas Maias. Reliquis aestivis mensibus
caligarum tantum solatiis muniendi sunt. »  Magister
tamen in Regula sua de calceamentis haec habet <note>(Cap. 81)</note>:
 « Oportet fratres caligas habere ferratas
triclinas, non ad lusum, sed ad usum, quas debent
tempore hiemis uti; aestatis tempore unctas reponi.
Et caligas omnes oportet habere clavatas, tam in
monasterio quam in via, ut et diu repositae caligae
conserventur, et pes fratris in caliga refrigeretur.
Ad nocturnos vero ligneos culpus ( <hi>Sic</hi> ) utantur, ne inquinatis
pedibus ad suum revertentes stratum, lectorum
sagos non inquinent. In hieme vero ad nocturnos
pedulibus utantur pelliceis propter frigus pedum. » 
Quod de clavatis caligis hic dicitur confirmari potest
ex eo quod S. Gregorius papa de S. Equitio abbate
<pb n="0779D"/>
scribit <note>(Lib. I Dial., cap. 4)</note>; <hi>Clavatis calceatus caligis</hi> 
erat. S. Eugendus abbas Jurensis <note>(In ejus Vita, num.
6, saec. I Bened.)</note>, habebat  « calceamenta fortia rusticaque
in modum priscorum Patrum, constrictus ocreis
crura, fasciolisque plantas. »  An vero per ocreas caligas,
per fasciolas pedules intellexerit? At decessor
ejus S. Lupicinus <note>(Bolland., 21 Mart.)</note>  « calceamento
tum tantummodo usus est, cum pro aliquibus forsitan
ad comitatum intercessurus ingressus est. In
monasterio vero etsi prolixius egressus est ad culturam,
lignea tantum sola, quae vulgo soccos monasteria
vocitant Gallicana, continuato potitus est
usu. »  Non defuere etiam tam ex antiquis quam ex
recentioribus monachis qui nudis ambularent pedibus.
De S. Antonio id colligere licet ex ejus Vita,
cap. 23. S. Fructuosus, teste Valerio in ejus Vita,
num. 3 <note>(Saec. II Ben.)</note>,  « Nudus vestigiis penetrabat
loca nemorosa. »  Et infra, num. 11,  « Vili habitu excalceatis
<pb n="0780A"/>
nudisque pedibus »  dicitur. Idem de Sitriensibus
monachis scribit Petrus Damiani in Vita S.
Romualdi, cap. 64. Denique primos Molismenses <emph>706</emph> 
 fratres civitatem Trecas <hi>nudis pedibus</hi> aliquando
ingressos esse constat ex Vita S. Roberti, num. 8 <note>(Bolland., 29 Aprilis)</note>.</p>
<p>Hactenus de vestibus a S. Benedicto concessis;
nunc quas alii monachorum Patres suis indulserint
gestaverintque rescire forte an optabit aliquis. Rem
ex antiquis eorum regulis et factis illustrare juvat.
Atque ut a S. Pachomio, qui primus coenobitarum
Pater exstitit, ducamus exordium, in Regula sua,
prout est in codice Regularum excusa, sic loquitur <note>(Art. 81)</note>:
 « Exceptis his quae a Patre monasterii
per domorum praepositos dividentur, id est armatura
sua, levitonariis duobus, et uno attrito ex usu,
sabano longiore, quod collo humerisque circumdat
pellicula, quae pendet ex latere, gallicis et cucullis
duobus, zona et bacello; praeter haec quidquid inveneris
absque contradictione auferes. »  Eadem fere
<pb n="0780B"/>
habet Orsiesii abbatis ejusque discipuli doctrina <note>(Num. 22)</note>:
 « Sufficit nobis habere quod homini satis
est, duo levitonaria, et alium attritum, et palliolum
lineum, duos cucullos, zonam lineam, gallicas,
pellem et virgam. »  Quales essent Basilianorum
vestes discimus ex Vita S. Philareti saeculo XI a
Nilo monacho coaetaneo scripta, num. 21 <note>(Bolland., 6
Aprilis)</note>, ubi agens de illius ad habitum monasticum
receptione, has recenset vestes: <hi>Sticarium,</hi> id est
tunicam; <hi>pallium, quod supra cervices et scapulas
est; cucullium, quod capiti imponimus;</hi> crucem in
fronte gestandam, <hi>et cingulum cum sua fibula.</hi> Inter
Aegyptiorum monachorum vestes Evagrius Sithensis
monachus in epistola ad Anatolium <note>(Tom. III
Mon. Eccles. Graec.)</note> has nominat: Cucullum, analabum,
melotem, zonam, et baculum. Alias addit
Cassianus eo in libro quem de Habitu monachi conscripsit,
ubi has eorum vestes earumque symbola
explicat, scilicet cucullum, colobium, rebrachiatoria,
<pb n="0780C"/>
mafortes, melotem et pellem caprinam, cingulum
et caligas.</p>
<p>Abbas Patermuthius adolescentem ad se conversionis
gratia accedentem  « lebitone indutum, cuculla
capiti circumposita, ac melote ad humeros, cinctumque
linteo ad monachale institutum, exercitiumque
promovit, »  ut videre est in Aegypt. monach. Historia <note>(Tom. III Mon. Eccles. Graecae)</note>.
In Regula S.
Isidori haec lego <note>(Cap. 13)</note>:  « Ternis tunicis, et binis
palliis, singulisque cucullis contenti erunt servi
Christi, quibus supra adjicietur melotes pellicea,
mappula, manicae quoque, pedules et caligae. »  In
Regula vero S. Fructuosi <note>(Cap. 4)</note>:  « Vestimenta non
multa nec superflua sint, duabus tantum cucullis,
villata et simplici, et uno palliolo, ternisque tunicis,
et stamineis duabus cujusque necessitatis querimonia
sufficienda est. In ipsis quoque calceis hoc
utendum est, ut hieme pedules calceent, qui voluerint,
a die calendarum Novembrium usque ad calendas
Maias: reliquis aestivis mensibus caligarum
<pb n="0780D"/>
tantum solatiis muniendi sunt. Femoralium usus
cuiquam est permittendus, maxime his qui ministerio
implicantur altaris. »  Denique in Regula Magistri <note>(Cap. 81)</note>:
 « Habere debent fratres in hieme paraturam
grossam, quotidianam, stamineam, et tunicam
aliam nocturnam, quam post nocturnos puduclent ( <hi>Sic</hi> );
quia in die diversis occupantur laboribus. Habeant
enim in hieme et pallium <emph>707</emph> stamineum, braccas
laneas, et fasciolas aut pedules. In aestate vero
habeant paraturam linostimam, non satis grossam
propter laborem et sudorem; et habeant pallios,
linostimos subtiles non satis propter aestus sudoris,
et braccas lineas. Fasciolas lineas vero uti Dei homines
prohibemus, ut aliquid distet a clerico monachus.
Et habeant singulas paraturas linostimas subtiliores,
quas diebus festis solum in processionibus
utantur. Et in aestate habeant singula mannariola
linea propter sudores, et singula facitergia per decadam
<pb n="0781A"/>.
. . . . . Hebdomadariis coquinam intrantibus
sacci sint tunicae, et cucullae sint segestrae. » </p>
<p>Ex dictis hactenus satis refutata manet eorum
sententia qui priscos monachos a saecularibus viris
non fuisse habitu distinctos, nisi quod simplices et
rusticanas vestes portarent, incunctanter asserunt.
Certe S. Palaemon Pachomium adolescentem post
multas preces in cellam admissum <hi>monachorum habita</hi> 
induisse scribitur in antiqua ejusdem S. Pachomii
Vita, n. 4 <note>(Apud Boll., 14 Maii)</note>. In Regula eidem
ab angelo tradita inter alia ferebatur scriptum,  « ut
peregrinus alterius monasterii, si veniret, <hi>habens
habitum diversum,</hi> nullus cum eo comederet, excepto
eo qui iter agens id observare non posset; » 
et inter praecepta ejusdem S. Pachomii, quae post
ejus Vitam edidit Bollandi continuator, decimus
sextus praescribit, ut monachum fieri volentem <hi>saecularibus
vestibus exuant, et novitiorum habitu vestiant.</hi> 
Ipse S. Pater Benedictus saeculum fugiens <hi>sanctae conversationis habitum quaesivit,</hi> 
 ut scribit S.
<pb n="0781B"/>
Greg. in lib. II Dial. Et plane, sicuti optime argumentatur
S. Basilius <note>(Regul. fus., c. 22)</note>,  « juxta
cujusque propositum competens ei debet esse vestimentum;
sicut enim alius est habitus militis, alius
senatoris, ex quo intelligitur quod iste senator sit,
ille miles, ita monacho suus debet esse vestitus,
ex quo vel ipso intuitu cognoscatur quod sit monachus. » </p>
<p> <hi>De quarum rerum omnium colore aut grossitudine
non causentur monachi.</hi> ] Quod ita exponit Hildemarus:
 « Non debent monachi causari si pedules albi fuerint,
et tunicae fuscae; id est si pedules alterius
coloris fuerint, et alterius tunicae, atque alterius
cucullae, aut si grossae fuerint. »  Bernardus autem
cassinensis:  « Si non est splendidus, aut speciosus,
vel si non est multum vilis, humilis et abjectus,
non causentur. »  De colore habitus Benedictini litigant
inter se auctores. Nigrum communiter propugnant
commentatores: ita Bernardus Cassinensis,
Nicolaus de Fractura, Richardus a S. Angelo, Petrus
<pb n="0781C"/>
Boherius, et alii, quorum praecipuae rationes sunt 1º
quod eo S. Benedictum usum esse asserunt:  « Beatis
vero Benedictus, inquit Bernardus, a quibusdam
antiquis doctoribus Cassinensibus nigris usus vestibus
et vilibus traditur in scriptis fuisse. »  Et Nicolaus:
 « In antiqua Chronica Petri Diaconi scriptum
a nobis et nostris majoribus reperitur, quomodo in
monasterio Floriacensi repertus est caputius cucullae
B. Benedicti ex nigris villis contextus. »  Et infra:
 « Legimus in Vita Caroli Magni Cassinensis coenobii
monachi, quod cum Carolus Magnus in territorio
Vituriensi, in loco qui Macyatus <emph>708</emph> appellatur
construxisset monasterium in honorem B. Martini,
illudque submittens Cassinensi coenobio, posuit ibi
caputium P.  N. Benedicti ex villis nigris contextum,
longitudine trium unciarum. »  Idem scribit Richardus
de S. Angelo. Et Petrus Boherius:  « B. tamen Benedictus
nigris vestibus usus traditur a quibusdam
SS. antiquis doctoribus Cassinensibus, quorum aliqui
<pb n="0781D"/>
dicunt apud montem Cassinum usque nunc schema
monasticum quo B. Benedictus usus est perseverare. » 
Denique Petrus Diaconus interrogatus a monacho
Cistellensi coram Lothario imperatore, cur
nigris semper vestibus uterentur, respondit:  « Quia
talibus Benedictus Pater usus est, ut habitu quoque
mundo renuntiasse videretur. »  Verum fides sit penes
istos auctores.</p>
<p>Secunda ratio est quod non solum S.  P. Benedictus,
sed omnes insuper ejus primos discipulos
nigris usos esse vestibus asserunt, quod ad annum
saltem millesimum perseverasse auctor est Antonius
Yepezius in Chronico ad ann. 525, unde et <hi>Monachorum
Nigrorum</hi> nomen illis inditum est, quo ab
annis fere mille appellatos fuisse constat, ex charta
Ethelbaldi regis ann. 716 data, in qua haec leguntur <note>(Ingulf. in Hist. Croyl.)</note>:
 « Trado et concedo
omnipotenti Deo, B. Mariae, et S. Bartholomaeo de
<pb n="0782A"/>
dominiis meis ad fundationem <hi>Nigrorum Monachorum
sub norma S. Benedicti famulantium</hi> totam insulam
Croylandiae. »  Et postea Offa rex Merciorum anno
755 <note>(Ibid.)</note>,  « monasterium <hi>Nigrorum Monachorum</hi> 
in Verolamia civitate ad honorem Dei et protomartyris
Anglorum S. Albani »  apud Ingulfum fundasse
dicitur. Id quod confirmat Thomas Eliensis monachus
in Vita S. Ethildritae reginae <note>(Saec. II Ben.)</note>, de
qua n. 24 ita loquitur:  « Pro regali diademate humili
obumbratur velamine, pro bysso et purpura
ambitur nigra veste et aspera. »  Et anonymus Trevirensis,
in lib. de Reliquiis S. Matthiae, n. 11 <note>(Bolland.,
24 Febr.)</note>, in quo haec leguntur:  « Interea maligni
quidam consilio inito Matthiam inde asportare
volebant, asserentes monachos sicut veste, ita etiam
moribus nigros indignos esse Matthia. »  Hinc tanta
apud nostros nigri habitus retinendi obstinatio, ut
cum Coelestinus papa V coenobium Cassinense unire
suae congregationi, et monachos ejusdem monasterii
ad mutandum habitum inducere vellet, permulti
<pb n="0782B"/>
Cassino cedere maluerunt quam nigram dimittere
vestem, ut docent in suis Commentariis Nicolaus
de Fractura hic, et Richardus in cap. 21, ab Augustino
a Janua citatus.</p>
<p>Tertia ratio repetitur ab exemplo antiquiorum S.
Benedicto monachorum, quos atra veste usos esse
aiunt. Istud argumentum fuse et eleganter prosequitur
Petrus Venerabilis ad S. Bernardum scribens <note>(Lib. I, epist. 28, et lib. IV, epist. 17)</note>,
profertque inter
alios S. Martinum, quem <hi>nigro ac pendulo pallio</hi> 
circumtectum describit Sulpicius; S. Hieronymum ad
Nepotianum scribentem: <hi>Vestes pullas aeque ut candidas
devita;</hi> et S. Paulinum de nobilissima quadam
femina, ad propositum religionis nuper conversa,
ita scribentem in epistola ad Severum Sulpicium:
 « Vidimus dignam Deo hujus mundi confusionem,
purpuream sericam, auratamque supellectilem pannis
veteribus <hi>et nigris</hi> servientem. »  Addere potuisset
illud Regulae <emph>709</emph> tertiae SS. Patrum cap. 3:  « Vestimenta
fratribus necessaria ita abbas omnibus ordinare
<pb n="0782C"/>
debet, quae monachis deceant, non diversis coloribus
tincta, exceptis cucullis, quae comparantur,
si fuerint nigrae, uti eas debere censemus. »  Item illud
Regulae S. Aureliani ad monachos <note>(Cap. 26)</note>:
 « Vestimenta alio colore non induatis, nisi laia, lactina,
et <hi>nigra;</hi> »  denique Regulam S. Ferreoli <note>(Cap.
32)</note>:  « Vestimentorum fragrantiam, vel nimium propter
elationem nitorem monachus studeat non habere;
sed sequens melius Apostolum dicentem: <hi>Bonus
odor sumus Jesu Christi.</hi> Colorem etiam in his <hi>album,</hi> 
 vel nimis <hi>rufum,</hi> per quem saepe species corporis
ad perniciem suam videntibus commendatur,
vitet, et habere non ambiat. »  <hi>Vide</hi> S. Augustini
epist. 269, n. 9, in nova editione.</p>
<p>Quartam rationem innuit Boherius his verbis:
 « Tenemus quod crucifixo Domino et mortuo, quidam
apostoli nigra sibi operimenta fecerunt; quae
usque hodie a viduis et charissimis amicis post obitum
virorum et charorum fiunt, et lugubres appellantur.
<pb n="0782D"/>
In his Italiae partibus hunc colorem in suo
habitu conservasse leguntur in memoriam mortis
Christi. Graeci etiam monachi nigro utuntur colore, » 
quae haud dubium desumpsit ex Nicolao de Fractura.</p>
<p>Quintam rationem ita exponit Petrus Venerabilis <note>(Lib. IV, epist. 17)</note>:
 « Ut quod sentio fatear, visum
est, ut mihi videtur, magnis Patribus illis nigrum
de quo agitur colorem magis humilitati, magis poenitentiae,
magis luctui convenire, quibus studiis, quia
totam monachi vitam invigilare oportet, decreverunt
ut color moribus, vestes virtutibus qua possent cognatione
jungerentur, etc.; »  et Richardus de S. Angelo:
 « Color niger magis convenit monacho quam
alius color: designat enim tristitiam, sicut communiter
pater, cum moritur aliquis in hoc mundo, omnes
consanguinei ejus induunt pannos nigros ad designandam
tristitiam. »  Idem fuse prosequitur Nicolaus
de Fractura. Denique S. Joannes Climacus <hi>(Grad.
<pb n="0783A"/>
7)</hi>:  « Cultus, inquit, ipse corporis, et vestis tua religiosa
te ad luctum excitet; omnes quippe qui funera
lugent, pullati incedunt. » </p>
<p>Tandem Richardus a S. Angelo,  « credo, infit,
quod hac de causa fuerit electus color niger, quia turpior
et vilior est aliis coloribus, sicut patet per rei
evidentiam, vel ut semper recordaremur turpitudinis
diaboli, qui dicitur esse hujus coloris, quamvis aliquando
in lucis angelum se transformet. » </p>
<p>Attamen non obstantibus hisce rationibus pro albo
colore stat Mabillonius noster in praefatione ad saec. V
Bened., ubi sic discurrit <note>(Pag. 40)</note>:  « Tria sunt
instituti nostri vestimenta propria, tunica, cuculla,
scapulare. Tunica ad talos defluit, <hi>albi passim coloris</hi> 
ante annos octingentos, ut in variis Rabani aliorumque
iconibus observavimus, atque etiam in Rituali
Anianensi. Et ratio sane id postulabat, quandoquidem
tunicam, quae cuti adhaerebat (nam laneae interulae
praeter Regulae auctoritatem postea concessae
sunt), cum saepius lavari ad munditiam exigeret, potius
<pb n="0783B"/>
ex lana candida quam ex nigra fieri congruum <emph>710</emph> 
erat. Scapulare ita dictum, quod scapulas praecipue
tegat et caput, ad laborem qui corpore exercetur, a
sanctissimo legislatore concessum est. Cuculla summa
vestis est, cum operimento capitis, undique corpus
et brachia obvolvit. Utraque nigri semper coloris
fuit; unde <hi>Monachi Nigri</hi> appellati; Cistercienses
vero Albi, quod cucullam candidi coloris nigrae pertulerint. » 
Verum etiam cucullam albi fuisse coloris
probat id quod de S. Juniano, qui eodem cum S.
Mauro vivebat tempore, scribit Wlfinus Boetius in
ejus Vita, n. 7 <note>(Saec. I Ben.)</note>:  « Vestis ejus cilicina
de caprarum pilis, quae in modum caracallae, quam
nunc cappam vocamus, perseverat usque hodie apud
nos, quae ita illaesa perseverat, ut nihil vetustatis redoleat, <hi>candido colore</hi> 
 perfusa. »  Sed et S. Maurum
Jacobo abbati Cormaricensis monasterii <hi>candidissimum
monachi praeferens habitum</hi> apparuisse scribebat anno
869 <note>(Saec. IV, part. II)</note> Odo Glannafoliensis abbas in
Historia translationis S. Mauri, n. 9, et Ansegisus <hi>(In
<pb n="0783C"/>
ejus Vita, saec. IV Ben., part. I)</hi> in Constitutione de
victu et vestitu monachorum Fontanellensium assignat
 « ad saccos 15 comparandum griseos sicciscos unde
cappae fiant. »  Porro cappae nomine intelligi cucullam
constat ex dictis; griseumque colorem magis ad album
quam ad nigrum accedere omnibus notum est. Erant
ergo etiam cucullae albae, saltem aliquibus in monasteriis,
nam de omnibus quis id asserat? Alioqui Mabillonii
sententiam confirmat id quod ipse alibi scribit,
vidisse se in Vaticana bibliotheca codicem unum <note>(Iter
Ital., pag. 122)</note>,  « in quo Gregorii et Victoris III de
S. Benedicto Dialogi, et quidquid ad S. Patrem pertinet,
continetur, cum variis monachorum atque abbatum
figuris, in quibus cuculla atra, toga alba depingitur. » 
Et in Barberina autographum Chronici
S. Vincentii de Vulturno <note>(Ibid., p. 133)</note>, in quo variae
depinguntur figurae, in his  « Monachus cum tunica
alba, et subatro scapulari quod tribus redimiculis ad
utrumque latus astrictum est. »  Exstat etiam in codice
bibliothecae Cassinensis, n. 370, ante initium litaniarum
<pb n="0783D"/>
S. Gregorii pro peste, imago monachi defuncti,
cujus tunica albi, parva cuculla seu scapulare
violacei subobscuri coloris cernitur.</p>
<p>Et certe antiquiorum monachorum vestes albi passim
fuisse coloris infinitis posset testimoniis demonstrari.
Talem fuisse S. Antonii habitum probat Bollandus
in praevio commentario ad ejus Vitam, § 15 <note>(Bolland., 17 Januar.)</note>,
patetque ex ejus Vitae cap. 23,
ubi <hi>candente praecinctus veste</hi> suo judicem aspectu provocasse
dicitur. In Regula etiam S. Pachomio ab angelo
tradita, prout exstat in ejus Vita, et apud Palladium
in Lausiaca, cap. 38, praescribitur  « ut habeant
singuli melotem, id est caprinam pellem, confectam <hi>albam,</hi> 
 sine qua neque comedant, neque dormiant. » 
S. Apollonii discipuli, numero quingenti, <hi>tota veste
candidati</hi> erant, teste Palladio in eadem Lausiaca, cap.
<pb n="0784A"/>
52, unde et S. Joannes Chrysostomus in homilia 70
in Matthaeum de monachis loquens:  « Cur, inquit,
ad illos angelos non gradiemur? cur non <hi>candidas vestes</hi> 
sumamus, etc.? »  S. Patricius etiam in Hibernia <hi>cuculla
candida amiciebatur,</hi> ut refert Jocelinus in ejus
Vita, cap. 185. Mackalle episcopus, uti auctor est Cogitosus <emph>711</emph> in Vita S. Brigidae virg., num. 5 <note>(Apud
Boll., 1 Februar.)</note>,  « pallium <hi>album</hi> et vestem <hi>candidam</hi> 
super ipsius venerabile caput imposuit. »  Denique in
Vita S. Columbae abbatis Hiiensis a Cummeneo Albo
scripta, num. 26 <note>(Saec. I Ben.)</note>, haec lego:  « <hi>Candidam
tunicam</hi> B. viri, qua in hora exitus sui indutus erat,
in aere levaverunt. »  Jam vero si antiquas regulas,
consulamus, praeter Pachomianam, quam modo citavimus,
Regula S. Caesarii ad virgines ita habet <note>(Cap.
40)</note>:  « Omnia indumenta simplici tantum et honesto
colore habeant, nunquam nigra, non lucida, sed tantum
laia, vel <hi>lactina</hi> in monasterio per industriam
praepositae, vel sollicitudinem lanipendiae fiant. »  Regula
S. Aureliani item ad virgines <note>(Cap. 22)</note>:  « Vestimenta
<pb n="0784B"/>
alio colore non induatis, nisi laia et <hi>lactina.</hi> » 
Regula S. Donati <note>(Cap. 63)</note>:  « Moneo specialius ut
vestimenta lucida, vel cum purpura, vel bebrina nunquam
in usu habeatis, nisi tantum laia et <hi>lactina.</hi> » 
Tandem Regula Tarnatensis <note>(Cap. 19)</note>:  « Vestes tam
simplici erunt et nativo colore procurandae, ne disparilitas
vestium nutriat arrogantiae vitium. »  Porro
nativus ovium color est communiter albus. Ex his
omnibus patet quam immerito olim Cistercienses novitatis
increpati fuerint, quod vestem candidam atrae
praetulerint, cum potius laudandi fuissent, quod in
vestium colore, sicut in aliis multis, ad primitivum
fontem recurrerint. Candidum colorem cum Cisterciensibus
deferunt Camaldulenses, Carthusienses, Coelestini,
et Olivetani, quamvis Coelestini nigro utantur
scapulari et cucullo. Eremitae etiam Fontis Avellani
albis induti erant vestibus, cum pallio caerulei coloris.
Tironensibus monachis <hi>habitum grisei coloris fuisse</hi> 
legimus in Monastico Anglicano, pag. 704, et in Itinere
Italico Mabillonii, pag. 197, unde et de his ita
<pb n="0784C"/>
scribit Gaufredus in Vita Bernardi abbatis Tironensis,
num. 71 <note>(Apud Boll., April.)</note>:  « Habitum quidem
monachi habentes, sed vilem, incultum, villosum, a
caeterorum habitu monachorum valde dissimilem,
ovibus ipsis a quibus sumptus fuerat valde consimilem. » 
In statutis etiam Gauderici abbatis Reomaensis
circa annum 1280 decernitur quolibet anno singulis
tradi <hi>cucullam et froccum de panno rosseto.</hi> Denique
scribit Antonius Yepezius primarium suae congregationis
habitum castaneum sive cervinum fuisse. Ad
vitandam autem omnem in habitu diversitatem, Clemens
V in concilio Viennensi statuit. « ut superior
vestis ipsorum habitui proxima nigri, bruni, aut albi
coloris existat. »  At quid pluribus disputare de colore
vestium, cum de eo monachos causari vetuerit S.  P. 
Benedictus?  « Noli, inquiebat Petrus Venerabilis <note>(Lib.
IV, epist. 17)</note>, oro te, frater, si ovis Christi esse cupis,
vario de vellere causari, quia nullum de ovili suo
pastor ille projicit, nisi quem non coloris varietas,
<pb n="0784D"/>
sed fidei vel charitatis laesio ab ovium suarum grege
secernit: non, inquam, secernit quemquam ab ovili
suo propter colorem, qui de tam semotis regionibus,
de tam diversis regionibus in uno fidei Christianae
ovili Judaeum congregavit pariter et gentilem. »  Et
alter Petrus, Blesensis scilicet <note>(Epist. 97)</note>:  « Sive in
alba, sive in pulla veste in omni professione et ordine,
in omni gente quicunque operatur voluntatem Domini
acceptus <emph>712</emph> est illi: inter album et nigrum habitum
non distinguit ille, apud quem non est distinctio
Judaei et Graeci. Attendit Dominus mentem, non vestem;
merita, non colorem. In monte Cassino schema
monasticum quo B. Benedictus usus est, usque hodie,
sicut dicitur, perseverat. Quis audeat tanti Patris habitum
blasphemare in filiis? Nam si delibatio sancta,
et massa: si radix sancta, et rami. Sive cum Nazaraeis
candidior nive sit aliquis; sive cum B. Job super
<pb n="0785A"/>
carbonem denigrata sit cutis ejus; uterque salutem
in domo Domini operatur. Sane in ovili Jacob sunt
agni albi et nigri; in vinea Sorec sunt uvae albae et
nigrae. Sed et sponsa, quae liliis convallium praealbescit,
ipsa eadem dicit: Nigra sum, sed formosa. Apud
sponsam Christi non est absurda varietas, cum ipsa
circumamicta varietatibus describatur. Ipsa varietas
uniformitatis causa est, nam in cithara ex diversitate
chordarum fit uniformis modulatio ad concentum. » </p>
<p>Neque vero de colore tantum, sed etiam de grossitudine
ne causentur monachi vetat S. legislator,
iis duntaxat volens esse contentos vestibus, quae inveniri
possunt in provincia qua degunt, aut quod vilius
comparari potest. Nihil enim indignius monacho
veste pretiosa et lucida:  « Vestis sit monachi, inquit
Cassianus <note>(Lib. V, c. 3)</note>, quae corpus contegat tantum,
et repellat nuditatis verecundiam, et frigoris retundat
injuriam; non quae seminaria vanitatis et elationis
enutriat, etc. »  Et S. Odo abbas Cluniacensis <hi>(Lib.
<pb n="0785B"/>
III, Coll., num. 17)</hi>:  « An non apostasia est humilem
vestitum spernere, et decorem vestimenti quaerere,
cum angelus apostata perfectus decore superbiens in
tartarum ruerit? »  Et alio in loco:  « Sicut B. Hieronymus
in epistola ad filiam Mauricii perhibet <note>(Lib.
II, n. 7)</note>, grandis divinae gratiae contumelia est mundani
et saecularis ornamenti praelatio; et crimen est,
post chrismatis sanctificationem cujuscunque specie
terrenae creaturae caput vel corpus ornari, quod jam
coelesti splendore refulget. »  Et infra S. Cyprianum
in libro de Virginibus sic loquentem inducit:  « Serico
et purpura indutae Christum induere non possunt:
auro et margaritis et monilibus adornatae ornamenta
cordis perdiderunt. »  <hi>Vide</hi> S. Basilii Constitutiones
monasticas, cap. 31; S. Dorothei Doct., cap. 19, et
Regulam solitariorum cap. 49, et S. Bernard. homil.
4, super <hi>Missus est.</hi> </p>
<p>Porro acute hic notant Hildemarus, Bernardus
Cassinensis, et Nicolaus de Fractura, S. Benedictum
non simpliciter viles, nec omnino vilissimas vestes
<pb n="0785C"/>
praescripsisse; ne si viles instituisset, ad preciosas;
si vilissimas, ad sordes, et affectatam nimis abjectionem
aut immunditiem accedere videretur: utrumque
enim pari studio monachis esse vitandum docent S.
Hieronymus epist. 2 et 22, S. Isidorus in Regula cap.
13, et concilium Aquisgranense can. 20. Atque ita S.
Cuthbertus, teste Beda <note>(In ejus Vita, cap. 16, saec. 2)</note>,
 « vestimentis utebatur communibus, ita temperanter
agens, ut horum neque munditiis, neque sordibus
esset notabilis. Unde usque hodie, inquit, in eodem
monasterio exemplo ejus observatur, ne quis varii
aut pretiosi coloris habeat indumentum, sed ea maxime <emph>713</emph> 
 vestium specie sint contenti, quam naturalis
ovium lana ministrat. »  Narrant etiam de S. Maglorio <note>(In ejus Vita, saec. I)</note>,
quod  « corpus ejus jugiter cilicio
tegebatur, vestimentis quoque a foris nec multimodis
vilibus, nec pretiosis, sed mediocribus; ne forte humanarum
laudum blandiretur fomentis, quod est
muscipula aeternae damnationis, induebatur; »  et de
S. Bernardo <note>(Lib. III de ejus Vita, c. 2)</note>:  « In vestibus
<pb n="0785D"/>
ei paupertas semper placuit, sordes nunquam: nimirum
animi fore indices aiebat, aut negligentis, aut
foris gloriam affectantis humanam. »  <hi>Vide</hi> Vitam Walae
abbatis Corbeiensis lib. I, cap. 22, saec.  IV. </p>
<p> <hi>Abbas autem de mensura provideat, ut non sint curta
ipsa vestimenta utentibus ea, sed mensurata.</hi> ] Hoc est
nec nimis longa, nec nimis curta: unum enim vanitatem,
alterum modestiam minus sapit. Curtum
autem nimis vestimentum Bernardo Cassinensi est,
 « quod talum non attingit protensum: nimis longum,
quod defluit per humum, et pulverem movet,
seu congregat lutum. »  De mensura vestimentorum
haec habent mss. Romani S. Pauli, et Farfensis monasterii
Consuetudines ab annis circiter septingentis
descriptae:  « Vestimenta fratrum mittit S. Benedictus
in prudentia abbatis, ut sint mensurata. Qualis autem
sit illa mensura secundum Patrum definitionem quantum
<pb n="0786A"/>
possumus indagamus. Cuculla quae nostro singulariter
convenit ordini, quod vestimentum antiquitus
vocabatur colobium, id est tunica sine
manicis, tantum debet habere latitudinis, ut ambobus
convenienter aptetur cubitis: longitudinis vero
tantum antea, quod ad collum pedis usque pertingat,
et sit apta corpori, ut sit ex omni parte rotunda.
Capellum ipsius praeter limbum integrum virilis
pedis ex omni parte quadratam debet continere mensuram.
Apertura superior habeat cubitum usque ad
pollicis summum; inferior cubitum integrum, et
trium digitorum in ante appareat latitudo cucullae
capitio. Similiter autem subtus circa pedes tunica
debet esse rotunda, qualitate mensurata: sagittas
vero vel gerones tantum habeat, ut iter gradientes
vel superfluitate, vel parcitate non impediat; cujus
manicae debent ex utraque parte ad secundos digitorum
nodos usque pertingere. Staminea talem debet
mensuram habere, ut possit collum pedis cincta pertingere.
Similiter autem sicut cucullae subtus apertura
<pb n="0786B"/>
digito terminetur. Capitium habeat pedem
integrum: similiter et manica parte latiori; contra
manum vero, quo manere solet, angustior, e radice
pollicis usque terminum indicis extendatur. Corrigia,
qua cingitur staminia, postquam fuerit bene extenta,
latitudinem in se pollicis habeat. Cultellum inter
ferrum et manubrium trium adjecta latitudine digitorum
habeat pedem dimidium. Femoralia, quae
S. Benedictus concessit iter agentibus, quia nunc
temporis incertum est quo vel quali tempore foris
mittantur, omnibus conceduntur: taliter mensurentur,
ut in longitudine corporis possint convenienter
aptari; latitudine vero pars utraque, sicut esse solet,
dupla cubitum usque ad pollicem habeat <emph>714</emph> jam
consuta. At vero caligae pedem integrum superius
habeant jam consutae, quae fiant etiam longae, ut
secundum staturam hominis, quod in omnibus procurandum
est vestimentis, cruribus convenienter
aptentur; quae de summo usque ad pedem taliter
constringantur, ut cum superius pedem habent, inferius
<pb n="0786C"/>
dimidium. Cesta caligae, cum fuerit assuta,
debet esse tam longa, quae possit intra pugnum fieri
constricta. Calcei praeter limbum, qui assuitur,
altitudinem habeat pedem dimidium. Anteriori
vero parte latitudine digitorum nodos. Pedules similiter
mensurati, ut possint pedibus sufficienter aptari. » 
Divionenses vero S. Benigni Consuetudines
mss. vestium mensuras ita definiunt <note>(Cap. 43)</note>:
 « Sed ut de mensura eorumdem vestimentorum
pauca perstringam, froccus debet esse longus usque
ad corrigiam, ut videatur si frater est calciatus:
tres sagittas continens in dextra, et tres in sinistra:
tamen tantae latitudinis sit illa quae est in medio,
quam duae, et frons uniuscujusque jungatur a manica.
Manicae in latitudine sint unius pedis et trium
digitorum; et juxta antiquam consuetudinem debent
tenere usque ad medium indicis, sed modo longiores
fiunt. Apertura unius pedis. Cuculla debet tenere
usque ad summitatem corrigiarum sicut froccus; in
latitudine vero cooperire cubitos; orlata ex omni
<pb n="0786D"/>
parte: apertura superior a cubito usque ad digitum
minimum; deinde consuta dimidio pede, et integro
pede aperta, et post conjuncta, deinde aperta similiter.
Capellum ex omni parte duplex debet habere
unum integrum pedem, et tres digitos. Oro, quando
est consutus, tres digitos, minimum digitum inter
juncturam interiorem. Staminea, quando est induta
et cincta, debet cuculla brevior esse, ex utraque
parte orlata, et aperta in alna rasa: extrema ora
duplex consuta, et duobus digitis lata. Manica una
alna juxta causum, et in summitate duplex in latitudine
a radice pollicis usque in summitatem indicis.
Apertura capitis unius pedis. Femoralia tres alnas,
et una inter cavallones et sellas. Cavallones XII. Naslerius
mensura quatuor alnis rasis, deinde cum fuerit
consutus cum duobus plicis, debet habere plenum
pollicem in latitudinem. Corrigia ad cingendum unum
<pb n="0787A"/>
pollicem in latitudine quando bene est tracta. Cultellum
inter manubrium et ferrum dimidii pedis et
digitorum trium: vagina aliquid plus cum capello:
corrigia, in qua pendet, absque circumligatione dependente,
debet esse dimidii pedis. Calceus debet
habere unum pedem, et in fronte tres digitos, orlatus
in circuitu. Corrigia vero tam longa, ut ter valeat
pedem circuire. Pedules similiter longi, et in recto
fisi. Nocturnales similiter longi, et minime fixi,
sed clausi. » </p>
<p> <hi>Accipientes nova vetera semper reddant reponenda
in vestiario propter pauperes.</hi> ] Erat ergo in monasterio
vestiarium, seu locus, in quo sub diligentis alicujus
fratris custodia vestes asservabantur; de quo in Regula
S. Augustini <note>(Cap. 10)</note>:  « Vestes vestras in uno
loco habete, sub una custode, vel duabus, vel quot
sufficere potuerint, ad eas excutiendas, ne a tinea
laedantur, et sicut <emph>715</emph> pascimini ex uno cellario,
sic induamini ex uno vestiario. »  S. Isidorus vestiarii
custodem constituit eum, quem et sacrarii. Ejus officium
ex Farfensis monasterii Consuetudinibus supra
<pb n="0787B"/>
descripsimus ad caput 32. Praecipuum ejus munus
erat, necessaria singulis indumenta ministrare; in
quibus distribuendis non exspectabat ut usu et contritione
omnino essent consumpta, sed certis statis temporibus
sua singulis praebebat. In Croylandensi monasterio
Egelricus, qui obiit anno 992,  « induit
omni anno totum conventum cum secta sua de tunicis,
omni altero anno de cucullis, et omni tertio anno
de froccis, »  ut auctor est Ingulfus in sua Croylandensi
Historia. De Cluniacensibus audiendus est
Udalricus <note>(Lib. III, cap. 11)</note>:  « Cuilibet autem fratri
unoquoque datur anno froccus novus et nova cuculla,
ita ut ambo habeat parata et consuta ante Nativitatem
Domini. Novum pelliceum secundo datur anno,
et in festivitate S. Michaelis: interim dum conventus
fuerit in refectorio ad prandium ponitur in ejus
lectum. Iterum in festivitate S. Martini pedules. De
calceamentis alio loco dixi quomodo dantur in Coena
Domini. De stamineis et femoralibus, vel si quae
<pb n="0787C"/>
sunt aliae hujusmodi, nihil aliud est constitutum,
quam quod cum fuerint inveterata, nec magis proficua,
eis ablutis, et per ipsos fratres ad cameram
redditis, alia sunt tribuenda. »  De calceamentorum
distributione in Coena Domini, qua die etiam ex mss.
Germaniae Consuetudinibus,  « omnia vestimenta quae
tunc necessitatem patientibus danda sunt »  ministrari
debent, diximus in lib. III de Antiquis monachorum
Ritibus. Divionenses S. Benigni Consuetudines de
vestium distributione ita habent <note>(Cap. 43)</note>:  « Novum
pellicium tertio datur anno, et in festivitate S. Michaelis,
dum conventus fuerit in refectorio ad prandium,
ponitur in ejus lecto. Calciamenta in Coena
Domini. In festivitate S. Martini per singulos annos
pedules. De froccis et cucullis, stamineis et femoralibus,
vel si qua sunt alia hujusmodi, non est
aliud constitutum, nisi ut, cum fuerint inveterata, nec
magis usui congrua, eis camerario redditis, prius
tamen stamineis et femoralibus ablutis, alia tribuantur,
<pb n="0787D"/>
et ipsa eleemosynario pauperibus distribuenda
tradantur. »  Alexander papa confirmans statuta facta
ab Hugone cardinali tituli S. Sabinae presbytero pro
reformatione coenobii Athanacensis, in primis dat
cucullas et frocos et sotulares quantum expedit, annuatim
singulis tres stamineas et tres brachas in capite
jejunii. Item duo paria caligarum, unum par
grossum in festo S. Lucae, et in Coena Domini aliud
de cordato. Item in festo S. Lucae uno anno tunicam
et alio pelliciam, et de triennio in triennium nocturnales.
In Constitutione etiam Benedicti papae XII
decernitur <note>(Cap. 17)</note>, ut  « ubi alius certus terminus
super hoc non fuerit ordinatus, singulis annis, prima
videlicet die mensis Octobris, vestiaria praebeantur. » 
Et in Constitutionibus Coelestinorum <note>(Cap. 10, § 5)</note>:
 « Quod uno eodemque tempore de supradictis vestibus
singuli monachi provideantur de triennio in
triennium modo infra scripto. Anno primo triennii
<pb n="0788A"/>
superiores monasteriorum providere <emph>716</emph> teneantur
eis de tunica, scapulari et caputio, secundum modum
ut supra. Secundo anno de tribus interulis laneis,
scapulari cum caputio, prout supra. Tertio anno provideatur
de tunica, scapulari cum caputio et cuculla,
prout supra. Praedicta vero omnia, uno et eodem
tempore consignentur, scilicet in festo Resurrectionis
Domini nostri Jesu Christi integra, et absque mora et
dilatione aliqua. Provideantur eisdem annuatim in
festo scilicet omnium Sanctorum femoralium, caligagarum
et crepidarum. De calceis vero provideatur
eis secundum necessitatem et indigentiam. Oblatis
autem professis provideatur primo anno de tunica,
scapulari et bireto. Anno secundo de tribus interulis,
scapulari et bireto. Anno tertio de tunica, scapulari,
bireto et pallio, tempore quo supra. Provideatur similiter
eis annuatim in festo Omnium Sanctorum de
femoralibus et caligis. De calceis vero secundum eorum
indigentiam. » </p>
<p>At magis placuit Aquisgranensi concilio <note>(Can. 53)</note>,
ut, nulla temporis habita ratione,  « quoties exposcit
<pb n="0788B"/>
necessitas, vestimenta, et calciamenta, et omnia
necessaria fratribus dentur. »  Quam legem sequuntur
Cistercienses in lib. Instit. dist. 8, c. 9, Bursfeldenses
in Caeremoniali, dist. 2, c. 9, et Cassinenses in Declarationibus,
ad cap. 53. Ne quid autem fratribus desit,
Cassinenses statuunt, ut  « singulis annis post praelati
a capitulo regressum, omnes conficiant inventarium
vestium quarumcunque quas habent, apposita qualitate,
num vetera, an nova, an mediocria sint,
ibique subscribant quibus vestibus indigent; scriptumque
hoc praelato consignent, qui uniuscujusque
indigentia considerata, omnibus rationabiliter providebit,
ita ut superflua amputentur, et necessaria
abunde subministrentur, qua decet charitate. » </p>
<p>Accipientes autem nova, quae ex Hildemaro publice
in capitulo vestiarius dare debebat, vetera semper
reddi S. Pater instituit, idque propter pauperes:
quam legem in sua ad monachos Benedictinos Constitutione
renovavit Gregorius IX his verbis:  « Nullus
<pb n="0788C"/>
de veteribus vestimentis, vel calceamentis, cum recipit
nova, defraudet eleemosynam; sed haec omnia
ad manum eleemosynarii proveniant, qui eadem pauperibus
largiatur; nec aliter dentur nova, qui vetera
non resignat. »  In regula etiam S. Fructuosi <note>(Cap. 4)</note> 
decernitur, ut  « quidquid in vestimentis, calceamentis,
vel lectariis monachorum vetustum fuerit, dum
nova percipiunt, totum ab abbate pauperibus erogetur. » 
At Regula S. Caesarii ad virgines <note>(Cap. 41)</note> 
tantum habet, ut  « indumenta ipsa cum nova accipiunt,
si vetera necessaria non habuerint, abbatissa
refundat pauperibus; aut incipientibus vel junioribus
dispensanda. »  Idem pene ad verbum exstat in
Regula S. Aureliani ad monachos, cap. 45.</p>
<p>Porro vetera vestimenta Hildemarus, Bernardus
Cassinensis et Boherius intelligunt, quae amplius portari
non possunt; nam quae adhuc deferri queunt,
aestati reservanda esse existimant. Id tamen non sic
accipiendum censeo, quasi usque portanda essent,
<pb n="0788D"/>
quo jam omnino contritione <emph>717</emph> consumpta, nulli
postmodum apta sint usui; alioquin quid pauperibus
erogaretur? Aliam S. P. addit rationem, cur vetera
reddi debeant, scilicet, ut omnis in fratribus amputetur
superfluitas; unde et subjungit:</p>
<p> <hi>Sufficit enim monacho duas tunicas et duas cucullas
habere,</hi> etc.] Tres tunicas cum una cuculla S.
Isidorus concedit <note>(Reg. S. Isid. c. 13)</note>; tres tunicas
et duas cucullas villatas S. Fructuosus <note>(Fruct. c. 4)</note>.
Nec refert quod Christus in Evangelio dicat, <hi>neque
duas tunicas habeatis;</hi> nam, ut recte exponit S. Ferreolus,
 « duas tunicas intelligere debemus non numero,
si propter hiemem necessariae esse viderentur;
sed supra usum, si reservatae fuerint, computari. » </p>
<p> <hi>Propter noctes.</hi> ] Id quod duobus modis intelligi
posse docet Bernardus Cassinensis,  « vel quia de nocte
frigidior aer solet esse; et ideo pluribus vestimentis
<pb n="0789A"/>
egemus: vel quia vestiti jacentes aliquas superfluitates
naturae non studiose procuratas emittere
solent, et ideo vestis est abluenda, nec oportet nudum
monachum remanere. »  Idem dicunt Nicolaus
de Fractura, et Boherius. At vera videtur ratio, quia
vestiti dormientes, diurnis vestibus depositis, nocturnas
assumebant, cum quibus et dormiebant, et
nocturnas vigilias celebrabant: nam surgentes a lecto
eas minime deponebant, uti observat hic Menardus;
unde et Sidonius lib. VII, epist. 16, Chariabaudi
abbati  « nocturnalem cucullum, quo membra confecta
jejuniis inter orandum, cubandumque dignanter
tegeret, »  transmisit.</p>
<p> <hi>Et propter lavare ipsas res.</hi> ] Lavabant ergo vestimenta
sibi, haud dubium, quin propriis ipsorum manibus,
sicuti declarat synodus Aquisgranensis statuens <note>(Can. 4)</note>,
 « ut monachi propriis operentur manibus,
et vestimenta sua opportuno tempore lavent. » 
Et certe ea fuit veterum monachorum praxis, quam
in eorum passim Regulis videre licet. Ita Regula S.
<pb n="0789B"/>
Pachomii <note>(Art. 37)</note>:  « Si quis voluerit lavare vestimentum,
commonebit praepositum suum, et ille mittet
cum eo alium, et lota veste revertantur domum,
et siccatam reponet ille cui injunctum est. »  Poenae
incerti auctoris apud S. Basilium <note>(Num. 22)</note>:  « Si
quis lavat aut alterius, aut suam vestem praeter voluntatem
archimandritae, careat benedictione. »  Regula
S. Augustini <note>(Cap. 11)</note>:  « Indumenta vestra secundum
arbitrium praepositae laventur, sive a vobis,
sive a fullonibus. »  Regula SS. Pauli et Stephani <note>(Cap. 28)</note>:
 « Vestimenta vel lectualia nullus sibi lavare
audeat absque oratione et permissione superioris. » 
Denique Regula Tarnatensis <note>(Cap. 19)</note>:  « Observandum
est etiam ne interioris animae sordes
contrahat vestis mundae nimius appetitus. Quapropter
secundum praepositi ordinationem sunt lavandae. » 
His accedunt acta S. Salabergae abbatissae
Laudunensis, n. 20 <note>(Saec. II Ben.)</note>. « Soror quaedam
lavando vestimentorum sordes, <hi>ut mos est,</hi> ad cellam,
<pb n="0789C"/>
qua haec agi solitum erat, veniens, etc. » </p>
<p>De disciplina et ritu quem hoc in exercitio observarent,
audiendus est iterum S. Pachomius in Regula,
prout excusa est in codice Regularum:  « Levitonarium,
inquit, et quidquid in veste est monachorum <emph>718,</emph> 
 nemo lavet in die Dominica, praeter
nautas et pistrinarios. Nec vadant ad lavandum,
nisi omnibus unum signum insonuerit; sequenturque
praepositum suum, et lavabunt taciti cum disciplina.
Nemo lavet retractis in altum vestibus plusquam
statutum est: cumque laverint omnes pariter
revertentur. Si quis remanserit eo tempore quo
ibitur ad lavandum, vel in praesenti non fuerit, commonebit
praepositum suum, et ille mittet cum eo alterum,
et sic loto vestimento revertentur domum.
Vesperi sicca levitonaria tollent, et dabunt secundo,
id est ei qui post praepositum est, et ille reponet ea
in cellula: quod si sicca non fuerint, altera die expandentur
ad solem donec siccentur, nec dimittentur
in ardore solis plusquam horam tertiam; cumque
<pb n="0789D"/>
collecta fuerint, leviter mollientur: nec tenebunt
ea singuli apud se, sed dabunt, ut reponantur
in cellam usque ad sabbatum. »  De nostris vero ita
scribit Hildemarus <note>(In cap. 6)</note>:  « Pannos autem lavare
non debent nisi isto modo: Illi fratres qui dimiserunt
hebdomadam in coquina, debent calefacere
aquam, et in quinto decimo die debent illam
aquam calefacere: v. g., si fratres raduntur sabbato,
aquae praeparatio debet esse sequenti tertia feria,
aut secunda feria, vel quarta feria; et tunc debet
abbas dicere in ipso die, in quo praeparatio aquae
est, fratribus: Unusquisque hodie lavet pannos
suos . . . . . Et hoc sciendum est, quia omnia debent
esse praeparata, id est locus, concha, aqua, sapon,
et reliqua necessaria. »  De Cluniacensibus etiam
Udalricus <note>(Lib. II, cap. 15)</note>, agens de novitiorum institutione:
 « Si quid ei placuerit de pannis suis lavare,
in coquina regulari ad hoc solum aeneum offendit,
<pb n="0790A"/>
in quo aqua calefiat, lexiviaque temperetur.
In claustro autem truncum amplissimum cum plerisque
intervallis cavatum, ut hic stamineum, illic
femoralia lavari possint separatim; quae ante capitulum
mittit in aquam calidam, ut mollescant: post
tabulae percussionem lavat, et non diutius, nisi
quandiu licentia loquendi durat, excepto si est dies
jejunii, lavare non prohibetur post tertiam; vel si
est Quadragesima, vel dies privata, non solum post
tertiam, sed etiam post sextam lavat, tametsi non
loquantur in claustro. Quidquid autem lavat, quoquo
modo sit lavatum, post horam lavandi aufert et siccat,
ne jaceat ita sordidum et horridum, maxime
ubi totus conventus videbit de refectorio exiturus. » </p>
<p> <hi>Jam quod supra fuerit superfluum est, et amputari
debet.</hi> ] Et tamen S. Benedictus abbas Anianensis
 « concessit necessitatis causa propter quam Regula
jubet, duas scilicet stamineas, et femoralia, pelliceas
quoque, et tegumenta eorum, cappas duas, et quaecunque
necessaria prospexit, ut omnem amputaret
<pb n="0790B"/>
occasionis ambagem, tribuit et concessit, »  quemadmodum
scribit Ardo in ejus Vita, n. 52. Sed et
concilium Aquisgranense statuit <note>(Can. 22)</note>, ut abbas
 « omnino provideat ut camisias duas, et tunicas
duas, et cucullas duas, et cappas duas unusquisque
monachorum habeat; quibus vero necesse est,
addatur et tertia; et pedules quatuor paria, et femoralia
duo paria, froccum unum, pellicia usque ad talos
duo, fasciolas duas; quibus <emph>719</emph> autem necesse
est itineris causa alias duas, wantos in aestate, muffulas
in hieme vervecinas, calciamenta diurna paria
duo, subtalares per noctem in aestate duos, in hiemo
vero soccos. »  Cluniacensium vestes erant  « duo
frocci et duae cucullae, duo staminea, duo quoque femoralia,
duo paria calceorum cum corrigiis, unum
par viltronum ad hiemem in nocte, et alterum sine
viltrono ad aestivas noctes, duo paria caligarum,
tria pellicia, vel unam pro tertio gunellam, capellum
de pellibus, quinque paria pedulum. » </p>
<p>
          <pb n="0790C"/> <hi>Femoralia hi qui in via diriguntur de vestiario accipiant,</hi> etc.] Remanentes enim in monasterio femoralia
non portabant; a quibus etiam abstinuisse S.
Martini discipulos colligimus ex Severo Sulpicio <note>(Lib. III de Vit. S. Martini)</note>.
Femoralia quoque Molismensibus
abstulit S. Robertus, ut scribit Ordericus
Vitalis Hist. eccles. lib. VIII. Idem de Cisterciensibus
et Cassinensibus sui temporis docet Bernardus
Cassinensis. Imo de Cassinensibus nostra aetate ita
scribit Paulus Augustinus a Janua:  « In congregatione
nostra Cassinensi usque ad nostram aetatem
vidimus senes non utentes femoralibus intra monasterium,
sed interiorem vestem ultra genua defluentem
ipsis genibus alligabant. »  Eorum quoque usum
improbat Hildemarus, hunc in locum sic loquens:
 « Notandum est enim quia sunt talia monasteria, ubi
cum necessitas fuerit, femoralia de vestiario accipiunt:
ista monasteria omnino bona sunt. Et iterum
sunt alia monasteria ubi omnes generaliter accipiunt
femoralia, sed tamen non omnes generaliter
<pb n="0790D"/>
semper utuntur, nisi cum necessitas exposcet;
quamvis omnes generaliter illa accipiant: ista monasteria
bona sunt, eo quod illa maxima pars semper
non portat. Et iterum alia monasteria, ubi omnes
generaliter accipiunt, et generaliter portant:
ista monasteria non sunt laudabilia. »  Hic denotare
videtur ultramontana monasteria, in quibus saltem
tempore Bernardi Cassinensis fratres promiscue femoralibus
utebantur. Regula quoque Magistri <note>(Cap.
81)</note> laneas in hieme, lineas in aestate braccas concedit.
Ex Regula etiam S. Fructuosi <note>(Cap. 4)</note>  « femoralium
usus cuiquam est permittendus, maxime his
qui ministerio implicantur altaris; sed et hoc qui
studere noluerit, reprehendendus non erit, cum huc
usque nunc constet pleraque hunc usum monasteria
etiam in his regionibus non habere. »  Ubi quod de
ministris altaris dicitur, in memoriam revocat id
quod de Cluniacensibus scribit Udalricus <hi>(Lib. III,
<pb n="0791A"/>
cap. 11)</hi>:  « Sacerdos et diaconus habere solent tria
femoralia, ut si quid eis in nocte contigerit in promptu
sit ea mutare. »  Cujus statuti aequitatem probat
hoc ratiocinio Petrus Venerabilis <note>(Lib. I, epist. 28)</note>:
 « Femoralia ratione necessitatis, munditiae et honestatis,
nobis defendimus, recolentes insuper Deum
praecepisse ne summus sacerdos sine femoralibus lineis
ad altare suum accedere praesumeret, ne si hoc
faceret, poenam mortis incurreret . . . . Et quamvis in
feminalibus lineis ministris Dei castitas indiceretur,
tamen honestas velandorum non excludebatur, imo
sollicite praecipiebatur, unde et Apostolus: Inhonesta,
inquit, nostra abundantiori honore circumdamus. » 
Quare vero <emph>720</emph> S. P. Benedictus remanentes in
monasterio femoralibus interdixerit, explicat S. Hildegardis
his verbis:  « Quia multitudo hominum femoralibus
eo tempore non utebatur, idcirco idem
Pater propter mores hominum, et propter signum
puerilis simplicitatis et humilitatis dum in cella residerent,
discipulis suis femoralia non concessit.
<pb n="0791B"/>
Sed exeuntibus, sive equestribus, sive pedestribus,
propter exemplum castitatis, et propter virilem honestatem
et reverentiam hominum eis indulsit. » 
Praeter femoralia quae itinerantibus S. Pater concessit,
wantos etiam seu chirothecas in via ferebat S.
Filibertus abbas Gemmeticensis, ut discimus ex
anonymo in ejus Vita, n. 11 <note>(Saec. II Ben.)</note>.</p>
<p> <hi>Et cucullae et tunicae sint aliquanto iis quas habere
soliti sunt modice meliores.</hi> ] Scilicet illis in regionibus,
 « ubi multum vilibus soliti sunt uti vestimentis,
inquit Smaragdus; ubi vero meliora sunt vestimenta,
non sunt propter itinera commutanda. »  Unde et
Hildemarus ait:  « Qui bona vestimenta portant intus,
non debent alia vestimenta portare. »  Et certe
cum nonnulli sint,  « qui meliora vestimenta in monasterio
portant, quam illa, quae S. Benedictus dixit
in monasterio servanda propter foras portanda, »  ut
loquitur idem Hildemarus; omnino alienum esset a
monasticae paupertatis proposito, pretiosiores insuper
<pb n="0791C"/>
vestes extra coenobium portare.</p>
<p>Acute vero Bernardus Cassinensis hunc in locum,
 « nota, inquit, tria temperamenta, quia dicit <hi>aliquanto,</hi> 
et <hi>modice,</hi> et <hi>meliores. Aliquanto</hi> dicit aliquid
plus a pretii quantitate. Ne vero illud <hi>aliquanto</hi> 
multum intelligatur, dicit <hi>modice.</hi> Et ne abjectio
multa notetur, et notabilis reprehendatur, addidit <hi>meliores.</hi> </p>
<p> <hi>Quas exeuntes in viam accipiant de vestiario.</hi> ] Quid
per <hi>viam</hi> hic intelligere debemus docet Hildemarus,
scilicet viam non esse,  « cum prope vadunt ad notos
homines, qui eos cognoscunt, sed quando longius
ire debent. »  et non multo post:  « Non est via, inquit,
si in obedientiam vadit, veluti est in cellam;
sed illa est via cum ad episcopum, aut nobiles potentes
homines vadit ignotos: et non solum alia vestimenta
debemus portare, cum in via imus; verum
etiam si talis persona quae est nobilis venit ad monasterium,
tunc ille frater qui illi ministrare debet,
meliora vestimenta debet habere, propter fastidium
<pb n="0791D"/>
rusticae monasticae vestis. » </p>
<p> <hi>Stramenta lectorum sufficiant matta.] Matta</hi> Graece <hi>psiathium</hi> 
 est teges ex juncis contexta, ut patet ex
Gregorio Turonensi de S. Monegunde <note>(Lib. de Vit.
Patr. cap. 19)</note>:  « Nullum habens stratum feni, paleaeque
mollimen, nisi tantum illud quod intextis
junci virgultis fieri solet, <hi>quas vulgo mattas vocant.</hi> 
Hoc superponebat formulae, hoc solo supersternebat,
hoc erat quotidianum scamnum, hoc culcitra, hoc
plumella, hoc erat stragulum, hoc omnis lecti commoditas. » 
Unde et Petrus Venerabilis ad Gislebertum
eremitam scribens <note>(Lib. I, epist. 20)</note>:  « Si palustria,
inquit, prope sunt loca, mattas antiquum
opus monachorum compone, super <emph>721</emph> quas aut
semper, aut saepe dormias. »  Ejus usum apud veteres
monachos quadruplicem distinguit Haeftenus <note>(Lib. XII, tract. 1)</note>:
1º super mattam dormiebant,
imo aliquando super unam illius partem jacentes, altera
<pb n="0792A"/>
corpus contegebant; 2º mattae assidebant, ea
pro sede utentes; 3º in matta seu psiathio oraturi
genuflectebant; 4º mattam jamjam morituris sternebant.
Aliter tamen mattam explicat Bernardus
Cassinensis hunc in locum sic scribens:  « Matta
vel est filtrum secundum Cluniacenses, vel quod loco
culcitrae habetur; unde usque hodie illud quod ponitur
super paleas vulgo dicitur mattaratium, non tamen
intelligo quod debeat esse mollitie delicatum;
nam ipse magis debet dormire labore ac vigilia fatigatus,
quam strati mollitie invitatus. »  Similiter
Nicolaus de Fractura:  « Matta, id est pannus, vel
filtrum quod habetur loco culcitrae. Vel secundum
nos dicas, matta, id est mattaratium, non multum
molle, sed tale quod quasi carnem mactet et maceret,
vel mactando fatiget. In Papia vero macta dicitur
cella; inde mactilla pro culcitra. »  Confirmant antiquae
versiones Gallicae Joannis <hi>de Précis,</hi> et Guidonis
Juvenalis, mattam reddentes <hi>un matteras.</hi> Sed
prior explicatio potior videtur; nam matta erat
<pb n="0792B"/>
stratum durum et mortificationi aptum, ut patet ex
S. Augustino, l. V contra Faustum Manichaeum, c. 5.</p>
<p> <hi>Sagum.</hi> ] Quod S. Hildegardi est <note>(Lib. XIX Orig., c.
24)</note>  « aut de grosso lino, aut de canabe factum, et fere
in modum sacci formatum, et quodam genere stramentorum
repletum, et hic super mattam positum,
quod monachi pro lectisternio habebant. »  Huic sagi
acceptioni concinit Bernardus Cassinensis his verbis:
 « Puto secundum intellectum modernum sagum
istud esse, quod continet paleas, vel fenum, et
hoc vulgari hujus regni concordat. »  Idem habet Nicolaus
de Fractura; eoque sensu sumitur in antiqua
Vita S. Eugendi abbatis Jurensis, in qua haec lego:
 « Paleis vero lectuli in eremo lectis, multo tempore, vilique <hi>sagello</hi> 
 constrictis, pellicioque superposito conquievit. » 
(Ubi etiam obiter observandum est lectorum
omnium fenum ex statutis Lanfranci, singulis
annis esse renovandum: idque <hi>inter festivitatem S.
Joannis et SS. Apostolorum Petri et Pauli,</hi> uti praescribunt
<pb n="0792C"/>
Consuetudines S. Benigni, c. 43.) Existimat
tamen Haeftenus sagum esse monachalis lecti
operimentum, monachi enim in ipsa matta cubabant;
cui consentit Guido Juvenalis <hi>sagum</hi> Gallice
vertens <hi>une grosse sarge velue à mettre sur le matteras.</hi> </p>
<p> <hi>Laena.</hi> ] Quae Hildemaro dicitur  « toga duplex, seu
vestis regia; »  et Smaragdo  « species vestis villosa
est, quam nos toxam vocamus; alii vero galnapem
eam vocant. »  Galnapis autem seu galbanis est stragulum
villosum, quod frigori resistere possit. Atque
hoc sensu hic a S. Benedicto sumi censent Bernardus
Cassinensis, Nicolaus de Fractura, Richardus a
S. Angelo, Boherius, Turrecremata, Menardus, et
Haeftenus. Laenas tamen cum sagis confundere videtur
anonymus Dunelmensis in lib. de Transl. et Mirac.
 S. Cuthberti cap. 1, saec. IV Bened., part.  II. </p>
<p> <emph>722</emph> <hi>Capitale.</hi> ] A capite dictum, eo quod capiti
supponatur; estque cervical, lana, paleis, aut plumis
plenum: unde Smaragdus: <hi>Capitale dicit, quod
nos plumacium dicimus.</hi> Et haec quidem S. Benedictus
<pb n="0792D"/>
lectorum stramenta fratribus indulsit: quae
nam vero alii?</p>
<p>In Regula S. Pachomii ab angelo tradita <note>(Cap.
41)</note> praescribitur ut monachi  « dormiant non recumbentes,
sed exstructis sibi sedibus paulo supinioribus,
et illic suis impositis stragulis, dormiant sedentes. » </p>
<p>Regula S. Caesarii ad virgines ita habet:  « Lectualia
ipsa simplicia sint; nam satis indecorum
est, si in lecto religioso stragula saecularia, aut tapetia
picta resplendeant. « Idem habet Regula S.
Donati, cap. 63.</p>
<p>Similiter Regula S. Aureliani ad monachos <note>(Cap.
27)</note>:  « Lectuaria saecularia de coloribus facta in usu
non habeatis. » </p>
<p>Regula quoque S. Isidori <note>(Cap. 14)</note>:  « Speciosam
vel variam supellectilem monachum habere non licet;
cujus stratus erit storea, et stragulum, pellesque
<pb n="0793A"/>
lanatae duae, galnabis quoque, et faecistergium, geminusque
ad caput pulvillus. » </p>
<p>Regula S. Fructuosi <note>(Cap. 4)</note>:  « In stramentis
competens adhibenda est disciplina, nec amplius
quidquam ab aliquo requirendum, quam unum stragulum,
canabemque villatum, mappulam, et duabus
lanatis pellibus arietum. » </p>
<p>Denique Regula Magistri <note>(Cap. 81)</note>:  « In lectis
habeant in hieme singulas mattas, et sagos tomentatios
singulos, et lanas. In aestate pro lanis, rachinis
propter aestus utantur; et ante ipsos lectos singulas
pelles, ubi tergant a sordibus pedes, et sic in suos
lectos ascendant. » </p>
<p> <hi>Quae tamen lecta frequenter ab abbate scrutanda
sunt,</hi> etc.] Frequenter ait indefinite; sed Regula S.
Isidori <note>(Cap. 14)</note> praescribit, ut  « per singulos menses
abbas sive praepositus lectulos cunctorum perspiciat,
ne quid indigeant fratres, nec superfluum
habeant. »  Regula Cujusdam ad virgines <note>(Cap. 2)</note>:
 « Omnibus sabbatis post horam orationis nonam tam
<pb n="0793B"/>
senior quam juniores praepositae lectos omnium sororum
visitent, et faciant, propter earum negligentias
inquirendas, aut si quid inveniatur illicite et sine
commeatu retentum. »  Denique Regula S. Fructuosi <note>(Cap. 17)</note>:
 « Lectula singulorum abbas vel praepositus
bis in hebdomada revolvat atque perscrutetur,
ut videat ne quis superfluum aliquid illic vel occultum
habeat. » </p>
<p>Scrutandorum vero lectorum apud nostros ordinem
hunc describit Hildemarus:  « Mane congregatis omnibus
in capitulo, abbas monebat fratres de lectis perscrutandis;
tuncque remanentibus in capitulo omnibus,
quatuor aut quinque bonae conversationis fratres
dirigebat in dormitorium, qui singulorum lectos perlustrarent:
et si opus peculiare alicubi reperissent, reversi
in capitulum, ante pedes illius cujus in lectio fuerat
inventum, illud deponebant; qui jussus ab abbate
rationem reddere, pro delicti qualitate plectebatur. » </p>
<p> <hi>Et si cui inventum fuerit, quod ab abbate non acceperit</hi> 
<pb n="0793C"/> <emph>723</emph> <hi>gravissimae disciplinae subjaceat.</hi> ] Quod ita intelligit
Hildemarus, ut si furto repertam rem habeat, et
illa sit <hi>quatuor valens denariis,</hi> in minori culpa judicetur.
Si autem major sit,  « tunc debet res incendi,
inquit, et ipse in graviori culpa judicandus est. » 
Bernardus Cassinensis et Nicolaus de Fractura gravissimam
disciplinam hic intelligunt majorem excommunicationem,
ita tamen, ut  « attendatur circa
ista in venta qualitas et quantitas rei, quae ablata sit; quia
haec prudenter sunt consideranda in poenitentia infligenda, » 
ut loquitur Bernardus. In Regula S. Donati
praescribitur, ut  « quae soror ad lectulum suum,
quae ad manducandum, vel ad bibendum pertinent
praesumpserit occultare, publice coram omnibus
arguatur; et tunc demum palam cunctis praesentibus
objurgata superpositionem sustinere cogatur. » </p>
<p> <hi>Et ut hoc vitium peculiare radicitus amputetur, dentur
ab abbate omnia quae necessaria sunt, id est cuculla,
tunica, pedules, caligae, bracile, cultellus,</hi> etc.] Nonnullas
jam ex his vocibus exposuimus; de reliquis
<pb n="0793D"/>
aliquid subjiciendum.</p>
<p>Bracile indumentum brachiorum esse quidam existimant,
a brachio dictum credentes. Ita Guido Juvenalis
in sua Gallica versione bracile reddit <hi>manche,</hi> 
et alia versio <hi>manchon;</hi> sed absque ullo probati alicujus
auctoris testimonio. Haeftenus bracile a bracca
deducens, femorale brevius velandis verendis idoneum
esse affirmat; sed et hoc absque ulla antiquitatis
auctoritate. Verius Menardus bracile asserit esse
zonam, sive cingulum, id quod probat auctoritate
Papiae:  « Brachile, quod succinctorium sive redimiculum
dicimus, quod nunc non brachiorum, sed renum
sit cingulum. »  Et ex Regula Magistri, cap. 11:
 « In die vero cingatur bracilibus. »  Confirmarique
pos ex Boboleno monacho in Vita S. Germani abbatis
<pb n="0794A"/>
Grandivillarensis, num. 15 <note>(Saec. II Bened.)</note>:
 « Unus autem e fratribus ipsa die interfectionis ejus
inter hostium cuneos cingulum quod vulgo bracile vocatur,
inter manus trahentium invenit. »  His accedunt
antiquae et recentiores versiones bracile Gallice reddentes <hi>sainture,</hi> 
 aut <hi>ceinture.</hi> Boherio bracile est
 « zona in qua braccae et corrigiae quibus ligantur
caligae dependent. » </p>
<p>Graphium stylus erat quo scribebant in cera. Eo
primum usi sunt ferreo Graeci, Tusci et Romani;
postea autem osseo, ut docet sanctus Isidorus his
verbis <note>(Lib. VI Orig., cap. 8)</note>:  « Graeci enim et Tusci
primum ferro in ceris scripserunt. Postea Romani
jusserunt ne graphium ferreum quis haberet; unde
et apud scribas dicitur: <hi>ceram ferro ne caedito.</hi> Postea
institutum est ut in cera ossibus scriberent,
sicut indicat Atta in satira dicens: Vertamus vomerem
in ceram, mucroneque aremus osseo. »  Postea
tamen Romanos ad graphium ferreum rediisse patet
ex Martiali lib. XIV, epigr. 21. Erat autem graphium
<pb n="0794B"/>
qua parte scribebatur acutum, altera obtusum, vel
latum, qua characteres in cera scripti oblitterari <emph>724</emph> 
 possent aut radi; unde <hi>vertere stylum</hi> apud
Latinos idem erat ac corrigere, retractare, et mutare
sententiam.</p>
<p>De acu vide Haeftenum lib. V, tract. 2, disq. 6.</p>
<p>Mappula est sudariolum, sive linteum tergendae
pituitae aptum. Vulgatus Alcuinus in lib. de Offic. eccles.
cap. 39:  « Mappula quae in sinistra parte gestatur,
qua pituitam oculorum et narium detergimus. » 
Honorius Augustodunensis:  « Ad extremum sacerdos
fanonem in sinistrum brachium ponit, qui et
mappula et sudarium vocatur, per quod olim sudor
et narium sordes extergebantur. »  Hildemarus <note>(Lib. I de Gemma animae, c. 108)</note>:
 « Mappulam ideo
praecepit dari causa sudorum tergendi in labore aut
in via. Nam in Francia intelligitur pro sudore et in
via dixisse sanctum Benedictum mappulam habere;
et quanquam forte intentio fuit S. Benedicti ut etiam
<pb n="0794C"/>
in monasterio pro facitergulo habeatur mappula, tamen
modo in Francia in commune habentur panni
ubi suam fratres faciem tergunt. »  S. Hildegardis:
Mappula velut sudarium ex lino formata, qua sudorem
a se profluentem dum in opere laborabant
abstergebant. »  Nicolaus de Fractura:  « Mappula, id
est parva tubalea, quam nonnulli tempore aestivo
ad sudorem purgandum ad latus portare consueverunt. » 
Addit Paulus Augustinus a Janua:  « Quam
consuetudinem usque hodie retinent senes nostri.
Olim enim femoralibus non utentes mappulam, clavem,
cultellum a lateribus pendulos portabant. » 
Ex his omnibus satis refutata manet Antonii Perezii
sententia, qui, sublata interpunctione, hanc vocem
cum sequenti conjungens hoc modo: <hi>mappulas tabulae;</hi> 
hoc est, inquit, mappulas mensae. Sed neque
hic tabulae pro mensa sumuntur, neque mappulae pro
linteo quod mensae sternitur; utquid enim monacho
singulari hujusmodi supellex? Certe versiones
Gallicae communiter mappulas interpretantur <hi>des
<pb n="0794D"/>
mouchoirs.</hi> Horum de mensura ita scribit Hildemarus:
 « Mensurae enim mappulae duo debent esse cubit;
praeter ora in longitudinem, et unius pedis latitudo. » </p>
<p>Tabulae sunt pugillares in quibus scribitur, vel
scriptura imprimitur, et impressa deletur, ut loquitur
Nicolaus de Fractura. <hi>Vide</hi> Haeftenum, lib. IX,
tract. 2, disq. 5.</p>
<p>Praeterr ea, quae hoc in capite danda singulis fratribus
praescribit S.  P. Benedictus, auctor est Hildemarus
antiquae fuisse consuetudinis, unicuique ad
faciem manusque extergendas, saponem, et ad calceos
ungendos unctum in uno eodemque vasculo,
quod servabant ad lectum, dandi; et vasculum quidem
ab abbate, saponem a camerario aequaliter divisum
in capitulo recepisse.</p>
</div>

<div>
        <head>CAPUT LVI. <hi>De mensa abbatis.</hi> </head>

<pb n="0795"/>
<p>
          <pb n="0795A"/> <emph>725</emph> Mensa abbatis cum hospitibus et peregrinis sit
semper. Quotiens tamen minus sunt hospites, quos
vult de fratribus vocare, in ipsius sit potestate. Seniores
<pb n="0796A"/>
 tamen unum, aut duos semper cum fratribus
 dimittendum procuret, propter disciplinam.</p>
</div>

<div>
        <head>COMMENTARIUS.</head>

<pb n="0795"/>
<p>
          <pb n="0795A"/> <hi>Mensa abbatis cum hospitibus et peregrinis sit semper,</hi> etc.] Inter hospites et peregrinos hic distinguunt commentatores.
Hildemarus:  « Hospites, inquit, sunt
qui de eadem regione sunt de prope. Peregrini sunt
qui de alia regione; peregrinus enim dicitur, sicut
dicit Cassiodorus, quasi pergens longius. »  Idem
<pb n="0795B"/>
habet Bernardus Cassinensis, cujus verba cum retulisset
in primo commentario Boherius, addit:  « Vel
dicuntur peregrini qui ad monasterium aut locum
aliquem devotionis causa declinant; hospites vero,
qui alia de causa ad ipsa loca accedunt. »  Utrumque
discrimen affert Nicolaus de Fractura. Richardus
autem de S. Angelo sic scribit:  « Hospites intelligimus
pauperes et non pauperes; per peregrinos intelligimus
illos qui vadunt per oratoria pro indulgentiis
obtinendis. »  Qui tamen addit:  « Vel dicas quod
unum sunt. »  Hi vero qui in eadem civitate vel oppido
in quo situm est monasterium, residentes, ultro
convivium emendicant, aut ab abbate invitantur,
non hospites, sed convivae potius dicendi sunt, ut
notat Menardus.</p>
<p>Is acute observat non hic cellae, aut camerae, aut
palatii abbatis, in quo seorsum a sua congregatione
cum hospitibus et peregrinis reficiat, sed solius
mensae fieri mentionem: ex quo infert abbati reficiendum
<pb n="0795C"/>
esse cum hospitibus et peregrinis in conventu
fratrum. Quae quidem sententia non uni singularis
est Menardo: nam multis jam ante saeculis sub
lite res erat, ut patet ex Smaragdo, Hildemaro infra
citando, et Bernardo Cassinensi. Smaragdus enim in
haec cap. 53 verba, <hi>Coquina abbatis et hospitum super
se sit,</hi> scribens, ita habet:  « Aestimatur <emph>726</emph> a multis,
quia sicut coquina alia quam fratrum, et in alio erat
constituta loco, ita et mensa abbatis non tunc in
communi refectorio erat cum caeteris mensis posita;
sed in alia erat cellula segregata, qua crebro venientes
hospites, frequenter cibis invenirent paratam. » 
Quo ex loco sic argumentari licet: Si aestimabatur <hi>a multis,</hi> 
 ergo non ab omnibus: ergo aestimabant
aliqui mensam abbatis in communi fratrum
refectorio cum caeteris fratrum mensis esse debere.
Clarius Bernardus Cassinensis:  « Dicunt, inquit, hic
quidam, quod abbas semper in refectorio cum fratribus
comedere debet, et hoc etiam statuto super
hoc facto declaraverunt dicentes, quod mensa abbatis
<pb n="0795D"/>
debet esse in superiori loco, et ibi cum hospitibus
consedentibus debet sumere refectionem. »  Talem
fuisse Cluniacensium disciplinam insinuare videtur
Udalricus his verbis <note>(Lib. III, cap. 3)</note>:  « Clericis, et
peregrinis monachis, qui ita vadunt pedites absque
jumento, nobiscum in refectorio comesturis aquam
ad manus ministrat (abbas), talesque sedent ad mensam
principalem. »  Ego vero sic Menardi sententiam
sequar, et defendam, ut oppositas etiam rationes et
auctoritates, si quae sunt, haud sileam.</p>
<p>Itaque abbatem cum hospitibus in communi fratrum
conventu refici debere probat antiqua et recepta
monachorum veterum praxis, a quibus S.  P. 
Benedictum recessisse in re tanti momenti facile non
est credendum. Hanc vero praxim passim videre est
in eorum regulis et actis. Regula tertia SS. Patrum
<pb n="0796A"/>
ita habet:  « Illud quoque statuimus, ut abbates omni
tempore cum fratribus reficiant; quia eo tempore
quo fratres, aut pro negligentia arguere, aut spiritali
debent sermone imbuere, absque certa necessitate
se removere non debent. »  S. Caesarius in epistola
ad Oratoriam abbatissam <note>(Cap. 11)</note>:  « In quotidiano
<pb n="0796B"/>
corporis alimento, atque communi cibo par sis
his cum quibus pari in mensa uteris consessu, iisdem
denique quibus sorores, ferculorum saporibus delectare,
et aequalia vobis cibaria potionesque communes
exhibeant discoferae et pincernae, etc. »  S. Aurelianus
in Regula ad monachos <note>(Cap. 50)</note>:  « Sanctus
abbas, nisi inaequalitate faciente, extra congregationem
non reficiet. »  Regula S. Isidori <note>(Cap. 10)</note>:
abbas citra languoris necessitatem cibos in conspectu
pariter cum fratribus sumat: nec aliud quam caeteri,
nec cultius quam quae in commune consistunt, praeparari
sibi quidpiam expetat. »  Regula monastica
communis S. Fructuosi <note>(Cap. 10)</note>:  « Abbates cum
fratribus, advenientibus hospitibus et peregrinis, in
una mensa communiter vivant. »  Regula S. Donati
ad virgines <note>(Cap. 59)</note>:  « Abbatissa, nisi inaequalitate
aliqua, aut infirmitate, vel occupatione compellente,
extra congregationem suam penitus non reficiat. » 
Quod desumpsit ex Regula sancti Caesarii ad virgines,
<pb n="0796C"/>
cap. 38. Denique Regula Magistri passim indicat abbatem
in refectorio debere reficere. Idem confirmat
praxis. De S. Eugendo abbate ita Vitae scriptor:
 « Abbas iste mensulam suam (ut facere quosdam
nuper audivi) nec victum unquam exceptavit a fratribus. » 
S. Eastervinus, teste <emph>727</emph> Beda in lib. I
de Vita S. Benedicti Biscopi,  « eodem quo fratres
caeteri cibo, semper eadem vescebatur in domo. » 
S. Hermelandus Agatheo comiti in Antrensi monasterio
 « humanitatis gratiam exhibens, in refectorium
eum secum duxit, calicemque meri ei dari jussit, » 
ut scribit anonymus in ejus Vita cap. 13; et
infra, cap. 15, inter corruptos mores Adalfredi abbatis,
Hermelandi successoris, illud recenset, quod
 « coepit aulam sibi aedificare. »  Imo auctor est Caramuel
omnes fere Hispanos credere S. Benedictum in
regulari refectorio, et saepius communi hora peregrinos
et exteros tractasse. His accedit concilii Aquisgranensis
decretum, statuens <note>(Disp. 132 in Regul.
S. Benedict.)</note>,  « ut abbas, vel quispiam fratrum ad
<pb n="0796D"/>
portam monasterii cum hospitibus non reficiantur.
In refectorio autem omnem eis humanitatem manducandi 
ac bibendi exhibeat. Ipse tamen ea cibi potusque
mensura contentus sit, quam reliqui fratres
accipiunt. Si vero propter hospitem voluerit ad solitam
mensuram fratribus sibique augere aliquid, in
sua maneat potestate. »  Quod statutum confirmat
Caroli Calvi praeceptum pro partitione praediorum
S. Germani a Pratis, in quo assignat vineas <hi>in fratrum
et hospitum usus in refectorio edentium.</hi> </p>
<p>Deinde S. Benedictus, Regulae cap. 38 agens de
lectore mensae, statuit ut non praesumat ibi quisquam
de ipsa lectione aut aliunde quidquam requirere,
ne detur occasio maligno, nisi forte <hi>prior</hi> voluerit
pro aedificatione aliquid breviter dicere; ubi <hi>prior</hi> 
pro <hi>abbate</hi> usurpatur. Verum si abbas nunquam reficiat
<pb n="0797A"/>
in conventu fratrum (debet enim reficere cum
hospitibus, qui nunquam desunt monasterio, et si
defuerint in ejus manet potestate quos vult de fratribus
vocare, qui cum ipso reficiant), frustra permittitur
ei in refectorio de lectione aliquid dicere,
ut pote qui nunquam ibi cum fratribus manducaturus
sit.</p>
<p>Ut vim hujus argumenti eludat Haeftenus, respondet
nomine prioris hic intelligi quemcunque superiorem,
sive abbas sit, sive prior, sive subprior, qui
conventuali mensae praesideat. Sed prioris nomen in
omnibus Regulae locis, ubi singulariter et absolute,
non respective ponitur, abbatem significare merito
contendit Menardus noster <note>(Menard. in Conc. Regul.,
cap. 47, § 1)</note>, et ipse Haeftenus <note>(Haeft. lib. III, tract.
6, disq. 2)</note> alibi fatetur prioris vocem in Regula pro
abbate saepius usurpari, ut cap. 6, 7, 13, 40, 53:
quidni etiam in isto de quo agitur loco? Certe antiquiores
monachi ideo maxime nolebant abbatem a
<pb n="0797B"/>
communi fratrum mensa abesse, ut posset eis post
cibum aedificationis verba proferre, et spiritali sermone
eos imbuere, ut habet supra citata Regula SS.
Patrum; refectione enim transacta, spiritalis apud
eos collatio agitabatur, ut probat idem Haeftenus
lib. X, tract. 5, disq. 4, quod S. Benedictum neglexisse
non est prorsus qui credat, multo minus qui
existimet eum voluisse aut permisisse ut abbas vices
suas in exhortationibus faciendis alteri committeret,
cum nusquam plus valeant exhortationes quam in
ore abbatis et superioris. Adde quod Regula Magistri <note>(Cap. 24)</note>,
quae hoc statutum a S. Benedicto mutuavit,
clare <emph>728</emph> et distincte praescribit, ut <hi>de singulis
mensis quos voluerit fratres quid lectum est</hi> 
ABBAS <hi>interroget;</hi> non praepositus, seu quivis prior.</p>
<p>Praeterea, ut optime arguit Hildemarus, S. Benedictus
voluit ut abbas majoris nomen factis impleat,
et omnia bona et sancta factis amplius quam verbis
ostendat; sed si separatam a fratribus seorsim mensam
habeat, jam factis suis discipulos non docet: neque
<pb n="0797C"/>
enim vident cum quanta moderatione, cum quanto silentio,
cum quanta gravitate cum hospitibus manducet.</p>
<p>Insuper, S. legislator decernit ut omnes intersint
versui qui ante cibum dicitur, et sub uno simul
omnes accedant ad mensam; ubi  « non exceptavit
abbatem, inquit Hildemarus, dicens excepto abbate,
qui cum hospitibus manducaturus est; sed tantum
dixit: <hi>omnes dicant versum.</hi> Et hoc non suffecit ei
dicere semel <hi>omnes;</hi> sed bis cum subjunxit, <hi>et sub
uno omnes accedant ad mensam;</hi> ac per hoc cum ita
intelligendum est, ut abbatis mensa in refectorio
cum mensis fratrum esse debeat. » </p>
<p>Tandem nulla potest adduci ratio qua S. Pater induci
potuerit ad separandam abbatis mensam a fratribus;
nam quod ait Bernardus Cassinensis:  « Gratia
charitatis mensam abbatis separatam esse voluit
beatissimus Benedictus: qui vero contrarium ediderunt
statutum, aut avaritiae studuerunt, aut incogniti
qualiter viverent esse voluerunt; »  tolerari non
<pb n="0797D"/>
potest. Magna sane charitas, quae omnem destruit
charitatem, pastorem segregat a grege, viam lupo
pandit liberam, omnemque vitiis omnibus aditum
ministrat. Quis enim exprimere valeat quanta inde
tum in spiritualibus, tum in temporalibus oriuntur
mala, dum fervet olla abbatis, et alget congregationis
cacabus? Quanta abbati permittitur licentia,
cum ei datur occasio quotidie comessandi cum saecularibus,
decoquendi, abliguriendi, dilapidandi
bona monasterii! quanta inde in vita monastica corruptela,
quot inter fratres in abbatem murmurationes,
quot detractiones, quot maledicta, ne quid
pejus dicam! O singularis charitas! Praeclarum sane
est quod aiunt nonnulli <note>(Apud Haeft., lib. XI, tract.
3, disq. 4)</note>, S. Benedictum praevidentem quod futurum
erat, scilicet divisionem mensae abbatis a mensa
monachorum, hoc caput edidisse, non quidem per
modum praecipientis, sed per modum praenuntiantis
quod futurum videbat. Quasi vero S. Pater praevidens
<pb n="0798A"/>
quod futurum erat, tanto morbo non occurrisset,
et adversus illud suos non praemunisset.</p>
<p>Nec majoris sunt momenti quae dicit Haeftenus <note>(Ibid., disq. 1)</note>,
 « non defuisse illi justas rationes
separatae mensae: 1º ne fratres turbarentur; 2º ut
prae illis liberalius exciperentur (hospites); 3º ne
moribus imperfectiorum fratrum forte offenderentur;
4º ne daretur occasio hospites sine venia alloquendi. » 
Nam easdem rationes ipse refellit postea.
Et certe non moverunt rationes istae Patres Aquisgranenses,
quominus statuerent <note>(Can. 27)</note>,  « ut abbas
vel quispiam fratrum ad portam monasterii cum
hospitibus non reficiatur: in refectorio autem omnem
eis humanitatem manducandi exhibeat. »  Non moverunt
concilium Londonense II, statuens, <emph>729</emph>  « ne
abbates faciant milites, et ut in eadem domo cum
monachis suis dormiant, et comedant, nisi aliqua
necessitate prohibente. »  Non moverunt Cluniacenses,
aliasque congregationes monasticas, quae ad
<pb n="0798B"/>
puriorem Regulae normam vitam instituere studuerunt;
quae omnes abbatem ad commune fratrum
refectorium remittunt, et hospites illo duci et manducare
permittunt. Et certe non multum esse timendum
ne fratres inde turbentur experientia docet;
deinde quid prohibet quominus hospites in refectorio
liberalius excipiantur? Quod vero timetur ne
scandalizentur minus perfectorum fratrum moribus,
multo magis sperandum fuisset,  « ut hospites cum
viderint tam abbatem quam et monachos cum timore
Dei, et cum reverentia, atque moderatione,
sive etiam gravitate manducare, glorificent Dominum,
sicut Dominus dicit: <hi>Videntes vestra bona
opera, glorificant Patrem vestrum qui in coelis est;</hi> 
et quandoque, Domino miserante, ipsi hospites contemnentes
ea quae saeculi sunt, ad Dei servitutem
venire festinabunt, »  ut cum Hildemaro loquar.
Tandem non esse periculum ne fratres haudquaquam
jussi hospitibus loquantur experientia magistra
docet.</p>
<p>
          <pb n="0798C"/>Unum est quod majorem videtur pati difficultatem.
Nam cum S. Benedictus abbatem velit frangere
jejunium propter hospitem, et hospites nunquam
desint monasterio, si abbas cum hospitibus in refectorio
reficere debet, sequetur abbatem quotidie
coram toto conventu, aliis interim jejunantibus,
jejunium frangere; quod quis credat? Haec objectio,
quae prima fronte videtur aliquid habere difficultatis,
nullam in rei veritate complectitur; nam quid melius
jejunium extra aut coram conventu violare? quid
perfectius? Deinde haec objectio locum tantum habet
quando abbas solitas refectionis horas propter hospitem
cogitur praevenire; nam quando hospites una
cum conventu reficiunt, abbas nec debet frangere
jejunium, nec aliis quam fratres uti alimentis, saltem
communiter. Non ita vero frequens est abbatem
praevenire solitas refectionis horas, cum non quotidie
veniant hospites, et saepius horam congregationis
facile exspectent. Adde quod S. Pater praescribit ut
<pb n="0798D"/>
quoties minus sunt hospites, in abbatis sit potestate
quos vult de fratribus vocare; qui scilicet ejus vice
cum hospitibus reficiant, dummodo duos seniores
propter disciplinam dimittat cum fratribus, ut ipse
possit in communi fratrum conventu refectionem
sumere; nam ita explicare Regulae textum nihil est
incommodi.</p>
<p>Major difficultas repetitur ex duobus Regulae locis
qui mensae abbatialis separationi favere videntur. Primus
exstat cap. 53: <hi>Coquina abbatis et hospitum super
se sit:</hi> quem locum exponens Smaragdus ait:
 « Aestimatur a multis quia, sicut coquina alia quam
fratrum, et in alio erat constituta loco, ita et mensa
abbatis non tunc in communi refectorio erat cum
caeteris mensis posita: sed in alia erat cellula segregata,
quam crebro venientes hospites frequenter cibis
invenirent paratam. »  Sed quod aestimabatur a multis,
contrarium tenebatur ab aliis, ut supra vidimus.
Et certe coquina abbatis et hospitum olim construebatur
<pb n="0799A"/> <emph>730</emph> 
 prope coquinam monachorum, et inter
utramque erat fenestra, per quam ex una parte pulmenta
monachorum, ex altera fercula ministrabantur
hospitum, ut docet Hildemarus in cap. 53. Ideo
autem S. Benedictus separatam voluit esse coquinam
hospitum, non ut separato cum abbate reficerent in
loco, sed ut incertis horis supervenientes hospites
non inquietent fratres; cum enim paulo lautius hospites
excipi voluerit, et aliunde nullum a coquinae officio
excuset, certe si fratres ad coquendos monachorum
cibos aliunde satis inepti, ad praeparanda
hospitum fercula cogerentur, non parum perturbarentur;
maxime cum incertis horis superveniant
hospites, et brevi tempore omnia praeparari necessum
sit: propterea S. Benedictus separavit abbatis et
hospitum coquinam; non vero ut seorsim abbas
comessaretur cum eis, et omnia monasterii bona in
comessationibus dilapidaret.</p>
<p>Alter locus in sequentibus hujus capituli verbis
continetur:  « Quoties tamen minus sunt hospites,
<pb n="0799B"/>
quos vult de fratribus vocare in ipsius sit potestate.
Seniores autem unum aut duos semper cum fratribus
dimittendum procuret propter disciplinam. »  Hic
triumphant <hi>abbates carnales:</hi> quidni enim tales cum
Hildemaro ita liceat appellare?  « Dicunt quidem abbates
carnales, inquit, quia cum hospitibus extra refectorium
debet esse mensa abbatis. Assumunt in
adjutorium sui erroris illud quod S. Benedictus dicit:
Quoties tamen minus sunt hospites, quos vult de fratribus
vocare in ipsius sit potestate; seniorem tamen
unum aut duos semper cum fratribus dimittendum
procuret propter disciplinam. Quid enim necesse
fuerat S. Benedicto dicere, unum aut duos semper
cum fratribus dimittendum procuret propter disciplinam,
si in refectorio abbas manducare debuisset;
cum ipse abbas, si ibi manducat, potest disciplinam
habere ne aliquid inhoneste aut agatur, aut loquatur
quis? Et in eo quod dicit dimittendum, apparet, quia
alibi est ipse abbas, et alibi illi super quos dimittit seniores
<pb n="0799C"/>
propter disciplinam, et non simul, etc. »  Unam
jam hanc ad difficultatem solutionem adhibuimus; scilicet
cum pauciores sunt hospites, esse in potestate
abbatis quos vult de fratribus vocare, qui vices ejus
cum hospitibus edendi suppleant, non ut secum extra
commune refectorium reficiantur. Aliam accipe
ab Hildemaro:  « Quaeritur, inquit, in hoc loco ubi
debet abbas manducare, utrum in refectorio, an foris?
Sunt alii qui dicunt, in refectorio debet manducare.
Quomodo ergo debet dimittere fratres suos cum
fratribus in refectorio, si ille debet manducare ibi?
Qui respondentes dicunt: Propterea dixit B. Benedictus
seniores dimittere, quia sunt talia refectoria
in quibus ita sedent fratres propter multitudinem
fratrum, ut ab abbate non possint videri, veluti sunt
in Sancto Gallo. »  Hanc responsionem confirmat Regula
Magistri, quae licet aliquando recedat a Benedictina,
in multis tamen potest spectari ut ejus interpretatio
et commentarius <note>(Cap. 84)</note>:  « Ad mensam
abbatis, infit, sedeant seniores, extranei supervenientes,
<pb n="0799D"/>
vel vicibus fratres psalterati, quos voluerit abbas, <emph>731</emph> 
 praeter praepositos, qui in decadis suis
ideo ad suas mensas jubentur esse praesentes, ut
causam Dei, id est taciturnitatis et gravitatis in susceptis
suis custodiant. »  Et ita forte intelligendus
est locus ex Vita S. Filiberti abbatis, n. 3 <note>(Saec. II
Ben.)</note>: <hi>Jussus igitur sedere ad priorem mensam,</hi> etc.
Quod si quis nolit S. Benedictum respexisse ad ampla
illa refectoria, satis vero simile est seniores etiam
ad mensas permiscuisse junioribus, ut super eos invigilarent;
sicut in dormitorio noluit adolescentiores
fratres juxta se lectos habere, sed permixtos cum
senioribus dormire. Et certe decani, quos S. Benedictus,
cap. 22, seniores appellat, ex antiqua monachorum
disciplina suis decaniis assidebant ad mensam,
ut supra diximus ad cap. 21. Ab hac vero
disciplina S. legislator recedere noluit, unde cum
nollet abbatem in sua mensa remanere solum, ubi
<pb n="0800A"/>
pauci, vel nulli sunt hospites, quosdam ex senioribus
vocare permisit, ita tamen ut unum aut duos ex fratribus
permixtos relinqueret, ne hanc disciplinam a
monachis receptam ex toto dimittere videretur. Et
sane qualis esset illa disciplina, si uno aut duobus
senioribus cum fratribus relictis, abbas cum reliquis
sibi seorsim indulgeret?</p>
<p>Aliter etiam respondet Hildemarus, hunc locum
intelligendum esse de illis diebus quibus hospitalitatis
gratia solitam refectionis horam abbas praevenire
cogitur. Tunc enim cum pauci sunt hospites,
quos vult ex fratribus potest vocare, qui cum eo et
hospitibus reficiant in refectorio. Respondebit hic
Haeftenus hoc esse restringere verba S. Benedicti ad
certum casum, quem nusquam insinuat. Verum quid
prohibet S. Benedicti textum ad certum restringere
casum, cum recta ratio id exigat, et antiquissimi Regulae
commentatores, qui omnium optime S. Patris
mentem assecuti sunt, ita Regulae verba intellexerint?
Quod vero urget Haeftenus in verbo <hi>semper,</hi> 
<pb n="0800B"/>
dicit enim S. Benedictus, Seniores semper cum fratribus
dimittat, certe non urget: nam, ut optime
dicit Hildemarus, verbum illud in divinis Scripturis
non semper sumitur universaliter; sed neque in Regula
S. Benedicti, ut facile demonstrare possem.
Quod ergo S. Pater ait, Seniores semper cum fratribus
dimittat, non sic capiendum est quasi quotidie
fratres secum assumere deberet; id enim quotidie S.
Benedictus non permittit, sed quando minus sunt
hospites, et abbas hospitalitatis gratia canonicas refectionis
horas praevenit.</p>
<p>Opponi insuper posset Regula SS. Serapionis,
Macarii, Paphnutii, et alterius Macarii, ita praescribens:
 « Venientibus vero fratribus ad horam refectionis,
non licebit peregrino fratri cum fratribus
manducare, nisi cum eo, qui praeest, Patre, ut possit
aedificari. »  Sed hic locus intelligitur non de quibuscunque
hospitibus, at de peregrinis, hoc est de
longe venientibus, quos non semper expedit admittere
<pb n="0800C"/>
cum fratribus; nec de quibuscunque peregrinis,
sed de venientibus hora refectionis, qui consequenter
nihil sibi paratum inveniunt, saltem quo paulo
humanius excipiantur.</p>
<p>Quibus autem ista non sufficient, sufficere prorsus
debet id quod scribit <emph>732</emph> Petrus Venerabilis ad S.
Bernardum his verbis: <note>(Lib. I, epist. 28)</note>:  « Quoscunque
abbas substantia monasterii reficit, nonne
mensae propriae participes facit? Quod si isto modo
impleri a nobis Regula secundum vos minime potest,
et hoc esse mandatum, ut cum abbate manducent,
affirmatur; fit et istud quandoque de honestis personis;
nam indecens credimus, ut praesente conventu
quarumcunque personarum non cunctis placitura
incongruentia indiscrete introducatur; et ipsis forte
bonis inde scandalum oriatur. Si vero opponitis non
in conventu, sed extra conventum mensae abbatis
hospites debere sociari, respondemus hac occasione
abbates a fratribus se sequestrare solere, et sub
praetextu hospitum lautioribus sibi ac familiaribus
<pb n="0800D"/>
epulis indulgere, neque de ovium suarum pastu curare;
et secundum Prophetam (quod salvo mystico
intellectu dicimus) quod crassum videbant assumebant,
et quod debile erat projiciebant; et cum limpidissimam
aquam biberent, reliquam pedibus suis
conturbabant, et gregem Domini turbida et coenosa
aqua potabant; hoc est, sibi optime providentes, de
caeteris non curabant: qui quoniam bono praecepto
male abutebantur, novo ulceri novum emplastrum
superponendum fuit, et praeceptum quod aliquando
salubre fuerat, salubriore consilio commutandum;
eapropter ut vitium de virtute ortum rursum virtute
exstingueretur, cum de communi mensa ad singularem
Regula transmisisset, iterum de singulari mensa
ad communem regula rationis et charitatis adduxit;
unde et abbates nostri, nisi infirmitas obstiterit,
nobiscum semper comedunt: et aliquando cum hospitibus,
quando tales adsunt, aliquando sine illis, a
<pb n="0801A"/>
communi tamen mensa nunquam vel raro discedunt,
hospitibus autem et peregrinis nihil deesse patiuntur. » 
Audiant et alium Petrum <note>(Petrus Dam., opusc.
33, cap. 7)</note>:  « Nonnulla in nostris partibus monasteria
praeclaram nuper institutionis normam sibimet
indiderunt, ut praeter caetera pietatis opera, etiam
tres pauperes cum privata mensa juxta se semper
<pb n="0802A"/>
abbas habeat, eisque singulis mensuram cibi, quem
quivis habet frater, apponat. Nam cum regularis
norma praecipiat ut abbatis mensa semper sit cum
hospitibus, hoc modo noviter utrumque completur,
ut et abbatis mensa non superbis saeculi, sed sanctis
hospitibus haereat, et ipse convesci fratribus non
omittat. » </p>
</div>

<div>
        <head>CAPUT LVII. <hi>De artificibus monasterii</hi> </head>

<pb n="0801"/>
<p>
          <pb n="0801A"/>Artifices, si sunt in monasterio, cum omni humilitate
faciant ipsas artes, si permiserit abbas. Quod
si aliquis ex eis extollitur pro scientia artis suae,
eo quod <emph>733</emph> videatur aliquid conferre monasterio:
hic talis evellatur ab ipsa arte, et denuo per eam
<pb n="0801B"/>
non transeat, nisi forte humiliato ei iterum abbas
jubeat.</p>
<p>Si quid vero ex operibus artificum venundandum
est, videant ipsi per quorum manus transigenda sunt:
<pb n="0802A"/>
ne aliquam fraudem monasterio facere praesumant.
Memorentur semper Ananiae et Saphirae <note>(Act. V)</note>, ne
forte mortem quam illi in corpore pertulerunt, hanc
isti, vel omnes qui aliquam fraudem de rebus monasterii
fecerint, in anima patiantur. In ipsis autem
<pb n="0802B"/>
pretiis non subripiat avaritiae malum: sed semper
aliquantulum vilius detur quam ab aliis saecularibus
datur, ut in omnibus glorificetur Deus.
</p>
      </div>

<div>
        <head>COMMENTARIUS</head>

<pb n="0801"/>
<p>
          <pb n="0801B"/> <hi>Artifices si sunt in monasterio, cum omni humilitate
et reverentia faciant ipsas artes, si tamen jusserit abbas.</hi> ]
Cum omnia in monasteriis obedientiae subjaceant,
nec ipsas quas artifices callent artes, exercere permisit,
nisi jubente abbate. Id quod ex antiquis monachorum
regulis accipere potuit, nam Pachomiana
ita habet <note>(Art. 123 in cod. Reg.)</note>:  « Nemo quidquam
<pb n="0801C"/>
operis faciet, nec scyphos plenos aqua circumferet,
nec funiculum quidem torquebit, nisi praepositus jusserit. » 
Et S. Basilius interrogatus <note>(Regul. brev., interr.
142)</note>:  « Si oportet eos qui noverunt artificia
suscipere aliquod opus absque conscientia vel jussione
ejus qui praeest et operum sollicitudinem gerit? » 
respondet:  « Furti reus erit hujusmodi, vel
similis eis qui furibus concurrunt. »  Idem videre est
in Regula SS. Pauli et Stephani, cap. 33, et in Regula
S. Aureliani ad monachos, cap. 23.</p>
<p>Operantes autem remanebant soli, nec ulli fas erat
alterius officinam sine abbatis commeatu ingredi:
 « Nulli liceat, inquit Regula SS. Pauli et Stephani <note>(Cap. 26)</note>,
tam in cellario quam in singulis officinis
artificum improba et importuna absque senioris jussu
audacia introire; quia et communem utilitatem valde
impedit haec praesumptio, et ipsis artificibus rancorem
animorum ex superflua importunitate impingit. » </p>
<p> <hi>Quod si aliquis ex eis extollitur pro scientia artis
suae, eo quod videatur aliquid conferre monasterio, hic
<pb n="0801D"/>
talis evellatur ab ipsa arte.</hi> ]  « Et merito quidem arte
et artificio suo prohibetur, qui iis plus perdit quam <emph>734</emph> 
 lucratur, »  inquit Gerardus Belga monachus:
qui enim pro scientia artis suae extollitur, pro levi
ac temporali lucro quod confert monasterio, animam
suam perdit, qua nihil pretiosius: longe omnino ab
illa Aegyptiorum monachorum humilitate, de quibus
Cassianus <note>(Lib. IV, c. 14)</note>:  « Et cum tantos unusquisque
eorum quotidie de opere ac sudore proprio
reditus conferat monasterio, ut ex his sustentare non
solum suam valeat parcitatem, verum etiam usibus
possit exuberare multorum; in nullo tamen inflatur,
nec sibi de tanto operis sui quaestu ac sudore blanditur,
sed praeter duo paximatia, quae tribus vix denariis
ibidem distrahuntur, nihil sibimet amplius
unusquisque praesumit. » </p>
<p>Quos autem S. Benedictus ab arte sua evellit, horum
etiam opera ab operibus fratrum evelli S. Basilio
<pb n="0802B"/>
placuit <note>(Regul. fus. cap. 29)</note>:  « Ejus sane opus, inquit,
qui vel murmurare, vel animo esse elato inter
laborandum deprehenditur, commiscendum non est
labori qui fit ab humilibus corde et spiritu contritis;
nec prorsus insumi debet in usus religiosorum, propterea
quod abominatio est coram Deo quod altum
inter homines est . . . . . Et hanc rem diligenter curare
<pb n="0802C"/>
debent praepositi, ut neque ipsi sententiam ejus corrumpant,
qui dixit: Qui ambulat in via immaculata,
is mihi ministrabat: non habitabit in medio domus
meae faciens superbiam; neque suffulciant eum qui
delictum praecepto immiscet, et socordia laboris vel
animi elatione sese supra reliquos efferentis, opus
suum commaculat, ut in ista perversitate permaneat,
quod fit dum operam ipsius approbant, non sinentes
eum ad proprii defectus pervenire sensum. » </p>
<p> <hi>Et denuo per eam non transeat, nisi forte humiliato
ei iterum abbas jubeat.</hi> ] Hic duo notat Hildemarus:
primum non esse in abbatis potestate hujusmodi artificem
superbum ab ipsa arte evulsum eidem denuo
implicare, nisi humiliatus fuerit: secundum, etiam
humiliatum non posse per eam iterum transire, nisi
permiserit abbas.</p>
<p> <hi>Si quid vero ex operibus artificum venundandum sit.</hi> ]
Antiqui monachi sua vendebant opera, non tantum
ut sibi providerent necessaria, sed etiam ut aliorum
consulerent inopiae, haberentque unde tribuerent
<pb n="0802D"/>
necessitatem patienti.</p>
<p> <hi>Videant ipsi.</hi> ]  « Scilicet abbas et fratres, quia communia
sunt hujusmodi opera, »  inquit Boherius. At
de ipsis artificibus loqui videtur S. Pater, quamvis
ad beneplacitum abbatis opera distraherent.</p>
<p> <hi>Per quorum manus transigenda sunt.</hi> ]  « Id est in
quibus manibus ponenda sunt ad vendendum, ut ille
venditor sit legalis, sive fidelis, »  inquit Richardus
de S. Angelo; ita ut ipsi per se non vendant, sed per
domesticos, aut alios amicos: quia magnum est monachis
periculum vel minimum claustro egredi. Eadem
ratione S. Stephanus Grandimontensis <note>(In Regul.
cap. 15)</note> fratres suos nolebat quidquam per se
emere; sed  « cum aliquid emere volueritis, infit,
mandate alicui amicorum vestrorum, quatenus hoc
vobis afferat; quod si vobis dare noluerit, <emph>735</emph> postquam
ab eo ad emendum petieritis, nullatenus accipiatis.
Sed nobis fortasse dicetis, Melius mercabimur
<pb n="0803A"/>
si nundinas adeamus? hoc vobis prohibemus, nam
multo melius vobis est parum substantiae amittere,
quam redeundo ad saeculum animam perdere. »  Et
sane cautum olim fuit ne monachi venderent, ut passim
videre est in conciliis. Sed ante sancti Benedicti
tempora id passim consueverant, quamvis illud omnino
non probet S. Basilius <note>(Regul. fus. cap. 39)</note>, de
distractione operum haec scribens:  « Cavendum est
ne opera fratrum longius aliquo venum exponantur,
ne ipsi vendendi gratia in publicum procedant; honestius
est enim ut uno in loco agant, et utilius quoque
ad mutuam aedificationem, et diligentem quotidianae
disciplinae custodiam; ita ut satius sit aliquid
de justo pretio demere, quam modici lucri gratia
extra regionis fines proficisci. Si vero id fieri non
posse ipsa docuerit experientia, eligenda sunt loca et
urbes virorum piorum, ne infrugiferam perfectionem
instituamus; et curandum ut plures fratres ad demonstratas
panegyres una proficiscantur, quorum
quisquis quae operatus est ipse portet. Deinde ut communem
<pb n="0803B"/>
quidem alienorum comitatum fugiant, ut id
itineris liceat cum psalmis et precationibus, ac reliqua
in aliis aedificatione conficere. In ipso vero loco
quo proficiscendum est constituti, eadem eligant diversoria,
ut se invicem observare, et nullum precandi
tempus, sive diurnum, sive nocturnum negligere:
deinde et avarorum cum quibus aegre distrahendo
convenitur, et fraudatorum congressus vitare queant;
quod sane cum minore detrimento fieri potest, si cum
multis sit quis, quam si solus: fugiunt enim multorum
testimonium etiam qui alioqui sunt iniquissimi. » </p>
<p> <hi>Memorentur Ananiae et Saphirae,</hi> etc.] Innuere videtur
hic S. Benedictus Ananiam et Saphiram mortem
duntaxat corporis, non animae pertulisse; id
quod etiam asserunt plerique et gravissimi Patres
Ecclesiae, maxime Origenes, tract. 8 in Matth.; S.
Augustinus, lib. III contra Parmenian., et serm. 148;
Cassianus, collat. 6, cap. 11; et Petrus Damiani, opuscul.
12, cap. 3. <hi>Vide</hi> Haeftenum, lib. IX, tract. 3,
disq. 4.</p>
<p>
          <pb n="0803C"/> <hi>In ipsis autem pretiis non subrepat avaritiae malum.</hi> ]
Haec est enim idolorum servitus, quae, ut dicit Gerardus
Belga,  « monachum sordidum non facit, sed
monachum diabolum: quod enim ex angelo facit superbia,
hoc ex monacho facit avaritia: et sicut illa
<pb n="0804A"/>
angelum Deo ingratum ingratitudinis arguit, sic ista
monachum perjurum efficit. » </p>
<p> <hi>Sed semper aliquantulum vilius detur quam a saecularibus
datur.</hi> ] Idem docet Evagrius in Monachicis,
num. 8 <note>(Tom. III Monument. Eccl. Graec.)</note>:  « Sive
ergo vendis, sive emis, parum te de justo pretio
frauda: ne in mores nimium exactos, aut erga pretium
lucri cupidos inductus, ad noxias animae causas
decidas, etc. »  Et Regula Magistri <note>(Cap. 85)</note>:  « Cum
unaquaeque ars aliquid perfectum, supervacuum usibus
monasterii, vel mittendarum eulogiarum abundaverit,
interrogata qualitate pretii, <emph>736</emph> quantum
a saecularibus distrahi potest, tantum infra nummorum
minori semper distrahatur pretio, ut agnoscantur
in hac parte spiritales a saecularibus actibus distantiaque
separari, . . . quae diminutio pretii aestimatione
abbatis artificibus debet constitui, ut sciant item
quanta ementibus summa respondeant, et accepti
pretii fraudem non possint facere de ipsa quantitate
jam scienti abbati. »  Sed et Regula S. Stephani Grandimontensis
<pb n="0804B"/> <note>(Cap. 16)</note>:
 « Annonam, vel quodlibet
aliud propter expensam vestram a vobis comparatum,
si charius potestis vendere quam emistis, nulla
cupiditate id faciatis; hinc enim negotiatores efficeremini:
imo potius quod venditis, vilius vendere, et
quod emitis, charius emere vobis praecipimus, ut semper
a fraude declinetis. »  Atque ad hujusce statuti
praxim auctor est Hildemarus, ut  « si alii volunt dare
pro illa re viginti denarios, tu debeas dare uno minus,
id est decem et novem: et quamvis non specialiter
Regula dicat, tamen subintelligitur, ut sic
cum emis aliquam rem pro qua alii volunt dare viginti
denarios, tu vero debes dare viginti unum. »  Et
Udalricus Cluniacensium Consuetudines describens <note>(Lib. III, c. 11)</note>:
 « Si quando tale quid comparaverit
vel vendiderit camerarius, negotiatione sua ex
toto peracta, mercatori cum quo negotiatus est, secundum
quod negotium est et persona, aliquantos
etiam addit vel reddit sua sponte denarios, propter
<pb n="0804C"/>
illud S. Benedicti praecipientis ut res nostra semper
vilius vendatur quam aliorum hominum. »  Quanta
religione istud observari voluerit S. Pachomius, habes
in ejus Vita, apud Bolland., num. 23, et Sur. cap.
75, Maii die 14. <hi>Vide</hi> Vitam S. Filiberti abbatis Gemmeticensis,
num. 21, saec. II Bened.</p>
</div>

<div>
        <head>CAPUT LVIII. <hi>De disciplina suscipiendorum fratrum.</hi> </head>

<pb n="0803"/>
<p>
          <pb n="0803C"/>Noviter veniens quis ad conversionem, non ei
facilis tribuatur ingressus: sed, sicut ait Apostolus: <hi>Probate spiritus, si ex Deo sunt 
 <note>(Joan. IV)</note>
          </hi>. Ergo si
veniens perseveraverit pulsans, et illatas sibi injurias,
et difficultatem ingressus, post quatuor aut
<pb n="0803D"/>
quinque dies visus fuerit patienter portare, et persistere
petitioni suae, annuatur ei ingressus, et sit in
cella hospitum paucis diebus: postea autem sit in
cella novitiorum, ubi meditetur, et manducet, et
dormiat.</p>
<p>Et senior ei talis deputetur, qui aptus sit ad lucrandas <emph>737</emph> 
 animas: qui super eum omnino curiose
intendat et sollicitus sit si revera Deum quaerit, si
sollicitus est ad opus Dei, ad obedientiam, ad opprobria.
<pb n="0804C"/>
Praedicentur ei omnia dura et aspera per
quae itur ad Deum. Si promiserit de stabilitatis suae
perseverantia, post duorum mensium circulum legatur
ei haec regula per ordinem et dicatur ei: Ecce
lex sub qua militare vis: si potes observare, ingredere;
<pb n="0804D"/>
si vero non potes, liber discede. Si adhuc
steterit, tunc ducatur in supradictam cellam novitiorum:
et iterum probetur in omni patientia.</p>
<p>Et post sex mensium circuitum, legatur ei regula,
ut sciat ad quod ingreditur. Et si adhuc stat,
post quatuor menses iterum relegatur ei eadem regula.
Et si, habita secum deliberatione, promiserit
se omnia custodire, et cuncta sibi imperata servare,
tunc suscipiatur in congregatione, sciens lege regulae
<pb n="0805A"/>
constitutum, quod ei ex illa die non liceat de monasterio
egredi, nec collum excutere de sub jugo
regulae, quam sub tam morosa deliberatione licuit
aut excusare aut suscipere.</p>
<p>Suscipiendus autem, in oratorio coram omnibus
promittat de stabilitate sua, et conversione morum
suorum, et obedientia coram Deo et sanctis
ejus, ut si aliquando aliter fecerit, ab eo se damnandum
sciat quem irridet. De qua promissione sua
faciat petitionem ad nomen sanctorum quorum reliquiae
ibi sunt, et abbatis praesentis. Quam petitionem
manu sua scribat: aut certe si non scit litteras,
alter ab eo rogatus scribat: et ille novitius signum
faciat, et manu sua eam super altare ponat. Quam
dum posuerit, incipiat ipse novitius mox hunc versum:
<pb n="0805B"/> <hi>Suscipe me, Domine, secundum eloquium tuum,
et vivam: et non confundas me ab exspectatione mea <note>(Psal. CXVIII)</note>
          </hi>.
Quem versum omnis congregatio tertio
<pb n="0806A"/>
respondeat, adjungentes, <hi>Gloria Patri.</hi> Tunc ille frater
novitius prosternatur singulorum <emph>738</emph> pedibus,
ut orent pro eo: et jam ex illa die in congregatione
reputetur.</p>
<p>Res si quas habet, aut eroget prius pauperibus,
aut facta solemniter donatione, conferat monasterio,
nihil sibi reservans ex omnibus: quippe qui ex illo
die nec proprii corporis potestatem se habiturum
sciat. Mox ergo in oratorio exuatur rebus propriis
quibus vestitus est, et induatur rebus monasterii.
Illa autem vestimenta quibus exutus est, reponantur
in vestiario conservanda, ut, si aliquando, suadente
diabolo, consenserit ut egrediatur de monasterio,
quod absit, tunc exutus rebus monasterii, projiciatur.
Illam tamen petitionem ejus quam desuper altare
<pb n="0806B"/>
abbas tulit, non recipiat: sed in monasterio reservetur.</p>
</div>

<div>
        <head>COMMENTARIUS.</head>

<pb n="0805"/>
<p>
          <pb n="0805B"/> <hi>Noviter quis veniens ad conversionem, non ei facilis
tribuatur ingressus.</hi> ] Cum ex novitiorum receptione
praecipuum religionis bonum pendeat, non cunctos
facile absque ullo discrimine in monasteriis admitti
voluit; sed probatos Dei spiritu duci, qui iis carerent
defectibus et impedimentis quibus vulgo monasterii
<pb n="0805C"/>
praecluditur aditus, atque iis, tum corporis, tum animi
dotibus praediti essent sine quibus vix aut ne vix quidem
monastice vivitur. Quinam vero sint ii defectus,
quaenam animi dotes, paucis inquirendum est.</p>
<p>Ante omnia servos a monachatu excludendos esse
censuerunt majores nostri, nisi prius a propriis dominis
libertate donatos: unde S. Ferreolus cap. 5:
 « Interrogetur ab eo utrum liber sit. »  Et S. Fructuosus
in Regula monastica communi, cap. 4:  « Quod
si servi sunt, non recipiantur, nisi libertatem a proprio
domino prae manibus attulerint praesentandam. » 
Sed eis postmodum paulo indulgentiores fuere leges
civiles imperatorum. <hi>Vide</hi> Menardi notas in Conc.
Regul., c. 65, § 13.</p>
<p>Secundo, legitimam requirebant aetatem; quam qui
non attigissent, in monasterium non admittebantur.
De necessaria dicemus infra, cum de professione
agemus.</p>
<p>
          <pb n="0805D"/>Tertio, eos qui actionem egissent publicam, aut
inter milites habiti fuissent, nisi expleta militia, aut
pro corporis debilitate repulsi <emph>739</emph> essent, monachatu
interdixit Mauritius imperator: qua de re conqueritur
S. Gregorius papa, Theodoro medico scribens
in haec verba <note>(Lib. II Regist., c. 103)</note>:  « Praecepit
ut nullus qui actionem publicam egit, nullus qui
officio vel manu signatus, vel inter milites fuit habitus,
ei in monasterio converti liceat, nisi forte si
militia ejus fuerit expleta. Quam legem primum, sicut
ii dicunt, qui leges veteres noverunt, Julianus protulit;
de quo scimus omnes quantum Deo adversus
fuerit. »  Rescripsitque de injustitia hujus legis; cui
tamen subjectus paruit, eam variis in locis promulgans,
uti ipse testatur hunc in modum <note>(Lib. II Regist.,
c. 100)</note>:  « Ego quidem jussioni subjectus eamdem
legem per diversas terrarum partes transmitti feci;
<pb n="0806B"/>
et quia lex ipsa omnipotenti Deo minime concordet,
ecce per suggestionis meae paginam serenissimis dominis
nuntiavi. Utrobique ergo quae debui exsolvi,
qui et imperatori obedientiam praebui, et pro Deo
quid sensi minime tacui. »  Neque omnino inutilis
exstitit S. pontificis objurgatio, nam quinquennio
<pb n="0806C"/>
post ad plures episcopos scribens, milites ad monasterium
conversionis gratia venientes, temere non
esse suscipiendos dicit, sed triennio in habitu suo
probatos monastica veste indui mandat,  « qua de re,
inquit, etiam serenissimus et Christianissimus imperator,
mihi credite, omnimodo placatur. » </p>
<p>Quarto, conjunctos matrimonio, vivente uxore et
continentiam non vovente, haudquaquam recipiebant:
 « Si quis vult conjugatus converti, inquit S.
Isidorus <note>(Cap. 4)</note>, ad monasterium non est recipiendus,
nisi prius a conjuge castimoniam profitente fuerit
absolutus. »  Concilium Abrincacense anno 1172,
cap. 10 <note>(Apud Spelman.)</note>:  « Vir ad religionem non
transeat, uxore in saeculo remanente, vel e converso,
nisi ambo vacandi operibus carnis tempus excesserint.
 « Et Constitutiones Richardi episcopi Sarum <note>(Ibid.)</note>:
 « Doceant sacerdotes frequenter populum,
et prohibeant sub anathemate, ne alter conjugum
transeat ad religionem, nec recipiatur nisi per nos,
<pb n="0806D"/>
aut per licentiam nostram. »  Hinc S. Gregorius papa
Urbico abbati de suscipiendo Agathone scribens <note>(Lib.
V Regist., c. 149)</note>,  « quem, inquit, ita suscipiendum
esse cognosce, si et uxor ipsius similiter converti
voluerit; nam dum unum utrorumque corpus conjugii
copulatione sit factum, incongruum est partem converti,
et partem in saeculo remanere. »  Et alibi <note>(Lib.
IX, cap. 44)</note> virum invita uxore conversum, etiam jam
tonsuratum et monachum factum, propriae conjugi
restitui praecipit. In libro etiam Usuum Cisterciensium
haec lego <note>(Cap. 102)</note>:  « Si contigerit ut aliquis
conjugali nexu ligatus, monachis hoc ignorantibus,
suscipiatur, dum cognitum fuerit, ejiciatur: quod si
postea sigillum episcopi sui, vel certum testem adduxerit,
quod uxor ejus castitatem vovens eum absolverit,
recipi poterit, annum integrum in probatione
denuo peracturus. Quod si habitum monachi
<pb n="0807A"/>
jam accepit, similiter recedat; si in cella moritur,
de eo sicut de monacho fiat. » </p>
<p>Et tamen S. Basilius conjugatos etiam reluctante
conjuge admitti volebat; ita enim habet <note>(Reg. fus.,
cap. 12)</note>:  « Si qui in conjugio sunt constituti ad hanc
vitam accedere cupiant, examinandi sunt an id ex
consensu faciant, <emph>740</emph> secundum Apostoli mandatum;
potestatem enim, inquit, qui talis est proprii
corporis non habet; atque ita demum, adhibitis pluribus
testibus, suscipiendi: nihil enim obedientiae
Deo debitae praeferendum est. Si vero pars altera
dissentiat ac reluctetur, minus intelligens quid Deo
placeat, recordandum est Apostoli dicentis: In pace
autem vocavit nos Deus; <hi>et mandatum Domini adimplendum,</hi> 
dicentis: Si quis venit ad me, et non odit
patrem et matrem, et <hi>uxorem,</hi> etc., non potest meus
esse discipulus: obedientiae namque Dei nihil est
praeferendum. »  Basilio favent etiam humanae leges,
ut discimus ex S. Gregorio <note>(Lib. IX Regist., cap. 44)</note>,
qui tamen eas non probat:  « quia, inquit, etsi mundana
<pb n="0807B"/>
lex praecipit, conversionis gratia, utrolibet invito,
posse solvi conjugium, divina hoc tamen lex
fieri non permittit. »  <hi>Vide</hi> Cassian. collat. 21, c. 9.</p>
<p>Quinto, debent esse qui recipiuntur corpore sano
et robusto, quo possint monasticae vitae jugum portare
suavius; ac praesertim morbis contagiosis et insanabilibus
carere: nam licet Fuldenses olim monachi
in libello supplici ad Carolum Magnum postularint <note>(Num. 6)</note>,
 « quod omnibus ad monasterium
vitae hujus amore venientibus pietas congrua impendatur;
et nec infirmi, neque seniores, neque delicati
duritia aufugentur; sed omnes cum misericordia
suscipiantur, et solatium quod petierint honeste infirmitati
eorum impertiatur; »  tamen experientia
magistra docuit ex hujusmodi hominum receptione
non parum relaxari vigorem observantiae regularis,
qua nihil antiquius monachis esse debet; hinc S.
Stephanus ordinis Grandimontensis institutor,  « praecipimus,
inquit <note>(In Reg. cap. 44)</note>, ne quis infra viginti
<pb n="0807C"/>
annos, aut homo infirmans nisi equitando aut
pedibus ambulando venire possit in hac religione
recipiatur; quemlibet etiam leprosum manifeste cognitum
in nostra religione recipi prohibemus. »  Et
Institutiones Cistercienses <note>(Dist. 10, c. 2)</note>:  « Novitii,
qui in probatione lepram incurrunt, de jure emittantur;
sed de misericordia poterit eis provideri. Idem
statuitur de caducis. » </p>
<p>Sexto, attendendum est maxime ne suscipiendus
invitus convertatur, aut cogentibus eum parentibus
monachus fiat. Ita Fuldenses in libello supplici postulant <note>(Num. 9)</note>,
 « quod nullus vi monachus fieri cogatur,
nec ad clerum tondeatur, sive liber sit, sive
servus; quia tales in monasterium suscepti auctores
sunt scelerum, et exsecutores vitiorum. » </p>
<p>Septimo, Cistercienses volunt <note>(Lib. antiq. defin.,
dist. 11, cap. 1)</note>, ut  « in recipiendis novitiis clericis
tanta in litteratura competenti, aetate legitima, et
probatione spirituum, si ex Deo sunt, adhibeatur
diligentia, quod cedant ad utilitatem ordinis et honorem.
<pb n="0807C"/>
Et idcirco districtissime prohibetur ne aliquis
deinceps recipiatur in ordine, nisi constet eum de
legitimo matrimonio natum, vel super dispensatione
sua litteras apostolicae sedis ostendat. Quod si quis
defectum natalium patiens, vel fallaciter recipientis
dissimulatione receptus fuerit, a visitatore, quam citius
hoc eidem innotuerit, expellatur; et abbas in
hoc delinquens per patrem abbatem vel visitatorem
citetur ad capitulum generale. Eidem poenae sit subditus,
qui aliquem de mendicantibus ordinibus, vel
apostatam, <emph>741</emph> seu fugitivum, aliorumque ordinum
aliquem nostro praesumpserit ordini sociare. »  In
antiquis etiam Carthusiensium statutis haec lego <note>(Part.
II, c. 23, n. 3)</note>:  « Volens fieri monachus, aut conversus,
aut redditus, si nobis placuerit ut probandus
recipiatur, primo quaeratur ab eo coram testibus si
de ordine aliquo exierit, si liber, si absolutus, si
absque incurabili sit morbo, si de querelis satisfecerit.
<pb n="0808A"/>
Is vero qui vult fieri monachus insuper interrogetur,
si possit ad sacros ordines ascendere. Examinetur
quoque si legere et cantare novit et possit:
sciturus quicunque sit ille, clericus, aut laicus; quod
si id de quo interrogatur celaverit, poterit etiam post
professionem expelli. »  Eadem habent in Nova statutorum
Collectione parte II, cap. 17, n. 11. Eadem
fere etiam leguntur in Bursfeldensium Caeremoniali,
dist. 3, c. 1.</p>
<p>Ex recentioribus Olivetani circa novitiorum receptionem
haec constituunt <note>(In Constit., part. II, c.
58)</note>:  « Recipiendi novitii videndum imprimis erit si
spiritu Dei aguntur, si e legitimo matrimonio nati
bonae indolis sunt, si quinto decimo suae aetatis expleto
anno sextum decimum attigerunt, si bene anteactam
vitam transegerunt, et grammaticam saltem
didicerunt. Caveatur autem ne recipiendi alicujus
favore et gratia recipiantur, nisi in eis praedictae
qualitates elucescant. Spurii et incurabilibus morbis
obnoxii non admittantur. Criminosi, facinorosi,
<pb n="0808B"/>
infames, ac malae vitae, qui ut saecularem justitiam
vitent, ad religionem, tanquam ad asylum confugere
audent, nisi certissimae resipiscentiae, contritionis
ac devotionis signa per longum tempus ediderint,
arceantur. Qui patres infame opus exercentes habent,
non accipiantur, nisi arctiori quam alii examine
probentur, et in ipsis tot qualitates reperiantur
quot satis sint ad patris delendam maculam. Ab alia
religione ejecti, aut qui illam deseruerunt, licet in ea
perpaucos dies egerint, non accipiantur. »  Coelestinorum
etiam Constitutiones ita habent <note>(Cap. 5, § 2)</note>:
 « Recipiendi sint corpore sani, ex legitimo matrimonio
nati, sint conditione liberi, et in aetate legitima
constituti, ut saltem quartum decimum aetatis
annum compleverint, grammaticalibus rudimentis
instructi, non excommunicati, non schismatici, non
alterius religionis professi, nisi summus pontifex
expresse jusserit ut recipiantur. Nulla sint vulgari
infamia maculati, de nullo errore suspecti, non criminosi,
<pb n="0808C"/>
non aere alieno gravati, vel reddendae alicujus
administrationis rationi obnoxii, sani mente,
Deum timentes, qui sanctae Romanae Ecclesiae fidem
et obedientiam in omnibus et per omnia servaverint
et tenuerint. Sint etiam cum membris aptis, et nullum
habeant in illis notabilem defectum, nec in
vultu cicatrices, ac demum tales qui rite et canonice
possint ad sacros ordines promoveri. Quod si vigesimum
annum excesserint, non nisi per capitulum
definitoriale admittantur. »  Denique Fulienses <note>(In
const. cap. 58)</note> decem declarant impedimenta quibus
ab ingressu religionis pulsantes arceantur: 1º aetas
minor septemdecim annis, aut major quadraginta
quinque pro clericis; pro conversis aut donatis vero
viginti minor, aut quadraginta major; 2º si quis
fuerit haereticus, aut <emph>742</emph> de haeresi probabiliter
suspectus, aut etiam a Judaeis oriundus; 3º si schismaticus
fuerit; 4º si ea sit irregularitate astrictus
quae nullam aut difficilem dispensationem admittat;
5º si non sit ex legitimo matrimonio natus; 6º si aere
<pb n="0808C"/>
alieno sit obstrictus, aut aliquarum personarum
egestati subvenire teneatur; 7º si futurus clericus
linguae Latinae sit imperitus; 8º si qua sit ignominia
notatus, praesertim in ipso loco in quo habitum petit;
9º si flagitiis aut sceleribus sit contaminatus;
10º si ea corporis infirmitate laboret quae disciplinae
austeritatem diu ferre non posse videatur. De
quibus tamen, exceptis 2, 6, 9 et 10, impedimentis,
justis de causis potest haberi dispensatio a superiore
congregationis cum consilio seniorum assistentium.</p>
<p>Praeter hujusmodi impedimenta, quibus retardatur
aut ex toto impeditur religionis ingressus, simplicitatem
insuper atque humilem prudentiam in suscipiendo
requirit Guillelmus abbas S. Theoderici ad
fratres de Monte Dei scribens in haec verba <note>(Cap.
12)</note>:  « Ex duobus hominum generibus cellarum habitatio
supplenda est, scilicet vel de simplicibus,
<pb n="0809A"/>
qui et sensu et voluntate ad assequendam religiosam
prudentiam ferventes apparuerint et humiles; vel de
prudentibus quos religiosae et sanatae simplicitatis
constiterit esse aemulatores. Stulta vero superbia,
vel superba stultitia a tabernaculo justorum semper
procul sit. Est autem omnis superbia stulta, quamvis
non omnis stultitia sit superba; stultitia enim
sine superbia nonnunquam simplicitas invenitur;
quae si ignorat, forsan est docibilis; et si nequit doceri,
forsan est tractabilis. Et est propria civitas
refugii simplicitati cohabitatio religionis, nisi sit
talis quae nolit humiliari, vel tam bruta, ut non
possit regi et tractari. Bona tamen voluntas etsi
multum sit bruta, non tamen est deserenda, sed
salutari consilio ad laboriosam et actuosam vitam
transmittenda. Superba autem quantumvis prudens
sibi videatur, dimittenda sibi est et abigenda: si
enim admittitur superbus, prima die qua ingreditur
habitare, incipit leges dare; nimium vero stultus
discere non potest quas invenit. Sollicite ergo
<pb n="0809B"/>
et prudenter perpendendum est quis admittatur ad
habitandum secum; qui enim habitat secum nonnisi
seipsum qualis ipse est habet secum: malus autem
homo nunquam tuto secum habitat, quia cum
malo homine habitat; et nemo molestior ei est quam
ipse sibi. » </p>
<p> <hi>Sed sicut ait Apostolus: Probate spiritus si ex Deo
sunt.</hi> ] Quatuor enim sunt genera spirituum, ut docet
S. Bernardus <note>(Serm. 23, de Diversis)</note>: Spiritus
carnis, qui suadet mollia; spiritus mundi, qui suadet
vana; spiritus malignus diaboli, qui suadet amara,
ut sunt rixae, scandala, etc. Quibus nonnunquam addit
se spiritus noster; ac tandem spiritus Dei, qui
suadet castigationem corporis, humiliationem cordis,
et conservationem. Et istum maxime spiritum hic
requirit S.  P. Benedictus. Eodem respexit S. Pachomius
in Regula, art. 26; S. Basilius in Regula a
Rufino translata, cap. 7; S. Ferreolus in Regula,
cap. 5, et Regula Tarnatensis, cap. 1.</p>
<p>
          <pb n="0809C"/> <emph>743</emph> <hi>Ergo si veniens perseveraverit pulsans, et illatas
sibi injurias et difficultatem ingressus post quatuor
aut quinque dies visus fuerit patienter portare,</hi> 
etc.] Probationem venientium ad conversionem ad
quartum aut quintum diem duntaxat S. Pater extendit,
magnum imitatus Antonium, qui, teste Palladio <note>(Laus., c. 28)</note>,
Paulum Simplicem post quartum
in cella suscepit. In monasterio etiam abbatis Timothei
quinque diebus probabantur pulsantes, ut patet
ex Vita S. Simeonis Stylitae, cap. 2.</p>
<p>Hunc dierum numerum paululum auxit S. Pachomius,
qui, ut scribit Palladius <note>(Laus., c. 20)</note>, Macarium,
rejectum et objurgatum, post septem dies admisit:
quem probationis terminum etiam definit
Regula SS. Serapionis, Macarii, Paphnutii, et alterius
Macarii, cap. 7, ubi sic loquuntur:  « li qui tales
sunt, cum de saeculo hujus illecebris liberari voluerint,
appropiantes monasterio, hebdomada pro foribus
jaceant: nulli cum eis de fratribus jungantur;
et semper dura et laboriosa eis proponantur. Si
<pb n="0809D"/>
vero perseveraverint pulsantes, eis non negetur ingressus. » </p>
<p>Aliis vero placuit decem probationis constituere
dies, de quibus Cassianus:  « Ambiens quis intra coenobii
recipi disciplinam, non ante prorsus admittitur,
quam diebus decem, vel eo amplius pro foribus
excubans, judicium perseverantiae ac desiderii sui,
pariterque humilitatis ac patientiae demonstraverit. » 
Atque ita in Regula vivendi monachis a S. Davide
praescripta <note>(In ejus Vita, apud Boll., 1 Martii)</note>,  « qui
sancto proposito a mundo se convertens fratrum
inire consortium affectabat, prius decem diebus prae
foribus monasterii, quasi reprobatus et verborum
opprobriis conviciatus, remanebat. Si tamen bene
utens patientia ad decimum perseveraret diem, acceptus
prius sub seniore, qui pro tempore praeerat,
constitutus serviebat; ibique multo tempore desudans,
fractusque multis adversitatibus, tandem fratrum
<pb n="0810A"/>
merebatur consortium. »  Hinc et S. Fructuosus
episcopus in prima Regula <note>(Cap. 21)</note>:  « Conversum,
inquit, de saeculo Patrum decreta docent non suscipiendum
in monasterio, nisi prius experimentum
sui in opere et penuria, in opprobriis dederit et
conviciis; quique decem diebus persistens ad januam
coenobii, orationibus et jejuniis, patientiae et
humilitati operam dederit. »  Sed in secunda Regula <note>(Cap. 4)</note> 
 hunc dierum numerum ita contraxit, ut
 « monachi qui ob religionis obtentum monasterium
ingredi petunt, primum ante fores tribus diebus et
noctibus excubent: et ex industria jugiter ab hebdomadariis
exprobrentur. » </p>
<p>Qualis esset interim pulsantium probatio, innuit
S.  P. Benedictus dum ait, <hi>post illatas injurias et difficultatem
ingressus</hi> perseveranti annuendum esse
ingressum. Ubi respexisse videtur ad illud Cassiani <note>(Lib. IV, c. 3)</note>:
 « Cumque omnium praetereuntium
fratrum genibus provolutus, et ab universis de industria
refutatus atque despectus, tanquam qui non
<pb n="0810B"/>
religionis, sed necessitatis obtentu monasterium
optet intrare, injuriis <emph>744</emph> quoque et exprobrationibus
multis affectus experimentum dederit constantiae
suae; qualisque futurus sit in tentationibus opprobriorum
tolerantia declaraverit, atque ita fuerit
explorato mentis ardore susceptus, diligentia summa
perquiritur, ne de pristinis facultatibus suis inhaeserit
ei vel unius nummi contagio. »  In Regula vero
Magistri praescribitur <note>(Cap. 90)</note>, ut  « cum aliquis
novellus de saeculo ad servitium Dei in monasterium
confugerit, et indicaverit se velle converti, non ei
credatur tam facile. Nam ficte ab abbate solo verbo,
non facto habitatio ei monasterii denegetur, ad probationem
gravia proponantur, ad obedientiam ejus
inveniendam praedicentur contraria, et voluntati
ejus amara, quotidiana ei jejunia promittantur. Nam
et hoc ex lectione regulae et dicto abbatis agnoscat,
quia in monasterio nulli licet dicere: Hoc volo, et
hoc nolo: Hoc amo, et hoc odio, ut non propria
<pb n="0810C"/>
eligatur voluntas. Et sciat quia qui in monasterio
conversus fuerit, quidquid ex voluntate sua voluerit,
hoc magis non permittitur. »  Atque ita fere S.
Stephanus ordinis Grandimontensis institutor adoriebatur
eos quos in disciplina sua recipiebat:
 « Cum aliquis causa veniendi ad eum charitatem
ab eo postularet, inquit ms. liber de ejus doctrina,
antequam ei tribueret, hoc modo respondebat:
Frater, quomodo poteris onus sustinere quod tibi
vis imponere? Aspice crucem: multum est difficile
ibi manere: si huc adveneris, in ea configeris, et
amittes dominationem quam habes in temetipso,
in oculis, et in ore, ac in caeteris membris. Manducandi,
jejunandi, dormiendi ac vigilandi tuam relinquis
voluntatem, multarumque rerum aliarum;
et hoc quod in saeculo diligis, continget tibi odio habere.
Exinde non reverteris ad domum cognatorum
tuorum; et si ad te venerint, nequaquam eis paupertatem
tuam ostendes. Poterisne, frater, fossor
esse, lignum et fimum portare, cunctisque fratribus
<pb n="0810D"/>
servire? Hoc totum esset facile; sed captus tali carcere
manebis ubi non est foramen per quod ad saeculum
revertaris, nisi tu ipse feceris. Et ego curam
tui non agam, nec temetipsum agere sinam: a saeculo
quippe meos abscidi pedes; et si propter me
non redeo, propter te non redibo. Adhuc aliud superfuerit:
forsitan mitterem te in aliquod nemorum,
et annonam quam manibus tuis cum ligneo ligone
acquisieris laborando, ego acciperem, et eis qui
me hic custodiunt tribuerem. Aliud vero restat horribilius:
centupliciter tibi melius est damnari in
saeculo quam hic; qui enim ab altiori cadit, amplius
laeditur; et si hinc in infernum caderes, omnibus
aliis perditis inferior esses: tu vero pergere potes
ad quodlibet monasteriorum, ubi magna invenias
aedificia, cibosque delicatos suis temporibus constitutos:
illic bestias reperies terrarumque latitudinem;
hic tantum crucem ac paupertatem. Talibus
<pb n="0811A"/>
verbis vir bonus experiebatur si ille firmum relinquendi
saeculum cor haberet. »  Hildemarus quoque
hunc Regulae locum exponens ita habet:  « Cum venit
ad monasterium quis, debet illi dicere injurias
isto modo: Frater, tu forte fecisti furtum, aut
adulterium, <emph>745</emph> aut aliquod scelus; et nunc venisti
ad monasterium, et te decipere et alium. Sed
tamen in prima vice debet duriter illi dicere injurias;
in secunda autem vice jam leviter, et hoc
facto vel dicto. Si quatuor vel quinque diebus istam
moram vel injurias patienter portaverit, tunc debet
suscipere illum in hospitale. »  Et iterum: Abbas
 « debet illi dicere: Frater, non potes observare hoc
quod petis: melius tibi est in saeculo esse, quam
huc venire, et promittere ea quae non potes observare.
Forte fecisti mala in saeculo, nunc venis et
alios perdere. »  Addit tamen:  « Verum debet unus
ex fratribus dicere illi semoto: Frater, nostra regula
dicit ut te noster abbas non recipiat cito, sed si perseveraveris
pulsando, faciet tibi sicut tu postulas;
<pb n="0811B"/>
quia Regula dicit: Non facilis tribuatur ingressus.
Ideo tibi noster abbas non dixit venire; sed veni ad
portam monasterii, et nos exhibeamus tibi aliquod
adjutorium et sublevamentum, usquequo iterum loquaris
cum illo. »  Et Bernardus Cassinensis:  « Ostiarius
causa probationis poterit sibi dicere aliqua
verba, quae impatientes cito ad animum revocare
solent, ut pote, Frater, quid scimus si tu commisisti
furtum, vel adulterium, aut si tu servilis conditionis
es, et fugis dominum tuum? et similia: vel forte
injungens ei aliquod opus vilissimum, quod pro injuria
videtur haberi, ut purgare aliquem locum sordidum,
et caetera talia. »  <hi>Vide</hi> Drogonis monachi
Floriacensis probationem apud Aimoinum in lib. I
de Mir. S. Bened. num. 13, et concil. Cloveshoviense,
cap. 24, apud Spelmannum tom.  I. </p>
<p> <hi>Et sit in cella hospitum paucis diebus.</hi> ] Quid autem
in ea facturus, quandiuve immoraturus arbitrarium
censent Richardus de S. Angelo et Boherius. Sed
<pb n="0811C"/>
rem tum ex antiquis Regularum conditoribus, tum
ex Benedictinae commentatoribus discere licet:
 « Cum igitur, inquit Cassianus <note>(Lib. IV, c. 7)</note>, quis
susceptus, et hac perseverantia, quam diximus,
comprobatus, ac depositis propriis vestimentis, habitu
monasteriali fuerit accinctus, non statim congregationi
fratrum commisceri permittitur, sed deputatur
seniori, qui seorsum haud longe a vestibulo
monasterii commanens habet curam peregrinorum
et advenientium deputatam; eisque omnem diligentiam
susceptionis et humanitatis impendit; cumque
ibidem integro anno deserviens absque ulla querela
suum circa peregrinos exhibuerit famulatum, imbutus
per hoc prima institutione humilitatis ac patientiae,
atque in ea longa exercitatione praecognitus, admiscendus
ex hoc congregationi fratrum. »  Simili modo
Regula Tarnatensis <note>(Cap. 1)</note>:  « Uni de senioribus
deputatus tandiu jubeatur advenientibus deservire,
quousque ejus devotio fuerit patientia teste demonstrata. » 
Regula S. Isidori <note>(Cap. 4)</note>:  « Qui renuntians
<pb n="0811D"/>
saeculo ad monasterium venerit, non statim in coetum
delegandus est monachorum; vitam enim uniuscujusque
in hospitalis servitio tribus mensibus considerari
oportet. »  Regula S. Fructuosi <note>(Cap. 21)</note>:
 « Hospitibus sive peregrinis stramina comportabit,
aquam calefaciens pedibus, et omnia humiliter ministeria
exercebit; fascemque lignorum suo quotidie <emph>746</emph> 
 dorso ferens hebdomadariis tribuit. »  Regula
Magistri <note>(Cap. 87)</note>:  « In quibus duobus mensibus sub
cura illorum fratrum qui peregrinos custodiunt, et
ipsi similiter ex improviso custodiantur; et in cella
peregrinorum dormiant, ut ingressus illorum vel exitus
in monasterio custodum praesentia videatur. » 
Eodem forte etiam respexerit S. Basilius <note>(Apud Ruff.
cap. 6)</note> cum scripsit:  « Priusquam corpori fraternitatis
inseratur, oportet ei injungi quaedam laboriosa
opera, et quae videantur opprobrio haberi a saecularibus;
et observare oportet si libenter haec et libere
<pb n="0812A"/>
ac fideliter expleat, nec confusionem eorum graviter
ferat, vel etiamsi in labore impiger inveniatur, et
promptus. »  Denique Hildemarus:  « Deinde suscipiatur
in cella hospitum adhuc laicus; debet enim illum
suscipere qui hospitalem tenet, et debet illi imperare,
ut discalciet hospites; et faciat focum, et serviat
quae necessaria sunt hospitibus: et debet ille
frater hospitalis illum admonere qualiter obediens
et mortificatus esse studeat: si autem illum cognoverit
frater hospitalis per duos menses, tunc debet
illi legi Regula. »  Tandem concilium Aquisgranense <note>(Can. 34)</note>:
 « Novitio non facilis in monasterium tribuatur
ingressus, et ut in cella hospitum probationis
causa hospitibus serviat paucis diebus. »  Sed haec
jam dudum abiere in dissuetudinem; nam Cluniacenses
novitios in hospitio nisi unum diem non retinebant
ex Udalrico lib. II, cap. 1; Cistercienses tres
duntaxat ex lib. Usuum, cap. 102; Camaldulenses
tres vel quatuor ex eorum Constitutionibus, cap. 58;
Vallisoletani tandiu quoad Regulam a capite ad calcem
<pb n="0812B"/>
perlegerint, et generali peccatorum confessioni
praeparandae dies aliquot insumpserint ex Constitutionibus
eorum, cap. 58.</p>
<p> <hi>Postea autem sit in cella novitiorum.</hi> ] Haec cella a
communi fratrum habitaculo erat separata, velut alterum
monasterium, suum habens claustrum, refectorium,
coquinam, dormitorium, infirmitorium,
lavatorium, ut patet ex antiqua delineatione monasterii
S. Galli; idque omnino ad mentem priscorum
monachorum, qui novitios corpori congregationis
misceri haud patiebantur, ut videre est apud Cassianum,
lib. IV, cap. 7, jam citato; in Vita S. Sabae
tom. III Monumentorum Ecclesiae Graecae; in Regula
S. Ferreoli, cap. 5, S. Fructuosi, c. 22; apud Bedam
in lib. IV Historiae Gent. Angl., cap. 23, et in
Vita S. Austrudis abbatissae Laudunensis, num. 34.
Ejusdem cellae fit mentio in Vita S. Hermelandi, in
Vita S. Guillelmi ducis et monachi Gellonensis,
in Reginonis Chronico: apud Leonem Ostiensem in
<pb n="0812C"/>
Chronico Cassinensi, lib. III, cap. 31; apud Udalricum,
lib. II, cap. 2; in Statutis Petri Venerabilis,
num. 19, et alibi passim. De ea mss. Farfensis monasterii
Consuetudines;  « Construatur cella novitiorum,
et sit angulata in quadri modis: videlicet
prima ubi meditentur, in secunda reficiant, in tertia
dormiant, in quarta latrina ex latere. » </p>
<p>Postea vero successu temporis coeperunt novitii
commisceri professis. Udalricus loquens de Cluniacensibus:
 « Quando pauciores sunt, non separatim
dormiunt. »  Statuta Lanfranci, cap. 18:  « In cella
novitiorum <emph>747</emph> dormiat, aut in dormitorio; si
coenobium cellam hujusmodi non habet, in claustro
separatim sedeat cum magistro suo in loco novitiis
deputato. »  Sed tandem Clemens papa VIII antiquam
formam restituere conatus est, decernens ut
in omnibus Ordinibus novitiatus haberetur communis,
in quo novitii loco a professis separato educarentur.</p>
<p> <hi>Ubi meditetur.</hi> ] In hoc quod dicit meditari, inquit
<pb n="0812D"/>
Bernardus Cassinensis,  « intelligit et lectionem, et
meditationem, et orationem, et psalmodiam, et omnia
quae ad spiritales actus comprehendantur, ut sit
hic meditatio quasi genus. »  Concinunt Boherius et
Turrecremata; sed et Smaragdus:  « Meditetur, inquit,
in canticis, et psalmis, et hymnis, sive in
regularibus praeceptis, quibus tradendus est, observandis. » </p>
<p> <hi>Manducet.</hi> ] Cum eadem omnino disciplina qua
monachi professi, ita ut  « Cum manducat lectionem
audiat, et sileat, »  sicuti loquitur Hildemarus. Audiendus
est hanc in rem Udalricus <note>(Lib. II, c., 2)</note> 
Novitii  « quando sunt pransuri, ante conventum
exeunt de ecclesia, et lotis manibus incedunt ad coquinam
regularem, ut singuli fabas suas apportent:
ad generale quoque apportandum, vel ad pulmentum
tanti surgunt de mensa, quanti opus fuerit, et ille
voluerit qui in loco cellerarii eis servit; nam et
<pb n="0813A"/>
lectiones habent, et scillam; et aliis modis simulant
eamdem disciplinam, quam nos in refectorio habemus. » 
Cassinense vero hunc in locum declarant,
 « quod novitii in refectorio comedant simul cum
monachis, sed in mensa segregata ab eis, ubi commode
videri possint a Patribus. » </p>
<p> <hi>Et dormiat.</hi> ] Et simul cum eo novitiorum magister,
qui ut in eos omnem sollicitudinem habere possit, ab
eis separari non debet: unde et Hildemarus:  « Ille
magister novitiorum debet cum illo manducare, et
dormire, et per omnia intentus debet esse, et nullo
modo debet illum dimittere; et ita debet admoneri,
et corrigi, et excommunicari, et flagellari sicuti monachum. » </p>
<p> <hi>Et senior ei deputetur talis, qui aptus sit ad lucrandas
animas.</hi> ] Quia novitios ab omni fratrum consortio
segregaverat, et solos remanere non parvi esset
periculi, sapientem eis seniorem, aptum ad lucrandas
animas praeficit, qui eos in vita religiose instituenda
informet. Quod sic intelligit Haeftenus
<pb n="0813B"/> <note>(Lib. IV, tract. 4, disq. 1)</note>,
ut singulis novitiis singuli
seniores deputandi sint: at quae ad id probandum
profert, minime evincunt. Et certe si singulis
novitiis singuli praeficerentur magistri, jam non separati,
sed professis permixti habitarent, nec necesse
foret separatam eis assignare cellam, cum novitiorum
numerus aliquando accedat ad numerum professorum.
Adde quod difficile esset tot in congregatione
reperire magistros: nam etsi nullo negotio
invenias qui regantur, aegre tamen reperies qui regere
possint; maxime in Haefteni sententia, qui seniorem
non tantum moribus, sed et aetate requirit.
Notat enim tria in eo requiri. <emph>748</emph> Primum ut sit
aetate et moribus senex; quia, inquit, verissima est
Cassiani sententia, non posse alios utiliter institui
ab eo  « qui virtutum laboriosa certamina reipsa non
fuerit expertus; harum enim rerum ratio nequaquam
potest otiosa meditatione doctrinaque verborum vel
tradi, vel intelligi, vel memoria contineri; totum
<pb n="0813C"/>
namque in sola experientia usuque consistit. »  Secundum
ut sit aptus ad lucrandas animas; qualem
describit S. Basilius his verbis <note>(Sermon. de Abdic.
rerum)</note>:  « In omnibus deinceps delectae tibi vitae
studiis certissimum ducem sequaris ejusmodi, videlicet
qui certum iter ad Deum volentibus pergere sciat
commonstrare, qui ornatus sit virtutibus, cujus universae
totius vitae actiones testimonio sint, charitatem
in eo erga Deum inesse, qui divinarum litterarum
scientiam habeat, virum integrum, ab avaritia
abhorrentem, minime libenter gerendis se negotiis
admiscentem, quietum, amantem Deum, egentium
studiosum, minime iracundum, immemoremque injuriarum,
natura propensum ad eos docendos qui ad
ipsum accedant, quem gloria inanis non inflat, superbia
non extollat, adulatio non frangat, severum
atque constantem, cui denique Deo nihil sit potius. » 
Tertium ut sollicite intendat super novitios: quonam
vero extendere se debeat ejus sollicitudo, S. Pater
<pb n="0813D"/>
explicat his verbis:</p>
<p> <hi>Et sollicitus sit si revera Deum quaerit.</hi> ] Quid sit
revera et in simplicitate cordis, ut aiunt, quaerere
Deum, docet S. Bernardus, scilicet  « non aliud tanquam
illum, non aliud praeter illum, non aliud post
illum. »  Et infra ait:  « Si nolumus frustra quaerere
Deum, quaeramus veraciter, quaeramus frequenter,
quaeramus perseveranter; ut nec prae illo aliud, nec
cum illo aliud, nec ab illo ad aliud convertamur:
facilius est enim coelum et terram transire, quam
ut sic quaerens non inveniat, sic petens non accipiat,
sic pulsanti non aperiatur. » </p>
<p>Jam vero si quis quaerat quibus indiciis dignoscatur
novitius ita quaerere Deum, respondet Adam abbas
Persenniae in epistola ad Osmundum monachum <note>(Tom. I Miscell. Baluz.)</note>:
 « Certe si ad illa tria ipsum
magister paratum invenerit; si in opere Dei ipsum
fervere cognoverit; si bono et laeto animo bonum
obedientiae superioribus, coaequalibus, inferioribus
<pb n="0814A"/>
exhibentem; si ad perferenda opprobria patientem
potest intelligere quod vere Deum quaerit; si tamen
felici perseverantia felix initium claudere non omittit. » </p>
<p> <hi>Ad opus Dei.</hi> ] Sive divinum officium, ut videat
 « an ad horam divini officii mox ut auditum fuerit
signum, relictis omnibus quaelibet fuerint in manibus,
summa cum festinatione occurrat, an de nocte festinet
alios praevenire ad opus Dei, num frequenter
tarde occurrat, et qua ex causa, an officium praevideat,
et sedulus sit in addiscendis iis quae illud
concernunt, »  ut loquitur Haeftenus <note>(Lib. IV, tract. 3,
disq. 5)</note>. Sed Smaragdus paulo latius hic opus Dei
intelligit et extendit, nimirum  « ad ea quae proprie
ad Deum pertinent, videlicet ad orationem, ad lectionem
divinam, ad vigilias nocturnas, cursusque diurnos,
ad jejunium, et ad omne divinum <emph>749</emph> officium. » 
Similiter Nicolaus de Fractura  « ad ea per
quae itur ad Deum, ut sunt horae canonicae, oratio
Dominica, lectio, psalmodia, et his similia. » </p>
<p> <hi>Ad obedientiam.</hi> ] Ut pote quae proprius sit vitae
<pb n="0814B"/>
coenobiticae scopus, in qua exercendus ante omnia
novitius, a qua si vel minimum abhorruerit, a congregatione
procul pellendus; nam, ut recte dicebat
Guillelmus abbas S. Theoderici <note>( <hi>De vit. solit, ad
fratres de Monte Dei</hi> )</note>;  « animalem discretum, novitium
prudentem, incipientem sapientem, in cella diu
posse consistere et in congregatione durare impossibile
est. Stultus fiat, ut sit sapiens; et haec omnis
sit ejus discretio, ut in hoc nulla sit discretio: » 
hinc et Severus Sulpicius de monachis loquens <note>(Dial. 1, c. 11)</note>:
 « Praecipua, inquit, ibi virtus et
prima est obedientia; neque aliter adveniens ad
monasterium abbatis suscipitur, quam qui tentatus
prius fuerit et probatus, nullum unquam recusaturus
quamlibet arduum, ac difficile, indignumque toleratu
abbatis imperium. »  Et Cassianus <note>(Lib. IV, c. 8)</note>:
 « Haec erit sollicitudo, et eruditio principalis, ut
doceat juniorem primitus suas vincere voluntates,
quem studiose in his ac diligenter exercens, haec illi
<pb n="0814C"/>
semper imperare de industria procurabit, quae
senserit animo ejus esse contraria. Multis siquidem
experimentis edocti tradunt monachum, et maxime
juniores, ne voluptatem quidem concupiscentiae suae
refrenare posse, nisi prius mortificare per obedientiam
suas didicerint voluntates. » </p>
<p> <hi>Ad opprobria.</hi> ] Quo nomine intelligit injurias,
humiliationes, irrisiones, abjectiones, aliasque tum
animi tum corporis mortificationes. Et hoc quia, ut
dicebat abbas Esaias <note>(Monum. Eccles. Graec., p. 445)</note>,
 « nihil adeo utile est novitio monacho ut contumelia;
nam quemadmodum arbor singulis diebus irrigata,
sic novitius contumelia affectus, et tolerans: »  unde
et S. Basilius <note>(Regul. fus., cap. 10)</note>:  « Erga quosvis
probandi modus sit, an ad omnis generis humilitatem
citra verecundiam appositi sint, ita ut vilissima
artificia injungi sibi sinant, quo certa ratione probetur,
num utile futurum sit eorum studium: maximo
vero si relicta quisquam illustriore vita ad eam
aspiraverit vitae humilitatem, quae est ad similitudinem
<pb n="0814D"/>
Domini nostri Jesu Christi; illi decernenda, et
injungenda talia quaedam, quae apud saeculares
homines turpia ducuntur; et observandum an cum
omni diligentia se non poenitendum Domino operarium
exhibeat. » </p>
<p> <hi>Praedicentur ei omnia dura et aspera.</hi> ] Primo
quidem ad portam monasterii antequam admittatur,
secundo in cella hospitum postquam admissus est,
tertio in cella novitiorum ubi probandus est. Quid
autem sit praedicare dura et aspera, ita explicat Adam
abbas Persenniae in praefata epistola <note>(Tom. I Miscell.
Baluz.)</note>:  « Hoc ei praedicare non est aliud quam ex
Scripturis aut ex propriis exemplis ostendere arctam
et arduam esse viam quae ducit ad vitam: quam
viam procul dubio non incedit, qui intrare per angustam
portam juxta praeceptum Domini non contendit. » </p>
<p>Porro etsi  « dura et aspera quasi idem videntur
<pb n="0815A"/>
esse, inquit Bernardus Cassinensis, illa tamen sunt
proprie dura, quae sunt per perseverantiam <emph>750</emph> 
durabilia; nam forte per duos aut tres dies quis
jugum Ordinis leviter portare posset, sed non
amanti ad finem usque perseverare valde difficile
esset. Aspera vero sunt cibus regularis, abstinentia
Ordinis, durus lectus, continuum silentium, prolixum
officium, longae vigiliae, abjectio sui, dura imperia
praelati, patientia in adversitatibus, totalis abrenuntiatio
mundi, et affectionis consanguineorum et
omnium propinquorum, vivere sine proprio, et sine
propria voluntate, et similia. » </p>
<p> <hi>Et si promiserit de stabilitatis suae perseverantia.</hi> ]
Id est promissurum se dixerit, quia adhuc promissio
ejus, quae ad professionem pertinet, recipienda non
est, inquiunt Bernardus Cassinensis, Richardus, et
Boherius.</p>
<p> <hi>Post duorum mensium circulum.</hi> ] Quos in hospitio
vult transigi Hildemarus, reliquis decem in cella
novitiorum peragendis; quamvis aequior Regulae
<pb n="0815B"/>
sensus indicare videatur integrum probationis annum
in cella novitiorum esse transcurrendum, ut etiam
haud obscure docent Smaragdus, Bernardus Cassinensis,
et Boherius, qui exponentes sequentia
verba: <hi>ducatur in supradictam cellam novitiorum,</hi> 
supponunt exivisse ex ea lectionem Regulae audiendi
gratia.</p>
<p> <hi>Et legatur ei haec Regula per ordinem.</hi> ] Juxta priscorum
monachorum instituta, quae venientibus ad
conversionem, ut sciant ad quid ingrediuntur, legi
Regulam mandant, ut videre est in Regula tertia SS.
Patrum, cap. 1; in Regula S. Caesarii ad virgines in
recapitulatione, cap. 8; in Regula S. Aureliani, cap. 1;
S. Ferreoli, cap. 5; Tarnatensis monasterii, cap. 1, et
Magistri. A quibus, si S. Caesarium excipias, in hoc
rantum differt S. Benedictus, quod illi semel tantum
introeunti sive admisso legendam decernunt Regulam;
S. Benedictus vero ter in ipso probationis
anno; cujus statutum renovavit Gregorius papa IX
in Constitutione pro monachis Benedictinis, decernens,
ut admittendis  « novitiis dura praedicentur et
aspera; et eisdem admissis legatur, et exponatur
regula ter in anno, probationis terminis a B. Benedicto
constitutis. » </p>
<p>Hanc lectionem fieri <hi>per ordinem</hi> S. Pater instituit,
quod Bernardus Cassinensis exponit, ut non sit
 « superficialis, sed diligens, et expositiva, et intelligibilis.
Et hoc est, inquit, legere per ordinem. » 
Hinc et Hildemarus:  « Bene dixit, <hi>legatur ei regula
per ordinem,</hi> ut sciat quid observare debeat, et
manifestare illi debet totum sensum regulae. » </p>
<p>Locus autem huic lectioni deputatus erat capitulum
seu auditorium, ut patet ex Smaragdo et Bernardo
Cassinensi; quorum primus exponens illud
Regulae: <hi>Ducatur in supradictam cellam novitiorum.</hi> 
 « Intelligitur, inquit, exisse eum ab ipsa cella novitiorum,
et venisse ad auditorium, sive ad eum
quem abbas elegit locum, et ibi audire Regulae
praeceptum; et tunc iterum reverti in cellam novitiorum. » 
<pb n="0815D"/>
Alter vero in eumdem locum:  « Quia de
illa exierat, ut admonitionem abbatis <emph>751</emph> audiret,
et suam ipse voluntatem de stando vel exeundo
dicere posset; exierat enim ad aliquod auditorium,
vel ad ipsum capitulum. »  Sed Hildemarus hospitium
designat:  « Sub duobus vel tribus diebus potest illi
legere regulam, et manifestare sensum regulae . . . . .
deinde postquam in hospitali legerit regulam, »  etc.
Praeter hanc regulae lectionem, concilium Aquisgranense
decernit,  « ut monachi omnes, qui possunt,
Regulam memoriter discant. »  Idem praescribunt
Constitutiones Othoboni legati in Anglia anno 1248,
apud Spelmannum tom. II Conc. Angliae, pag. 285.</p>
<p> <hi>Et dicatur ei.</hi> ] Scilicet in capitulo, coram omnibus
ex lib. Usuum Cisterciensium.</p>
<p> <hi>Ecce lex.</hi> ] Legem nuncupat suam Regulam, de qua
appellatione videsis Haeftenum l. II, tract. 2,
disq. 1.</p>
<p>
          <pb n="0816A"/> <hi>Sub qua militare vis.</hi> ] Apposite hunc in locum
Smaragdus:  « Non ait, ecce lex sub qua quiescas,
vel vacans otio quietus vivas; sed sub qua militare
vis, inquit, ut intelligas quia militia est vita hominis
super terram, et sicut mercenarii dies ejus. » </p>
<p> <hi>Tunc ducatur in supradictam cellam novitiorum.</hi> ]
Fratrum orationibus commendatus, ex Udalrico l. II,
c. 26:  « et aliquando, inquit, si videtur unum psalmum
post singulas horas in illo die cantari, »  abbas
jubeat.</p>
<p> <hi>Et iterum probetur in omni patientia.</hi> ] Nam, ut dicit
Guillelmus abbas S. Theoderici <note>(Ad Frat. de Mont.
Dei, num. 17)</note>,  « Pia simplicitas, et in professione
religionis, et solitudinis novus homo, qui non habet
vel rationem ducentem, vel rationem trahentem, vel
discretionem moderantem; sed vi quadam utitur in
semetipsum, tanquam a figulo figmentum lege quadam
mandatorum Dei quasi manibus alienis faciendus est,
et formandus in omni patientia, et in rota volubilis
obedientiae, et in igne probationis suae plasmatoris
<pb n="0816B"/>
et formatoris sui voluntati et arbitrio subdendus,
etc. »  Atque ita S. Plato in monasterium Symbolorum
admissus,  « omnia recte faciens, reprehendebatur
coram hospitibus, et veluti si laudatus fuisset,
perseverabat immotus: vir laude dignissimus legebat,
audiente fraternitate, ut congruum erat; et velut si
obsone vitioseque legisset, castigatus verecundabatur
sapientissimus, etc., »  quemadmodum scribit Theodorus
Studita in ejus Vita, n. 12 <note>(Bolland., 4 April.)</note>. <hi>Vide</hi> 
 Petr. Blesens., epist. 13.</p>
<p> <hi>Suscipiatur in congregatione.</hi> ] Post expletum scilicet
annum, quod temporis spatium ad probandos tirones
praefixerant sibi veteres monachi, ut patet ex hoc
Cassiani testimonio <note>(Lib. IV, cap. 7)</note>:  « Cumque integro
anno deserviens absque ulla querela suum circa
peregrinos exhibuerit famulatum . . . admittendus ex
hoc congregationi fratrum, alii traditur seniori, qui
decem juvenibus praeest. »  Ex Regula S. Caesarii ad
virgines <note>(Cap. 3)</note>:  « Ei ergo quae Deo inspirante
<pb n="0816C"/>
convertitur, non licebit statim habitum religionis
assumere, nisi antea in multis experimentis fuerit
voluntas illius approbata, sed uni ex senioribus tradita
annum <emph>752</emph> integrum in eo quo venit habitu
perseveret. »  Ex Regula S. Ferreoli <note>(Cap. 5)</note>:  « Si
quis veniat religionem expetens, monasterium intraturus,
nisi elapso prius anni circulo, vel certe si
abbati visum fuerit aliquantulum temperare, antequam
sex mensium dierum numerus compleatur,
monachorum contubernio non jungatur. »  Ex Regula
Tarnatensi <note>(Cap. 1)</note>:  « Et nisi expleto anno nullus
mutare habitum permittatur. »  Ex Regula 1 S. Fructuosi <note>(Cap. 21)</note>:
 « Sicque anno illo integro uni
spiritali traditus seniori, non statim commiscendus
erit congregationi. »  Ex secunda Regula <note>(Cap. 18)</note>:
 « Anno integro a cunctis fratribus ex industria
conviciis comprobatur. »  Denique ex Regula Magistri <note>(Cap. 90)</note>:
 « Cum ergo ex illa die omnia cum caeteris
fratribus inculpabiliter in monasterio per annum
integrum expleverit, tunc demum sine aliqua dubitatione
<pb n="0816D"/>
tondeatur, vel ei sancti propositi vestes
mutentur. »  Quamvis annuam probationem aliquando
ex justis rationibus contrahi permittant S. Caesarius,
S. Ferreolus, S. Fructuosus, Regula Tarnatensis, et
quidem S. Ferreolus ad sex menses. Illud etiam
contrahit S. Isidorus ad trimestre spatium in Regulae
c. 4. Sed in Acaemetarum monasterio sufficiebat
dierum quadraginta probatio, ut constat ex Vita S.
Joannis Calybitae, qui saeculo IV florebat; cuique in
congregatione admitti postulanti abbas respondisse
dicitur <note>(Bolland., 15 Januar.)</note>:  « Nobis mos est, ut
qui vitam monasticam profiteri velit, quadraginta
dies apud monasterium maneat; et cum exercitationis
regulam consideraverit, ita tondeatur. »  Licet
ille morae impatiens ab abbate obtinuerit, ut eadem
die  « et ad monasterium venerit, et monachus sit
factus. »  Quapropter haudquaquam mirum videri
debet quod ait Petrus Venerabilis, ad S. Bernardum
<pb n="0817A"/>
scribens <note>(Lib. I, epist. 28)</note>:  « Nos quando expedire
videmus annum ad novitii susceptionem integrum
exspectamus: aliquando post dimidium annum
caeteris illum fratribus aggregamus: multotiens non
tantum mensem, aut hebdomadam, sed nec biduum
praestolamur: semper tamen quod animabus utilius
esse perpendimus facere non differimus; sic charitatem
sequentes, regulam sequimur. »  Et in Statutis <note>(Statut. 37)</note>:
 « Statutum est ut pro annua et regulari
probatione, saltem menstrua, hoc est unius mensis
probatio erga novitios observetur antequam voto
promissae obedientiae astringantur. »  Porro quamvis
haec praxis explicite in regula non contineatur, eam
tamen his rationibus defendere nititur.</p>
<p>Primo, quia nec Dominus, nec apostoli accedentes
ad fidem in annum repellebant; sed volenti abire
tantum ad sepeliendum Patrem Christus non permisit.</p>
<p>Secundo. « Nec contrarii sumus regulae, inquit,
quoniam charitatis oculum erga salutem proximi
<pb n="0817B"/>
apertum habemus; perpendimus enim quia si eum ab
Ordine nostro tam aspere deterreremus, ad saeculum
convertens post Satanam converteretur; et qui in
salutem venerat, in perniciem laberetur . . . . . Pertractamus
et hoc, quia saepe etiam invitis bona praestantur:
hoc dicimus quod apud nos saepe contingere
cernimus: nonnulli huic jugo colla submittentes
post aliquantum temporis <emph>753</emph> diversis seu tentationibus,
seu tribulationibus oppressi, ad faeces mundi,
quas dimiserant reverterentur, nisi cogitarent
quod semel fecerunt non posse absque damnatione
aeterna praevaricari; qui si aliquando hoc praesumunt,
postmodum tamen hoc timore compulsi ad ovile
revertuntur; et quia se aliter salvari non posse
cognoscunt; velint nolint, servant quod voverunt. » </p>
<p>Tertio, adversariis objicit, et proposito suo adaptat
illud Regulae: <hi>Sic abbas omnia temperet atque disponat,
ut animae salventur.</hi> </p>
<p>Quarto, quod charitatis intuitu plerumque Ecclesiae
<pb n="0817C"/>
magistris Patrum instituta transgredi licet, et ad
utilitatem animarum regularum praecepta moderari;
id quod multis probat exemplis, et fusissime tractat.</p>
<p>His accedit Petri Damiani testimonium <note>(Opusc. 16,
cap. 9)</note>, qui relato Regulae textu, <hi>Noviter quis veniens
ad conversionem non tam facilis tribuatur ingressus,
sed, sicut ait Apostolus: Probate spiritum si ex Deo est;</hi> 
ex eo sic infert:  « In quibus verbis patenter cognoscitur
quia quisquis ad conversionem divino spiritu
provocatus accesserit, tam morosae probationis interstitio
penitus non egebit. » </p>
<p>Sed istis rationibus refragatur istud Alexandri II
papae suffragium:  « B. Benedicti Regula, et praecipue
patris et praedecessoris nostri sancti Gregorii
canonica institutio interdicit monachum ante unius
anni probationem effici. »  Quidquid sit, sive licite,
sive illicite ante expletum probationis annum quis
profiteatur, validam esse professionem, si ex utriusque
partis consensu fiat, declaravit Innocentius III,
asserens <note>(3 decretal. de Regul.,
etc., cap. Ad apostolicam)</note>,
<pb n="0817D"/>
 « Tempus probationis a SS. Patribus fuisse
indultum non solum in favorem conversi, sed etiam
monasterii, ut et ille asperitates istius, et istud mores
illius valeat experiri. Si tamen ante tempus probationis
regulariter praefinitum, is qui converti desiderat,
habitum recipit, et professionem emittit, abbate
per se vel per alium professionem recipiente,
monasticum et monachalem habitum concedente,
uterque renuntiare videtur ei quod pro se noscitur
introductum: ideoque obligatur per probationem
emissam pariter et acceptam ad observantiam regularem,
et vere monachus est censendus, quia multa
fieri prohibentur, quae si facta fuerint obtinent firmitatem. » </p>
<p>Nunc vero ex decreto concilii Tridentini <note>(Sess. 25,
de Regul., cap. 19)</note> emissa ante annuum probationis
tempus professio nulla censetur. Nec immerito:
nam, ut objiciebant olim Cluniacensibus Cistercienses,
<pb n="0818A"/>
 « inde contigit, ut quia incaute recipiuntur, incautius
recepti conversentur; et quia ad quod veniunt
venientes non intelligunt, jam caeteris sociati, quid
agere debeant nesciunt; dumque in stadio more
athletarum ante pugnam non exercentur, ad conflictum
venientes, cum pugnare debeant fugiunt; et
cum fortiter dimicantes vincere, ut pote talium inexperti
vincuntur. »  Unde non sine causa Fuldenses
olim monachi in supplici ad Carolum Magnum libello
postularunt <note>(Num. 7)</note>,  « ut nullus ante probationem
suscipiatur, neque corpori monasterii societur, ne
forte aliquis magis propter commoda terrena, quam
propter aeternae vitae amorem se <emph>754</emph> monasterio
sociare voluerit, et receptus inhonesto suo more
conturbet fratres. »  Et concilium Cloveshoviae <note>(Apud
Spel. tom. I Conc. Angl.)</note> an. 747 celebratum, can. 24
decernit,  « ut si quis saecularium sanctae professionis
famulatum subire desiderat, non antea tonsurae habitum
suscipiat quam illius conversatio et mores ac
morum qualitas secundum monasticae regulae definitionem
<pb n="0818B"/>
manifestius probetur, juxta apostolicum praeceptum: <hi>Probate spiritus si ex Deo sunt,</hi> 
 nisi aliqua
rationabilis causa ut ante suscipiatur in congregationem
persuadeat. » </p>
<p>Sed quaeritur quandonam censendus sit incipere
probationis annus. Si Smaragdo fides sit,  « hic anni
cursus impletur novitio a tempore quo pulsans venit
ad monasterium, cui et ordinatim in hoc anni circulo
ter lecta est regula demoranti adhuc in cella novitiorum. » 
Hildemarus probationis annum incipit a
tempore quo cellam hospitum ibi serviturus ingreditur,
duos nimirum menses in hospitio, decem
duntaxat in cella novitiorum vult demorari novitium.
Cistercienses a die quo cellam novitiorum inhabitat
ex lib. Usuum cap. 102. Idem sentire videtur Boherius,
dum menses duos in cella novitiorum tirones
manere requirit antequam eis primo regula legatur.
Bursfeldenses a die quo novitius novitiali veste indutus
est.</p>
<p>
          <pb n="0818C"/>Sed qui forte nonnullis prolixior visus est ad
probandos novitiorum mores anni circulus, ab aliis
plus aequo brevior judicatus est: cui consequenter
alterum annum adjiciendum esse existimavit S. Gregorius
papa, Fortunato episcopo Neapolitano sic
scribens <note>(Lib. VIII, epist. 23)</note>:  « Monasteriis omnibus
fraternitas vestra interdicat ut eos quos ad conversionem
susceperint, priusquam biennium in conversione
compleverint, nullo modo audeant tonsurare;
sed hoc spatio vita moresque eorum sollicite comprobentur,
ne quis eorum aut non sit contentus eo
quod voluit, aut ratum non habeat quod elegerit
nam cum grave sit inexpertos hominum obsequiis
sociari, quis possit dicere quanto sit gravius ad Dei
servitium improbatos applicare? » </p>
<p>Sed neque hoc spatio contenti fuere nonnulli.
Regula S. Pachomio ab angelo tradita triennium
praescribit; in ea siquidem, prout exstat apud Palladium <note>(Laus. c. 38)</note>.
haec lego:  « Qui semel ingreditur,
nec potest cum eis ad triennium sustinere certamen,
<pb n="0818D"/>
non admittes; sed cum opera fecit difficiliora,
sic prodeat post triennium. »  Atque huc respicere
videtur Joannes Antiochenus in oratione in
monast. donationes laicis, num. 14 <note>(Tom. I Mon.
Eccles. Graec.)</note>, ubi sic scribit:  « Sacra monachorum
lex praecipit ut qui mundo mundique rebus jam renuntiat,
a monasterii praeposito ac fratribus recipiatur
per integrum triennium vero probetur si fieri possit
monachus; et si quidem visus fuerit idoneus, tondeatur,
et cooptetur ad monachorum collegium: sin
minus, redeat unde profectus est.</p>
<p>Hanc quoque triennalis probationis regulam tam
civilibus quam ecclesiasticis legibus confirmatam
reperimus. Justinianus imperator in novella 5 sic
loquitur:  « Sancimus sacras sequentes regulas eos
qui singularem conversationem profitentur, non
prompte mox a reverendissimis <emph>755</emph> praesulibus
venerabilium monasteriorum habitum percipere monachalem;
<pb n="0819A"/>
sed per triennium totum, sive liberi forte
sint, sive servi tolerare, nondum monasticum habitum
promerentes, sed tonsura et veste eorum qui
laici vocantur uti, et manere. »  Et paulo post:
 « Cum triennio toto in ea vita permanserint, optimos,
semetipsos et tolerabiles aliis monachis et praesuli
demonstrantes, hos promereri vestem atque tonsuram. » 
Idem tamen imperator alibi ita habet <note>(Novell.
123)</note>:  « Si quis ad monasticam venire vitam
voluerit, jubemus ut siquidem de eo constet, quod
nulli servili conditioni obnoxius sit, praesul monasterii
habitum illi quando sibi visum fuerit adhibeat:
si de eo non constet, cuinam conditioni obnoxius
sit, intra tres annos habitum is monasticum non
assumat; sed intra praedictum tempus monasterii
praesul periculum facito, si pedem referre velit. » 
In conciliis etiam Constantinopolitanis I et II, can. 5,
decernitur,  « ut nemo monachi habitu dignus putetur,
priusquam triennii tempus eis ad experientiam
relictum eos probatos et dignos esse tali vita ostendit. » 
<pb n="0819B"/>
Similiter in concilio Aurelianensi V, can. 19,
sanctimonialibus quae non perpetuo tenentur inclusae,
probationis triennium ante habitus susceptionem
decernitur. Idem observari voluit S. Gregorius erga
milites quos monastico habitu indui vetuit <note>(Lib. VII,
epist. 11)</note>,  « nisi eorum vita subtiliter fuerit inquisita;
et juxta normam regularem, inquit, debent in
suo habitu per triennium probari, et tunc monachicum
habitum Deo auctore suscipere. »  <hi>Vide</hi> Mabillonii
tom. II Analect., pag. 207.</p>
<p>Multo severior exstitit quorumdam monachorum
disciplina, qui suos tirones ad multos annos probabant.
Sic Isidorus quidam Alexandrinae civitatis
primarius in monasterium veniens, teste S. Joanne
Climaco <hi>(Gradu 4)</hi>,  « cum septem annos peregisset,
atque ad profundissimam humilitatem compunctionemque
pervenisset, voluit Pater post incomparabilis
viri tolerantiam, cujus superiori tempore aptum
documentum dederat, hunc fratribus connumerare. » 
<pb n="0819C"/>
At multo magis stupendum videtur quod de alio fratre
cui nomen Abbacyro refert idem auctor: hic
enim interroganti cur quotidie a mensa expulsus juberetur
incoenatus dormire, respondit <hi>(Ibidem)</hi>:
 « Crede mihi, Pater, probant me Patres mei utrum
monachus esse cupiam; non autem vere id faciunt:
quam ego Patris aliorumque intentionem non ignorans,
levissime ac sine ulla molestia omnia tolero;
et ecce decimum quintum jam annum ego istud
cogitans, sicut et ipsi quando monasterium intravi,
dixerunt mihi quod usque ad trigesimum annum
renuntiantes probare solerent. » </p>
<p> <hi>Sciens lege Regulae constitutum, quod ei ex illa die
non liceat de monasterio egredi.</hi> ] Ut scilicet ad saeculum
revertatur; quia, ut dicit S. Leo papa ad Rusticum
episcopum scribens:  « Propositum monachi
proprio arbitrio aut voluntate susceptum deseri non
potest absque peccato. »  Ita citatur in excerptis
Egberti episcopi Eboracensis, apud Spelmannum
tom. I Concilii Angl. anno 750, et a Gratiano 20,
<pb n="0819D"/>
quaest. 3, cap. <hi>Propositum;</hi> hinc <emph>756</emph> Chalcedonense
concilium <note>(Act. 5, can. 7)</note>:  « Qui monachorum vitam
expetiverunt, statuimus neque ad militiam, neque
ad dignitatem aliquam venire mundanam; sed
hoc tentantes, et non agentes poenitentiam, quominus
redeant ad hoc quod propter Dominum primitus
elegerunt, anathematizari. »  Idem docet S. Basilius
in Constitutionibus monasticis, cap. 22; S. Caesarius
in Regula ad monachos et ad virgines, cap. 1, et
sanctus Aurelianus in Regula monachorum, cap. 2. <hi>Vide</hi> 
 Petri Blesensis epist. 13.</p>
<p> <hi>Nec collum excutere de sub jugo regulae, quam sub
tam morosa deliberatione licuit excusare aut suscipere.</hi> ]
Ad hunc locum respicere videtur Petrus Blesensis ad
E. priorem de monasteriolo scribens in haec verba
<pb n="0820A"/> <note>(Epist. 131)</note>:
 « Quandoque in arbitrio fuit jugum
Domini non recipere, semel autem acceptum non licebit
abjicere: Deus ergo nunc exigit oblatum, qui
non exegerat offerendum: voluntas in necessitatem
translata est, et vinculo professionis arctaris reddere
vota, quae distinxerunt labia tua. » </p>
<p> <hi>Suscipiendus autem in oratorio coram omnibus promittat
de stabilitate sua et conversione morum suorum,
et obedientia coram Deo et sanctis ejus.</hi> ] Formam hic
substantiamque professionis monasticae S.  P. Benedictus
exprimit; cujus varias et ab antiquis nobis
relictas hic referre haud erit fortassis abs re.</p>
<p>
          <emph> <hi>Ex epistola Theodemari abbatis Cassinensis ad
Carolum Magnum.</hi> </emph>
        </p>
<p>In nomine Domini. Promitto me ego ille in sacro
monasterio B. martyris, sive confessoris ill., secundum
instituta B. Benedicti coram Deo et SS. angelis
suis, praesente etiam abbate nostro illo omnibus diebus
meis in hoc sancto monasterio amodo et deinceps
<pb n="0820B"/>
perseveraturum, et in omni obedientia quodcunque
mihi praeceptum fuerit, obediturum. Ego ille
talis hanc promissionem a me factam manu propria
coram testibus scripsi et roboravi.</p>
<p>
          <emph> <hi>Ex chartulario Bellilocensi.</hi> </emph>
        </p>
<p>Ego frater Geraldus promitto stabilitatem meam
loci istius secundum Regulam S. Benedicti et SS.
apostolorum Petri et Pauli, in praesentia Domini Geraldi
abbatis, et caeterorum fratrum: et cedo aliquid
de rebus meis ad istud monasterium quod est constructum
in honorem S. Petri, ubi vir venerabilis
Geraldus abbas praeesse videtur.</p>
<p>
          <emph> <hi>Ex Smaragdo.</hi> </emph>
        </p>
<p>Ego ille in hoc monasterio sancti illius promitto
stabilitatem meam, et conversionem morum meorum,
et obedientiam secundum Regulam S. Benedicti coram
Deo et sanctis ejus.</p>
<p>
          <emph> <hi>Ex Udalrico, lib.</hi> II, <hi>cap.</hi> 27.</emph>
        </p>
<p>
          <pb n="0820C"/> <emph>757</emph> Ego frater promitto stabilitatem monachi,
et conversionem morum meorum, et obedientiam secundum
Regulam S. Benedicti coram Deo et sanctis
ejus, in hoc monasterio, quod est constructum in
honore BB. apostolorum Petri et Pauli, in praesentia
domni N. abbatis.</p>
<p>
          <emph> <hi>Ex ms. codice S. Dionysii in Francia.</hi> </emph>
        </p>
<p>Ego frater N. humilis monachus monasterii S.
Dionysii in Francia, Parisiensis dioecesis, voveo et
promitto Deo, B. Mariae, B. Dionysio, B. Benedicto,
et omnibus sanctis, et tibi, Pater, obedientiam,
castitatem, paupertatem. Insuper promitto loci stabilitatem,
morum conversionem, secundum hujus
loci constitutionem, et Patrum traditionem testibus
praesentibus.</p>
<p>
          <emph> <hi>Ex primo commentario Boherii.</hi> </emph>
        </p>
<p>Ego frater P. B. promitto stabilitatem meam, conversionem
morum meorum, et obedientiam secundum
<pb n="0820D"/>
Regulam S. Benedicti coram Deo et sanctis
ejus, in hoc monasterio S. Aniani, ad cujus honorem
est constructum.</p>
<p>Eadem est formula Bursfeldensium; Cassinensium
vero, Vallisoletanorum, sanctimonialiumque in Belgio
habes apud Haeftenum lib. IV, tract. 5, disq. 4.</p>
<p>
          <emph> <hi>Formula Cisterciensium.</hi> </emph>
        </p>
<p>Ego frater N. promitto stabilitatem meam, et conversionem
morum meorum, et obedientiam secundum
Regulam S. Benedicti abbatis coram Deo et omnibus
sanctis ejus, quorum reliquiae hic habentur, in hoc
loco qui vocatur N. ordinis Cisterciensis, constructo
in honorem beatissimae Dei Genitricis semper
virginis Mariae, in praesentia domni N. ejusdem loci
abbatis.</p>
<p>
          <emph> <hi>Ex Statutis Guigonis, cap.</hi> 23.</emph>

<pb n="0821A"/>
        </p>
<p>Ego frater ille promitto stabilitatem, et obedientiam,
et conversionem morum meorum coram Deo
et sanctis ejus, et reliquiis istius eremi, quae constructa
est in honorem Dei, et B. semper virginis
Mariae, et B. Joannis Baptistae, in praesentia domni
illius prioris.</p>
<p>
          <emph> <hi>Ex oratione Joannis Antiocheni in monast. donationes
laicis tom.</hi> I <hi>Monum. Eccles. Graecae.</hi> </emph>
        </p>
<p>Renuntio parentibus, fratribus, cognationibus,
amicis, familitabilitate, a sarabaitis morum conversione, ab anachoretis
obedientia, quemadmodum hic notat Bernardus
Cassinensis.</p>
<p>Secundum est, tria praedicta vota non simpliciter
et absolute promitti, sed <hi>secundum regulam,</hi> quod
non solum super obedientiam cadit, sed etiam super
stabilitatem et conversionem morum, ita ut monachus
eam stabilitatem servet quam regula et loci constitutiones
praecipiunt; mores ad eorum praescripta
convertat, et obediat praelato in iis quae regulae conveniunt;
hinc S. Bernardus:  « Non parum, inquit,
praelati praescribitur voluntati, quod is qui profitetur,
spondet quidem obedientiam, non tamen omnimodam,
<pb n="0824A"/>
sed determinate secundum regulam, nec aliam
quam S. Benedicti; ut oporteat eum qui praeest, non
frena suae laxare voluntati super subditos, sed praefixam
ex regula sibi scire mensuram, et sic demum
sua imperia moderari circa id solum quod rectum
esse constiterit. Proinde si professo secundum illam
regulam abbas meus mihi aliud forte imponere tentaverit
quod non sit secundum regulam, aut etiam
quod non sit secundum ista instituta, verbi causa,
Basilii, Augustini, Pachomii, quaenam mihi, quaeso, in
hac re necessitas imminet obsequendi? Solum quippe
id a me posse exigi arbitror, quod promisi. Videtis
jam ergo obedientiae limites quos requiritis, si modus
est obeditionis, tenor professionis, nec se valeat extendere
potestas imperantis, nisi quatenus attigerit
votum profitentis. » </p>
<p>Tertium, nullam paupertatis aut castitatis mentionem
facit in ea professionis formula quam nobis
praescripsit, id quod nobiscum commune est Carthusianis,
<pb n="0824B"/>
Praemonstratensibus, Carmelitis, et Eremitis
S. Augustini, ut probat Haeftenus lib. IV, tract. 6,
disq. 6; neque tamen minus tenentur monachi ad
castitatem et paupertatem quam ad obedientiam;
quippe, ut ait Innocentius III <note>( <hi>Cap.</hi> Cum ad monasterium)</note>,
 « Abdicatio proprietatis, sicut et custodia
castitatis adeo est annexa regulae monachali, ut contra
eam nec summus pontifex possit licentiam indulgere. » 
Sunt qui paupertatem et castitatem sub
conversione morum contineri existimant, <emph>762</emph> ut
Bernardus Cassinensis, Boherius et alii: nonnulli
sub obedientia, ut S. Thomas, Turrecremata, etc.
Certe sub utraque, imo etiam sub stabilitate. Haec
enim ita monasticae professioni sunt connexa, ut ab
ea nequeant separari, et qui unum promiserit alia
promittere censeatur, non secus ac clerici dum sacris
ordinibus initiantur, tacite continentiam profiteri
noscuntur. Non defuerunt tamen, nec desunt etiam
nunc ex nostris, qui castitatem et paupertatem explicite
voveant, ut Dionysiani, quorum formulam
<pb n="0824C"/>
supra retulimus; Coelestini, ex eorum Constitutionibus,
cap. 5, § 13; nonnullae sanctimoniales in Gallia
et in Belgio.</p>
<p>Quartum, professionem emittendam esse in oratorio,
uti cum sancto Benedicto decernit S. Fructuosus
in Regulae cap. 21, statuens ut  « expleto anno, probatus
moribus, et laboribus elimatus, percepta in ecclesia
benedictione, fratrum societate donetur. »  Et
recte quidem, ut actio sacra in loco sacro perageretur,
et qui Deo se consecrat, Deum, qui speciali modo
templum inhabitat, habeat praesentem.</p>
<p>Quintum, ut magis sollicitos reddendae professionis
faceret monachos, Deum et sanctos ejus testes adhiberi
voluit: <hi>coram Deo et sanctis ejus,</hi> inquit.</p>
<p> <hi>Ut si aliquando aliter fecerit.</hi> ] Stabilitatem deserens
apostatando, modos regulares abjiciens ad saeculariter
vivendum se dando, obedientiae frenum dimittens
per campos propriae voluntatis discurrendo, ut loquitur
Bernardus Cassinensis.</p>
<p> <hi>Ab eo se damnandum sciat, quem irridet.</hi> ] Se damnandum
<pb n="0824D"/>
sciat tanquam sacrilegum;  « nam qui seipsum
Deo obtulit, si postea ad aliud vitae genus resiliat,
sacrilegus redditur, dum seipsum furatur, et oblationem
Deo factam aufert, »  inquit S. Basilius <note>(Regul.
fus., cap. 14)</note>: unde et S. Gregorius ad Venantium
quemdam ex monacho cancellarium Italiae factum
scribens <note>(Lib. I Regist., cap. 33)</note>, eum ita adoritur:
 « Ananias pecunias Deo voverat, quas post diabolica
victus persuasione subtraxit: sed qua morte mulctatus
est scis. Si ergo ille mortis periculo dignus fuit qui
eos quos dederat nummos abstulit, considera quanto
periculo in divino judicio dignus eris, qui non nummos,
sed temetipsum Deo omnipotenti, cui te sub
monachali habitu devoveras, subtraxisti. »  <hi>Vide</hi> Cassianum,
lib. IV, cap. 33, et Petrum Damiani, opusc.
16, cap. 4.</p>
<p> <hi>De qua promissione sua faciat petitionem ad nomen
sanctorum, quorum reliquiae ibi sunt, et abbatis praesentis.</hi> ]
<pb n="0825A"/>
Hanc petitionem cum promissione confundunt
recentiores Regulae commentatores, licet ex ipso Regulae
textu non obscure videantur distingui; id quod
amplius patet ex antiquis Regulae commentatoribus
Smaragdo et Hildemaro: uterque enim hunc initiandi
monachi ordinem commemorat, ut primo novitius
promittat <hi>de stabilitate, conversione morum, et obedientia
secundum Regulam S. Benedicti.</hi>  « Et cum haec
dixerit promittens, inquit Hildemarus, tunc <emph>763</emph> 
debet facere petitionem, id est, aut tunc debet scribere
ipsam petitionem, aut si scripta fuerit ipsa petitio,
tunc in praesentia debet scribere aliquid ibi, hoc
est nomen suum, aut si non sapit scribere, tunc in
praesentia fratrum ibi debet facere signum crucis:
deinde cum hoc fecerit, tunc debet ipsam petitionem
manu sua ponere super altare. »  Sed multo clarius
Smaragdus, qui utriusque et petitionis et promissionis
formulas in suo commentario exhibet. Promissionis
formulam supra retulimus, hic petitionem repraesentare
alicujus erit fortassis operae pretium.</p>
<p>
          <pb n="0825B"/>Monachatus mei tirocinium diligenter attendens,
considero quod petitioni meae primum non facilis monasterii
concessus est introitus, sed diu mihi pulsanti,
vix hospitii locus est attributus misericorditer, in
quo perpaucos dies demoratus, novitiorum sum domum
progressus, in qua mihi dura et aspera primo
diligenter a seniore sunt praedicata, et stabilitatis
meae promissio suppliciter adimpleta, qui senior
comminans mihi haec terribiliter verba auribus intimabat:
Sciendo scias quoniam si post promissionem
regularis observantiae retro convertens respexeris,
aptus regno coelorum non eris. Insuper qualibus te
tectum vestibus monasterii claustra susceperunt, in
talibus te fore ab illis projiciendum cognosce. Et quia te
pannis exspoliatum veteribus, pariterque exspoliatum
vitiis perdiderat mundus, fas est utroque vestitum
suum recipiat servum ad ignominiam omnium in perpetuo
servandum. Ego autem Davidico confortatus
exemplo, Domino clamans, aiebam: <hi>Propter verba
<pb n="0825C"/>
labiorum tuorum ego custodivi vias duras:</hi> certissime
sciens, quia si particeps Christi passionis fuero, ero
et resurrectionis. His et similibus confortatus divinis
oraculis, omnia me constanter perpeti pro vita profitebar
aeterna. Hanc nostram cernens Pater constantiam,
ter jussit in anno per ordinem nobis legere
pariterque tradere regulam cum protestatione monentis
atque dicentis: Ecce lex sub qua militare vis:
si potes observare, ingredere; si non potes, liber
discede. Hoc ergo videns ordinatissimum, atque morosum
mihi spatium attributum, dubitationis aditu
praetermisso, ut me jam vestro corpori sociare dignemini,
lacrymabiliter rogans deposco. Ego vero jam
mecum salvationis deliberatione salubriter adhibita,
promitto in omnibus hujus regulae custodire, Domino
juvante, instituta, libenterque abbatis mei servare
praecepta, fratrumque majorum cunctis Domino favente
obtemperare mandatis, et propter aeternam
libertatem legibus hujus regulae deinceps me polliceor
fideliter mancipari, ita ut jam non mihi ex hac
<pb n="0825D"/>
die liceat egredi de monasterio, collumque sub regulae
excutere jugo, quod sub annali optione aut
excusare licuit, aut suscipere; sed, ut praefatus sum,
omni excusatione postposita, promitto stabilitatem
monasterii, morumque meorum conversionem, et
propter professionis meae servitium, et vitae aeternae
praemium, metumque gehennae, sanctae me obedientiae
coram Deo et angelis ejus militaturum subjicio.
Et ut haec promissionis meae petitio a vobis firmiter
teneatur, ad nomen sanctorum quorum hic reliquiae
continentur, et praesentis abbatis illis <emph>764</emph> conscriptam
petitionem trado in perpetuum habendam, et
manu mea roboratam super altare pono, in hoc monasterio
perenniter conservandam.</p>
<p>Duas alias petitionis formulas ad calcem saec. IV
Bened., part. I, p. 738, edidit noster Mabillonius, in
quibus perinde ac in promissione novitius stabilitatem,
conversionem morum, et obedientiam, aut quid
<pb n="0826A"/>
hujusmodi promittit; sed promissione Deo, petitione
veluti contractu et pacto abbati ac religioni obnoxium
se facit. Promissionem quidem praemittebat, deinde
petitionem faciebat, ut naturalis Regulae intellectus
requirit, patetque ex Smaragdo et Hildemaro; quod
tamen non usquequaque obtinebat ubique; nam in
formulis a Mabillonio editis promissioni praemittitur
petitio, cujus super altare positae fit in ipsa promissione
mentio.</p>
<p> <hi>Quam petitionem manu sua scribat, aut certe si non
scit litteras, alter ab eo rogatus scribat; et ille novitius
signum faciat, et manu sua eam super altare ponat.</hi> ] In
quem locum Bernardus Cassinensis:  « Vide igitur
quod quasi tribus modis se monachus obligat: 1º
quidem se obligat oris verbo, 2º scripto, 3º quodammodo
juramento. Primo in promissione voti, secundo
in confessione vel signatione scripti, tertio impositione
ipsius scripturae super altare in qua est ostensio
juramenti, vel confirmatio voti. »  Quae tria designat
Arnulfus Lexoviensis in epistola 13 <hi>(Tom. XII Biblioth.
<pb n="0826B"/>
Patrum)</hi>, ubi sic loquitur:  « Nosse siquidem
debes, in eo qui religionem professus est inobedientiam
crimen esse, ipsumque ad exactissimam diligentiam
teneri, qui obedientiam praelato suo viva
voce, et scripto, juramento etiam corporaliter interveniente,
adhibita salutiferae crucis impressione signavit. » 
Notandum quoque id quod scribit in secundo
commentario Boherius, cap. 7, ubi explicans haec
verba, <hi>Imposuisti homines super capita nostra,</hi> sic
habet:  « In multis namque monasteriis Gallicanis
lecta professione ponit super caput suum eam novitius,
sicque ad altare eam defert; quamvis tamen
hoc manu sua textus facere jubeat. » </p>
<p> <hi>Quam dum posuerit incipiat ipse novitius mox hunc
versum:  « Suscipe me, Domine, secundum eloquium
tuum,</hi> »  etc.] Quod idem est, inquit Hildemarus,  « ac
si diceret: Domine, eloquium tuum est, quo dixisti, <hi>Qui reliquerit omnia quae possidet, centuplum accipiet,</hi> 
etc. Et ecce ego propter hoc eloquium, id est praeceptum
<pb n="0826C"/>
tuum deserui saeculum, et omnibus meis
abrenuntiavi; et nunc rogo ut suscipias me. Et reddit
causam quare, cum dicit: Et vivam, <hi>et</hi> pro <hi>ut</hi> est, id
est ut vivam; et rogo ne confundas me ab exspectatione
mea; ac si diceret: Rogo clementiam tuam, ut
quia tandiu distuli converti, ne ob hoc confundas
me, id est ne sit mihi confusio et verecundia ante
te. » </p>
<p> <hi>Quem versum omnis congregatio tertio respondeat,
adjungentes Gloria Patri.</hi> ] Quod ita intelligit <emph>765</emph> 
Bernardus Cassinensis, ut totum versum ex integro a
novitio dictum repetat omnis congregatio, eique tertio
repetito adjungat <hi>Gloria Patri,</hi> non novitius.</p>
<p> <hi>Tunc ipse frater novitius prosternatur singulorum
pedibus, ut orent pro eo; et jam ex illa die in congregatione
reputetur.</hi> ] Ita nimirum S. Pater monachos
Deo consecrari voluit. Sed varios consecrationis ipsorum
ritus hic referre haud ingratum lectoribus
futurum speramus.</p>
<p>
          <emph> <hi>Ex Regula Magistri, capite 89: Quomodo debeat frater
novus in monasterio suum firmare introitum.</hi> </emph>

<pb n="0826D"/>
        </p>
<p>Cum expletae duorum mensium ad tractandum induciae
fuerint, et placabili disciplina ab eo magis stabilitas
eligatur, et perseverantiam repromissa lectae
regulae firmitate ei placeat adimplere, reinterrogatus
ab abbate novus frater quid secum in concesso
induciarum spatio definisset, cum responso ejus implendam
in omnibus promittat obedientiam: respondeat
abbas <hi>Deo gratias.</hi> Alia die post primam dictam,
missas explicitas, exeunti limen oratorii cum
congregatione abbati flectat ad genua ejus novus
frater suam cervicem, rogans eum, vel omnem congregationem
ejus debere modicum in oratorio remorari,
et orare pro se, a quibus mox diutissime pro
eo oretur, et completis omnibus, abbas volens egredi,
humiliter apprehenso ejus vestimento, novi retineatur
manu discipuli, qui hoc rogando insinuet: Est
<pb n="0827A"/>
quod suggeram primo Deo, et oratorio isti sancto,
vel tibi, et congregationi. Cum responderit abbas, Quid
illud est intimato, subsequatur petitor dicens: Volo
Deo servire per disciplinam regulae mihi lectae in monasterio
tuo. Cum responderit abbas dicens: Et hoc
placet tibi? subsequatur futurus discipulus: Hoc primo
Deo, sic et mihi. Tunc dicat abbas: Vide, frater,
mihi nihil promittis, sed Deo, et huic oratorio, vel
altari sancto: si ad omnia obaudieris divinis praeceptis,
vel meis monitis, in die judicii tu coronam
accipies bonorum actuum, et ego de peccatis meis
indulgentiae aliquid promerebor, qui ut diabolum
cum saeculo vinceres incitavi: si autem nolueris mihi
in aliquo obedire, ecce ego Dominum contestor,
quin et haec congregatio testimonium mihi est in die
judicii praebitura, quia, ut supra dixi, cum non mihi
vel congregationi in aliquo obaudieris, in judicio Dei
ego absolutus, tu pro tua anima, vel contentione rationem
restitues. Post haec verba, si cum rebus suis
introierit, tunc ille brevis, vel donatio rerum suarum
<pb n="0827B"/>
Deo, vel monasterio facta ipsius donatoris manu super
altare ponatur, dicente ipso fratre: Ecce, Domine,
cum anima mea et paupertate mea quidquid
mihi donasti tibi reconsigno et offero, et ibi volo ut
sint res meae ubi fuerit cor meum et anima, sub
potestate tamen monasterii et abbatis, quem mihi,
Domine, in vice tua timendum praeponis, cum eis
dicis: <hi>Qui vos audit me audit, et qui vos spernit me
spernit:</hi> <emph>766</emph> unde quia per eum nobis tu omnia
necessaria cogitas, ideo nihil nos oportet peculiare
habere, quia tu nobis de omnibus es idoneus, et in
omnibus sufficis solus, ut jam nobis vivere, et spes
Christus sit, et mori lucrum. Post haec dicet ipse novus
frater responsorium hoc: <hi>Suscipe me, Domine,
secundum verbum tuum, et vivam; et non confundas me
ab exspectatione mea.</hi> Post hoc responsorium dicat
abbas hunc versum: <hi>Confirma hoc, Deus, quod operatus
es in nobis.</hi> Post quem versum dictum, mox data
ei ab omnibus pace, compleat abbas, et tollens brevem
<pb n="0827C"/>
desuper altare, mox ab eo novus discipulus sub
praeposito ordinetur, et in manu eorum consignatus,
cum aliis fratribus exeat disciplinae. Eadem namque
die pro humilitatis indicio aquam manibus fratrum
ad communionem intrantibus ipse ministret; et cum
dat, osculetur omnium manus, et petat pro se singulos
debere orare. Breves vero donationum factos
a fratribus tempore mortis suae abbas in quod usibus
monasterii restituerit, testamento suo inserat, etiam
nomina eorum quorum noscuntur collata, ut nullus
post mortem ejus forte de monasterio exiens, repetendi
rerum suarum fiduciam habeat, et stabilitatem
monasterii, et fidem frangat defuncti, vel dicat sine
donatione aliquid suum in monasterio contineri.</p>
<p>
          <emph> <hi>Ex Capitulari Theodori Cantuariensis archiepiscopi,
n. 2, Spicilegii tom,</hi> IX.</emph>
        </p>
<p>In monachorum ordinationibus abbas debet missam
agere, et tres orationes complere super caput ejus;
et septem dies velat caput suum cuculla sua, et septimo
<pb n="0827D"/>
die abbas tollat velamen de capite monachorum.
Sicut in baptismo presbyter septimo die velamen
infantium abstulit, ita et abbas debet monacho,
quia secundum baptisma est, juxta judicium Patrum,
et omnia peccata dimittuntur sicut in baptismo.</p>
<p>
          <emph> <hi>Ex Hildemari Commentario in Regulam S. Benedicti,
cap.</hi> 58.</emph>
        </p>
<p>Incipit ordo qualiter debet agere novitius, quando
regulam promittit.</p>
<p>Imprimis cum venit in oratorium debet promittere
coram hominibus his verbis: Ego . . . . promitto de
stabilitate mea, et conversionem morum meorum, et
obedientiam secundum Regulam S. Benedicti coram
Deo et sanctis ejus. Et cum haec dixerit promittens,
tunc debet facere petitionem, id est aut tunc debet
scribere ipsam petitionem, aut si scripta fuerit ipsa
petitio, tunc in praesentia debet scribere aliquid ibi,
<pb n="0828A"/>
hoc est nomen suum; aut si non sapit scribere, tunc
in praesentia fratrum ibi debet facere signum crucis.
Deinde cum hoc fecerit, tunc debet ipsam petitionem
manu sua ponere super altare; deinde cum eam posuerit
super altare, statim debet inclinato capite dicere
istum versum tertio, id est, <hi>Suscipe me, Domine,
secundum eloquium tuum, et vivam; et ne confundus me
ab exspectatione mea.</hi> Et cum dixerint <emph>767</emph> fratres
ipsum versum, debent etiam subjungere <hi>Gloria Patri,</hi> 
etc. Deinde cum haec dixerint, tunc debet ille novitius
ponere genua in terra, et salutare omnes fratres
volvendo se in gyro, ut omnes orent pro eo.
Deinde cum salutaverit omnes fratres, sicut dixi,
tunc debet ipse novitius se prosternere, et prostratus
jacere ante altare in terra, et sic genibus flexis cantare
pro illo quinque psalmos ad illud opus pertinentes,
id est, <hi>Levavi oculos meos; Ad te levavi oculos
meos; Nisi quia Dominus; De profundis,</hi> atque <hi>Miserere
mei, Deus, secundum magnam misericordiam
tuam,</hi> cum <hi>Gloria.</hi> Omnes debent canere, et tribus
<pb n="0828B"/>
vicibus dicere <hi>Kyrie eleison.</hi> Deinde cantatis his quinque
psalmis, tunc debet aut abbas, aut, si non vult
abbas, tunc presbyter debet dicere <hi>Pater noster,</hi> 
deinde, <hi>Et ne nos inducas in tentationem,</hi> atque capitula
dicere ad ipsum versum pertinentia, id est, <hi>Salvum fac servum tuum: Convertere, Domine, usquequo:
Dominus custodiat te ab omni malo: Dominus
custodiat introitum tuum, et exitum tuum ex hoc nunc
et usque in saeculum: Dominus vobiscum;</hi> 
 et orationem
ad ipsum opus pertinentem. Deinde cum haec omnia
fuerint facta, tunc debent se erigere omnes, atque
novitius; et erecto novitio, tunc debet abbas induere
caput novitii cum melota; et post haec debet ille
novitius omnes fratres osculari, et usque tertium
diem coopertum caput habere. In die tertio debet
auferre, et communicare, et sic abbas debet caput
novitii discooperire ante altare.</p>
<p>Quod de cooperiendo tribus diebus novitii capite
hic legitur, statutum exstat in concilio Aquisgranensi,
<pb n="0828C"/>
can. 35.</p>
<p>
          <emph> <hi>Item ex eodem Hildemaro ibidem.</hi> </emph>
        </p>
<p>Postquam compleverit annum, et visus fuerit patiens,
et obediens, et probatus, tunc venire debet in
capitulum, et debet dicere illi abbas: Si potes observare?
Et ille si responderit: Domino juvante possum
et volo; tunc debet dicere illi abbas: Ecce, frater,
si vis Deo omnipotenti monachico habitu deservire, et
placet tibi sancta regula, vade et vende omnia, et da
pauperibus, et veni, sequere Christum. Si ille dixerit,
quia in hoc monasterio volo tribuere; tunc dicat
illi abbas: Frater, adjuvante Deo, nobis non est necessaria
tua res, eo quod nostram indigentiam habemus
unde suppleatur; sunt enim pauperiores nobis,
aut etiam monasteria, vel certe parentes tui plus sunt
pauperes quam nos, et ideo melius est ut pro mercede
illis tribuas, qui plus indigent, quam nobis. Si
autem ille dixerit, quia volo pro mercede animae meae
magis in hoc monasterium tribuere quam alteri dare,
<pb n="0828D"/>
tunc debet rem suam aut pauperibus, aut in monasterium
dare. Cum hoc fecerit, tunc debet venire in
oratorio, et ibi exui suis vestibus, et vestiri rebus monasterii
in uno angulo oratorii, petitione jam facta.
Et hoc notandum est, sive antequam promittat, sive
post vestietur in oratorio, nihil obstat, tantum ut
caput ejus post promissionem veletur, et in die septimo
<note>( <hi>Al.</hi> octavo)</note> debet develari, quia vice baptismi
est <emph>768</emph> melota. Deinde debet venire ante altare, et
ibi dicere debet: Promitto me de stabilitate mea, et
conversionem morum meorum, et obedientiam coram
Deo et sanctis ejus. Deinde illam petitionem suam,
quam scriptam habet, secundum regulam debet ponere
super altare . . . . et postquam posuerit, tunc debet
dicere tribus vicibus: <hi>Suscipe me, Domine, secundum
eloquium tuum, et vivam; et ne confundas me
ab exspectatione mea.</hi> Deinde omnis congregatio tribus
vicibus, sicut Regula dicit, debet respondere. Tunc
debet ille novitius prostratus jacere in terra, et omnis
<pb n="0829A"/>
congregatio solummodo genibus fixis: et debent pro
illo cantare istos psalmos, id est, <hi>Miserere mei, Deus,
secundum magnam misericordiam tuam,</hi> et <hi>De profundis,</hi> 
et caeteros psalmos qui ad hoc pertinent. Post
haec debent surgere, et dicere haec capitula: <hi>Salvum
fac servum tuum, Deus meus, sperantem in te: Convertere
aliquantulum et deprecabilis esto super servum
tuum: Dominus custodiat introitum tuum et exitum
tuum, ex hoc nunc et usque in saeculum.</hi> Et oratio
postea dicatur pro illo.</p>
<p>
          <emph> <hi>Ex ms. codice S. Benedicti Floriacensis.</hi> </emph>
        </p>
<p>Cum autem novitius in cella novitiorum regulae
examinatione jam bene probatus fuerit, egrediatur
pariter cum suo magistro, veniant in capitulo; ipse
vero novitius, ut sibi traditum fuerit, prosternatur
ante pedes abbatis; residentibus fratribus cunctis, et
deposcat sociari se sanctae congregationi. Si vero sibi
concessum fuerit, festinet et osculetur pedes abbatis.
Deinde in conspectu omnium fratrum flexis genibus
<pb n="0829B"/>
faciat suam petitionem. Abbas vero jubeat sibi scribere
professionem; aut certe, si non scit litteras,
alter ab eo rogatus, qui scit, scribat. Jamque cum
hora tertia decantata fuerit, vel litania, praesente abbate,
et cunctis astantibus fratribus, ipse novitius
secum gestans chartulam, veniat ante altare, elevataque
voce dicat: Ego frater ille promitto stabilitatem
meam, et conversionem morum meorum, et obedientiam
secundum regulam S. Benedicti, coram Deo et
sanctis ejus, et in praesentia domni ill. abbatis. Mox
ipse manum suam super altare ponat, statimque hunc
versum dicat: <hi>Suscipe me, Domine, secundum eloquium
tuum, et vivam; et non confundas me ab exspectatione
mea.</hi> Et per unumquemque versum flectat
genua, quem versum omnis congregatio respondeat
adjungentes <hi>Gloria Patri.</hi> Deinde toto corpore prostratus
in pavimento jaceat, cum gemitu et compunctione
cordis. Tunc abbati deferatur a ministris stola,
nec non et codex, et aqua benedicta; et ipse surgat,
dicatque <hi>Kyrie eleison, Christe eleison, Kyrie eleison.
<pb n="0829C"/>
Salvum fac servum tuum: Mitte ei, Domine, auxilium:
Nihil proficiat inimicus in eo.</hi> Oratio <hi>Deus indulgentiae
Pater,</hi> etc.; <hi>Deus, qui per coaeternum Filium,</hi> etc.; <hi>Domine
Jesu Christe, qui es via sine qua,</hi> etc.; <hi>Domine
Jesu Christe, qui es via, veritas, et vita,</hi> etc.; <hi>Sancte
Spiritus, qui te Deum,</hi> etc. Tunc novitius se erigat de
pavimento, et stet incurvatus quousque dicta ab <emph>769</emph> 
 abbate super vestimentum cucullae fuerit haec
oratio. Benedictio cucullae: <hi>Deus bonarum virtutum,</hi> 
etc.; <hi>Adesto, Domine, supplicationibus,</hi> etc.
Tunc exuatur novitius vestimentis quibus utebatur,
et aspersa aqua benedicta super cucullam, nec non
et super ipsum novitium, induat eum abbas dicens: <hi>Exuat te Dominus veterem hominem cum suis actibus,
et induat te novum, qui secundum Deum creatus est.</hi> 
Tunc abbas super novitii caput . . . . inducat: <hi>Domine
Jesu Christe, qui tegumentum,</hi> etc.; <hi>Praesta, Domine,
huic famulo tuo ill.</hi> etc.; <hi>Deus, qui famulum tuum,</hi> etc.
His expletis, ab omnibus fratribus pacis osculum accipiat,
<pb n="0829D"/>
sicque in ultimo constituatur gradu. Capitium
vero cucullae in capite die noctuque usque in tertio
die habeat, nec non et summum silentium teneat, ad
missam offerat, et communicet. Tertio jam die post
pacem missae magnae, mox ut data sibi fuerit ab abbate
pax, tollat abbas capellum de capite, et amodo
in congregatione reputetur perseverans usque ad
mortem. Amen.</p>
<p>
          <emph> <hi>Ex primo commentario Petri Boherii in Regulam
S.  P. Benedicti.</hi> </emph>
        </p>
<p>Cum novitius solemniter profitetur, abbas induitur
missam celebraturus; et post offertorium abbas interrogat
ipsum dicens: Frater talis, vis abrenuntiare
saeculo et omnibus pompis ejus? Respondet: Volo.
Item abbas: Vis assumere conversionem morum
tuorum? Respondet: Volo. Item abbas: Vis profiteri
obedientiam secundum Regulam B. Benedicti? Respondet:
Volo. Et abbas subdit: Deus auxilietur tui.
<pb n="0830A"/>
Inde legit novitius praedictam professionem, vel alius
rogatus ab ipso, qua perlecta, ponit eam super caput
suum, et deinde super altare. Post quae, provolutis
genibus quatuor in partibus in modum crucis, dicit
versum <hi>Suscipe me,</hi> etc., ut supra. Et post <hi>Gloria
Patri</hi> dicitur <hi>Kyrie eleison: Pater noster,</hi> et litaniae,
ipso novitio in silentio ad terram prostrato ante
altare usque ad finem missae. Quandiu tamen litaniae
dicuntur, fratres flexis genibus in choro esse debent.
Dictis vero litaniis sequuntur orationes valde devotae
a Patribus institutae, et statim post communionem,
priusquam dicatur oratio, benedicuntur vestes novitii,
quae ante altare plicatae existunt, cum suis orationibus;
et adolentur, et asperguntur aqua benedicta
ab abbate, et post <hi>Ite, missa est,</hi> surgit a terra
novitius, et exuto ab eo habitu primaevo non benedicto,
induitur benedicto, dicente abbate: <hi>Exuat te
Dominus,</hi> etc. Et dato osculo ab abbate, omnes dant
ei per ordinem fratres osculum pacis, et cooperto
capite per dies tres, in continuo silentio perseverat,
<pb n="0830B"/>
sacram communionem recipiens in eisdem; et sic
completur quod dicitur: Et jam in illo die. <hi>Vid.</hi> 
lib. V de Antiquis monachorum Ritibus, cap. 4.</p>
<p>Hactenus antiqui professionis monasticae ritus.
Restat ut de aetate ad profitendum necessaria aliquid
dicamus. Rem ipsam non absolute definit S.  P. Benedictus,
ut pote qui nullam aetatem serviendo Deo
non aptam judicans, ipsos etiam infantes et pueros
in monasteriis suscipi <emph>770</emph> voluit: non immerito
tamen antiquis Patribus visum est aliquos juniorum
devotioni et zelo limites praefigere, ne suscepta incaute
et absque maturo satis judicio religiosa professio,
eam postea excutere non valenti taedio sit et
molestiae. Ea ratione Basilius Magnus, qui omnem
Deo serviendo aetatem idoneam ducebat, virginitatis
nihilominus professionem ante adultam aetatem firmam
et stabilem esse nolebat. Ita quippe in Regula
a Rufino translata <note>(Cap. 7)</note>:  « Omne tempus a prima
aetate opportunum quidem esse ducimus ad suscipiendum
<pb n="0830C"/>
timorem et eruditionem Domini: firma
tamen tunc erit professio virginitatis, ex quo adulta
jam aetas esse coeperit, et ea quae solet nuptiis apta
deputari, ac perfecta. »  Et in epistola ad Amphilochium
2, can. 18:  « Professiones autem ab eo tempore
judicamus, quo aetas rationis complementum
habuerit: non enim pueriles voces omnino in his
esse ratas existimare oportet; sed eam quae supra
sexdecim vel septemdecim annos nata fuerit, rationisque
compos, et diu examinata, probataque perseveraverit,
et ut admittatur precibus contendat,
tum oportet in sacrarum virginum catalogum referri,
ejusque confessionem comprobare, et ejus infirmationem
inexorabiliter punire. »  Verum non usque
adeo progreditur synodus VI in Trullo celebrata,
annos duntaxat decem in profitente requirens can.
40, ubi sic loquitur:  « Qui ergo monachicum jugum
est subiturus, ne sit minor quam decem annos natus,
ejus quoque rei examinatione in praesulis arbitrio
sita, an augeri tempus conducibilius existimet ad
<pb n="0830D"/>
introductionem et constitutionem in vita monastica. » 
Utriusque vero sententiam et definitionem amplectitur
conciliatque Leo imperator <hi>(Novella 6)</hi>, hac
ratione ut qui anno decimo sexto aetatis monasticam
vitam capessunt, liberam suorum bonorum dispositionem
habeant: secus qui decimo, donec ad
legitimam aetatem perveniant.</p>
<p>Paulo severior saltem quoad loca nonnulla S. Gregorius,
qui ante annos decem et octo adolescentes
in monasteriis admitti vetat:  « quia, inquit <note>(Lib. I,
epist. 48)</note>, dura est in insulis congregatio monachorum,
etiam pueros in eisdem monasteriis ante decem
et octo annorum tempora suscipi prohibemus. Vel
si qui nunc sunt, tua eos experientia auferat, et in
Romanam urbem transmittat. »  Eamdem aetatem requirit
alter Gregorius papa IX in sua pro Benedictinis
monachis constitutione:  « Nullus autem qui
aetatis suae annum octavum decimum non attigerit,
<pb n="0831A"/>
admittatur, nec talibus admittendis permissio ulla
fiat. »  Similiter Oxoniense concilium anno 1222 apud
Spelmannum <note>(Tom. II Concil. Angl.)</note>:  « Monachi
infra decimum octavum annum non recipiantur, nisi
evidens utilitas vel necessitas aliud inducat. »  Et
Cistercienses Institutiones <note>(Dist. 10, cap. 1)</note>: »  Novitii
infra decimum octavum annum recepti a visitatoribus
ejiciantur. Abbates vero qui tales scienter
receperint, quanto tempore eos retinuerint, tanto
tempore sint in pane et aqua omni sexta feria. Excipiuntur
ab hac lege qui remotas inhabitant regiones,
ut pote Phrygiam, Hungariam, Poloniam, Bohemiam,
Livoniam, et Germaniae <emph>771</emph> partes, et alia
loca, in quibus adulti raro veniunt ad conversionem,
quibus indulgetur ut a quindecim annis et supra
ad conversionem venientes licite recipiant. Si vero
infra annos quindecim receperint, poenae subjaceant
praenotatae. »  Antea tamen novitios ubique recipiebant
post expletum annum aetatis decimum quintum,
ut patet ex libro Institutorum, c. 76: quam etiam
<pb n="0831B"/>
aetatem tantum pro admittendis ad professionem
requirunt Gregorius IX et Nicolaus IV in suis bullis
ad Cluniacenses; licet Petri Venerabilis statutum
legamus <note>(Statut. 36)</note>,  « ut nullus etiam ex concessione
futurus monachus regularibus usque ad viginti annos
vestibus induatur. »  Haec aetas Guigoni Carthusiensium
priori maxime placuit, cujus antiqua Statuta
haec legunt <note>(Cap. 27)</note>:  « Pueros sive adolescentulos
non recipimus, quia per eos monasteriis multa contigisse
dolemus, et magna spiritualia simul et corporalia
pericula formidantes; sed viros qui juxta
praeceptum Domini per manum Moysi, viginti ad
minus annorum sacra possunt ad bella procedere. » 
Ita etiam Stephanus ordinis Grandimontensis institutor
in Regula <note>(Cap. 44)</note>:  « Praecipimus, inquit, ne
quis infra viginti annos . . . . . in hac religione recipiatur; » 
cujus decretum renovarunt postea Innocentius
IV et Clemens V in suis constitutionibus pro
dicto ordine. Eadem etiam aetate in institutis a
<pb n="0831C"/>
S. Patricio monasteriis novitii vota nuncupabant. At
novissimis ante Tridentinum concilium temporibus
aetas ad monasticam professionem requisita eadem
prorsus erat quae ad contrahendas nuptias, hoc est
annorum 12 in feminis, 14 in viris, ut constat ex
cap. <hi>Significatum,</hi> et cap. <hi>Cum virum</hi> de Regularibus.
Sed tandem concilium Tridentinum <note>(Sess. 25, de Regul.,
c. 15)</note> invalidam irritamque professionem omnem
religiosam infra annos 16 factam declaravit. <hi>Vide</hi> 
 Petri Damiani opusc. 16, cap. 6.</p>
<p> <hi>Res si quas habet aut eroget prius pauperibus,</hi> etc.]
Quam periculosa sit et noxia monachis rerum terrenarum
possessio S. Benedictus agnoscens, atque
antiquiorum Patrum vestigiis insistens, nullum ante
voluit ad solemnem vitae religiosae professionem admittere,
quam rebus omnibus ac possessionibus omnino
renuntiaret. Sic veteres illi Tabennenses
Aegyptiique monachi summa diligentia, ut ait Cassianus,
perquirebant, ne suscepto tironi de pristinis
facultatibus suis vel unius nummi contagio inhaereret:
<pb n="0831D"/>
 « Sciunt enim, inquit <note>(Lib. IV, c. 3)</note>, eum sub monasterii
disciplina diuturnum esse non posse; sed ne
humilitatis quidem aut obedientiae apprehensurum
esse virtutem, nec illa coenobii paupertate ac districtione
contentum fore, si in conscientia ejus pecuniae
quantulumcunque latitaverit; sed ubi primum exorta
fuerit qualibet occasione commotio, fiducia stipis
illius animatum continuo de monasterio velut funda
rotante fugiturum. »  Hinc Regula SS. Serapionis,
Macarii, Paphnutii, et alterius Macarii docens qualiter
examinandi sint ii qui ex saeculo convertuntur.
 « Amputandae sunt, inquit <note>(Cap. 7)</note>, primo ab hujusmodi
divitiae saeculi. Et si quis pauper converti videatur,
habet et ipse divitias, quas computare
debeat, <emph>772</emph> quas Spiritus sanctus ostendit per
Salomonem dicens: <hi>Odit anima pauperem superbum,
et divitem mendacem;</hi> et alio loco dicit: <hi>Sicut vulneratum
superbum.</hi> Debet ergo is qui praeest Pater
<pb n="0832A"/>
magno studio hanc regulam tenere, ut si pauper
convertitur, primo exponat sarcinam superbiae et sic
exinanitus suscipiatur . . . Quod si dives est habens
multas divitias in saeculo, et converti voluerit, debet
primo Dei voluntatem implere, et consequi praeceptum
illud praecipuum quod adolescenti diviti dicitur: <hi>Vende omnia bona tua, et da pauperibus, et tolle
crucem tuam, et sequere me</hi> 
 . . . . . . . Quod si voluerit
monasterio partem conferre, noverit quo ordine sive
ipse, sive ejus oblatio suscipiatur. »  Et Regula tertia
SS. Patrum <note>(Cap. 1)</note>:  « Si aliquam in cellulam voluerit
inferre substantiam, in mensa ponatur coram
omnibus fratribus, velut Regula continet. Quod si
susceptus fuerit, non solum de substantia quam intulit,
sed nec de seipso ab illa judicabit hora. »  Quae
totidem verbis continentur in Regula sancti Macarii <note>(Cap. 4)</note>.
Idem docet sanctus Basilius in Regula a
Rufino translata exemplo Jacobi et Joannis, qui
patrem suum et navem in qua erant reliquerunt; et
sancti Matthaei, qui vectigal ut sequeretur Christum
<pb n="0832B"/>
abjecit; id quod fuse prosequitur in Regulis fus.
cap. 8. Et sanctus Caesarius <note>(Regula ad monachos
c. 1, et ad virgines cap. 4)</note>:  « Vestimenta, inquit, laica
non ei mutentur nisi antea de facultate sua chartas
venditionis suae faciat, sicut Dominus praecepit dicens: <hi>Si vis perfectus esse, vade, vende omnia quae
habes, da pauperibus, et veni, sequere me.</hi> 
 Certe si non
vult vendere, donationis chartas, aut parentibus,
aut monasterio faciat, dummodo liber sit, et nihil
habeat proprium. »  Eodem modo loquitur S. Aurelianus
in Regula ad monachos, cap. 3, et ad virgines,
cap. 2. In Regula quoque S. Isidori lego <note>(Cap. 4)</note>:
 « Qui relicto saeculo ad militiam Christi pia et salubri
humilitate convertuntur, omnia sua primum aut
indigentibus dividant, aut monasterio conferant;
tunc enim servi Christi liberum animum divinae
militiae offerunt, quando a se spei saecularis vincula
cuncta praecidunt. »  S. Fructuosus <note>(Regul. monast.
comm., cap. 4)</note> etiam ad monasterium accedentes
<pb n="0832C"/>
religionis obtentu vult interrogari,  « utrum recte
abrenuntiaverint, an non: Si omnia fecerunt quae
in Evangelio voce veritatis audierunt, quae ait: <hi>Qui
non renuntiaverit omnibus quae possidet, meus non
potest esse discipulus.</hi> »  Additque:  « Quod si horum
quos supra diximus, more pietatis, vel unum nummum
alicubi male renuntians reliquit, statim eum
foras repelli mandamus, quia non eum in apostolorum
numero, sed Ananiae et Saphirae sequacem
videmus. »  Denique Magister praescribit <note>(Cap. 87)</note> ut
venienti ad conversionem abbas dicat:  « Constituimus
salubre consilium, ut audias vocem Domini tibi
dicentis: <hi>Vade, vende omnia, et da pauperibus, et veni,
sequere me.</hi> Quam ergo si sequi vis vocem, vade,
vende quae habes, et omne pretium huc ante me
defer, ut te praesente, a me pauperibus erogetur, ut
nullum saeculo pignus tuum remaneat ad illud iterum
revertendi. »  <hi>Vide</hi> S. Augustinum, epist. 83.</p>
<p> <emph>773</emph> S. Benedictus autem aut pauperibus erogari,
<pb n="0832D"/>
aut facta solemniter donatione, monasterio conferri
bona novitiorum constituit: sed postremum istud
summa districtione cavebant Tabennenses Aegyptiique
monachi, qui, ut scribit Cassianus <note>(Lib. IV, c. 4)</note>,
 « idcirco ne usibus quidem coenobii profuturas suscipere
ab eo (novitio) pecunias acquiescunt. Primum
ne confidentia hujus oblationis inflatus nequaquam
se pauperioribus fratribus coaequare dignetur. Tum
ne per hanc oblationem nullatenus ad humilitatem
Christi descendens, cum sub disciplina coenobii non
potuerit perdurare, egressus exinde, ea quae in principio
renuntiationis suae spirituali fervore succensus
intulerat, tepefactus postea, non sine injuria monasterii,
sacrilego spiritu recipere atque exigere moliatur;
quod omnimodis observari debere multis sunt
experimentis frequenter edocti: nam per alia minus
cauta monasteria simpliciter quidam suscepti, eorum
quae intulerant, quaeque in Dei opere fuerant dispensata,
cum ingenti post blasphemia redhibitionem
<pb n="0833A"/>
poscere tentaverunt. »  Eadem ratione S. Fructuosi
Regula monastica communis jubet <note>(Cap. 18)</note>, ut
 « nihil de pristinis facultatibus in eumdem focum,
ubi ingredi se petit monasterium, vel ad unum nummum
recipiatur; sed et ipse manu sua cuncta pauperibus
eroget, et postmodum comprobatus monasterium
sub regula introducatur. »  His accedere videtur
S. Basilius, qui nulla monasterii facta mentione,
pauperibus distribuenda esse bona novitii
tantum asserit. Non desunt tamen, et quidem majori
numero monachorum regulae, quae Benedictinae concinant,
ut Regula SS. Serapionis, Macarii, Paphnutii,
et alterius Macarii, Regula tertia SS. Patrum, S. Caesarii,
S. Aureliani Tarnatensis, S. Isidori, et Magistri:
imo S. Caesarius parentibus, S. Aurelianus
cui novitio placuerit bona ejus distribui permittunt,
id quod olim magna animi constantia facere recusavit
S. Filibertus <note>(In ejus Vita, saec. II Ben.)</note>, qui ad
S. Agilum Resbacum veniens,  « quidquid habere potuit
in eleemosynam erogavit, nec quidquam exinde
<pb n="0833B"/>
amicis vel parentibus gratis aliquid tribuit; sed totum
ac si regalia negotia sibi credita caute et fideliter
dispensavit. » </p>
<p>Sed ex his omnibus constat quam longe a veteri
monachorum disciplina dissideant ii qui novitios ad
professionem ante non admittunt, quam pacto pretio,
summa constituta solvatur, ita ut si vel unus
deficiat nummus, ad saeculum forte perituri reverti
cogantur. Certe nullum hujus corruptionis vestigium
in antiquis deprehendimus regulis, quae aut omnino
pauperibus erogatis facultatibus, quidquam dari monasterio
vetant; aut si quid tribui permittant, ita
plane permittunt, ut prius egenis distribui consulant.
Imo legimus apud Hildemarum aegre a monasteriis
accepta fuisse sponte oblata a novitiis bona, id quod
probat professionis admittendae ritus ex eo supra
relatus. Horruerat prorsus diabolicum hoc Simonis
Magi inventum Carolus Magnus cum in Capitulis suis
definiit <note>(Num. 15)</note>,  « ut nullus abbas pro susceptione
<pb n="0833C"/>
novitiorum praemium quaerat; »  horruerat et concilium <emph>774</emph> 
 Nicaenum II, act. 8, cap. 19; horruerat Francofordiense
anno 794, can. 16; horruere Aquisgranense,
can. 75; Melphense an. 1090, can. 7; Westmonasteriense
an. 1127, cap. 3, et an. 1175; Lateranense
III, an 1179, cap. 10; Londonense an. 1200,
cap. 14; Lateranense IV, an. 1215; Oxoniense an. 1222,
et Senonense sub Tristando, an. 1485: quae omnia
monstrum istud suis decretis et sanctionibus confodere
tentarunt. Verum an idcirco excusandi sunt parentes
qui privatos haereditate debita filios in monasterio
intrudunt, hic non discutio. <hi>Vide</hi> interim, si
lubet, Rodulfi abbatis S. Trudonis ad Sibertum priorem
S. Pantaleonis epistolam cum Mabillonii notis
in Veterum Analectorum tom.  II. </p>
<p>Ex hoc etiam Regulae loco Petrus Venerabilis recte
infert licitum esse monachis terras habere et possessiones.
Cum enim Cistercienses objecissent Cluniacensibus
quod in nullo discreparent a saecularibus,
ut pote qui  « castra, villas, et rusticos, servos, et ancillas,
<pb n="0833D"/>
et, quod deterius est, thelonearia lucra, et fere
cuncta hujusmodi emolumenta indifferenter »  susciperent,
inter alia haec reposuit:  « Regulam imprimis
obtendimus; tractans quippe de novitiis suscipiendis
ait: Res si quas habet, aut eroget prius pauperibus,
aut facta solemniter donatione conferat monasterio.
Dicendo ergo: Res si quas habet, nullam rem excepit;
quod si nullam rem excepit, nec fundum aliquem,
nec villam, nec rusticos, nec servos, nec ancilias,
nec aliquid hujusmodi excepit. Sed constat
nihil exceptum esse. Patet igitur haec quae posuimus
excepta non esse. »  Et infra idem probat
auctoritate et exemplo S. Gregorii, S. Mauri, et S.
Columbani.</p>
<p>Verum etsi liceat monachis terras habere et praedia,
longe tamen praeferimus eos qui majores divitias
aestimantes Christi paupertatem aemulari, omnes
omnino possessiones respuunt, quales exstiterunt ex
<pb n="0834A"/>
priscis non pauci, ut S. Euthymius, qui oblatos ab
Eudoxia Augusta reditus recusavit; ut S. Sabas, qui
in simili casu imperatori respondisse dicitur <note>(Tom. III
Monum. Eccles. Graec., p. 343)</note>:  « Qui pro vestra
pietate precantur, hujusmodi reditu non egent; pars
enim eorum ac reditus Dominus est; »  ut S. Paemen <note>(Ibid., tom. I, pag. 593)</note>,
qui  « nolebat quidquam a
quoquam accipere, ad vitandam nimirum turbae vexationem; » 
ut S. Lupicinius abbas <note>(Lib. de Vitis Patr.,
cap. 1)</note>, qui, teste Gregorio Turonensi, ad Chilpericum
Burgundiae regem profectus, aliquod ab eo pro
victu vestituque fratrum, quibus prae multitudine non
pauca deerant, petiturus subsidium; agros et vineas
quibus necessitates suas explerent offerenti regi respondit:
 « Agros et vineas non accipiemus, sed si
placet potestati vestrae, aliquid de fructibus delegate;
quia non decet monachos facultatibus mundanis extolli,
sed in humilitate cordis Dei regnum justitiamque
ejus exquirere. »  His accedit S. Isaac, qui, ut
scribit alter Gregorius papa <note>(Lib. III Dial., cap. 14)</note>,
<pb n="0834B"/>
 « cum ei crebro discipuli humiliter imminerent, ut
pro usu monasterii possessiones quae offerebantur
acciperet, ille sollicitus suae paupertatis fortem sententiam
tenebat, dicens: Monachus qui in terra
possessiones quaerit, monachus non est. Sic quippe
metuebat paupertatis suae securitatem perdere, sicut
avari <emph>775</emph> divites solent perituras divitias custodire; » 
sed et monachi sub S. Davidis legibus viventes,
 « possessiones et dona reprobabant, et divitias
detestabant, boum quoque nulla ad arandum cervix
ab eis introducebatur. »  Ex nostris etiam S. Richmirus
abbas apud Cenomanos, cum a Gilberto episcopo
locum aliquem petivisset, ubi sub sancta regula cellulam
aedificare fratresque congregare posset <note>(Saec.
III Ben.)</note>,  « voluit ei memoratus episcopus aliquem
locum dare locupletem ad hoc opus perficiendum;
quod ille renuens ait: Non quaero locupletem, nec
plurimis aedificiis sublimatum, sed pauperem, in quo
ego pauper pauperem Christum sequi et imitari merear. » 
<pb n="0834C"/>
Et S. Corbinianus <hi>(Ibidem)</hi>, fidelium eleemosynis
auctus, divitias sibi locupletatas, haud secus
ac avari omissas, deflebat. Denique S. Vitalis abbas
ordinis S. Basilii <note>(Bolland., Mart. 9)</note>, morti proximus,
suos exhortans dicebat:  « A terrenis possessionibus
abstinete. »  Haec in gratiam eorum qui arctiori paupertatis
vinculo constringuntur fusius retulimus, utque
tot illustrium clarissimorumque monachorum
exemplis singularis hujus virtutis studium cordibus
nostris altius infigatur; turpe est enim monachos
post abdicatas saeculi facultates, rebus terrenis plus
aequo adhaerere. His plura superaddere potuissemus,
quae, ne fastidium legenti generent, narrare supersedemus.
Non possum tamen praetermittere insignes
illas in Aegypto virgines, quibus cum Eupraxia nobilis
matrona aurum et argentum obtulisset, oblatum
suscipere renuit abbatissa dicens <note>(Vita S. Eupraxiae,
apud Bolland., 13 Mart.)</note>: Domina mi senatrix, ancillae
tuae non egent reditibus, neque pecuniam concupiscunt:
propterea namque omnia reliquerunt et
<pb n="0834D"/>
cuncta despiciunt in hoc saeculo, ut aeternis bonis
frui mereantur; et nihil possidere volumus, ne coelesti
regno privemur. »  Et iterum eadem abbatissa
morti proxima ad electam sibi successuram:  « Conjuro
te, inquit, per intemeratam Trinitatem et consubstantialem,
ne istius mundi quaeras divitias, aut
possessionem, neque occupes sorores ad terrenas
sollicitudines; sed magis ut contemnentes bona temporalia,
perpetua mereantur accipere. »  Praeclare
omnino S. Stephanus ordinis Grandimontensis institutor <note>(In ejus Vita, tom. II Bibliot. Labb.)</note> 
 discipulis
 « quaerentibus quomodo post ejus mortem sine
temporalibus viverent, respondit: Deum solum vobis
relinquo, cujus sunt universa, cujus etiam amore
cuncta pariter ac vosmetipsos reliquistis. Si amando
paupertatem ei constanter adhaeseritis, nec a veritatis
via declina veritis, ipse, juxta providentiam suam,
qua mirabiliter gubernat omnia, vobis quod expedire
<pb n="0835A"/>
noverit largietur. »  Sed de his satis: ad Regulae
textum revertor.</p>
<p> S. Benedictus igitur hoc loco permittit ut novitius,
facta solemniter donatione, bona sua conferat monasterio.
Sed quaeritur quid <hi>solemni donatione</hi> intelligendum
sit? Respondet Richardus de S. Angelo
solemnem donationem eam esse quae fit <hi>per scripturam,
coram publicis personis, exprimendo voluntatem
suam, et quantitatem donationis.</hi> Similiter Boherius
eam quae fit <hi>in scriptis,</hi> et Smaragdus eam quae fit <hi>religiose coram testibus, et universa monasterii congregatione:</hi> 
adducitque locum istum ex Regula tertia
SS. Patrum <note>(Cap. 4)</note>:  « Si aliquam novitius in cellulam
voluerit inferre <emph>776</emph> substantiam, in mensa ponatur
coram omnibus fratribus; »  et alium ex Regula
Magistri <note>(Cap. 87)</note>:  « Una cum anima sua Deo et oratorio
monasterii per donationem offerat totum, subscribentibus
religiosis testibus, episcopo, presbytero,
et diacono, vel ipsius territorii clero: et in ipsa
cautione taxans hoc, quod si aliquando de monasterio
<pb n="0835B"/>
discedere voluerit, sine rebus suis de monasterio,
vel sine indulgentia peccatorum a Deo recedat. » 
Huic addendus est alter locus ex eadem Regula Magistri <note>(Cap. 89)</note>:
 « Si cum rebus suis introierit, tunc
ille brevis vel donatio rerum suarum Deo vel monasterio
facta, ipsius donatoris manu super altare
ponatur, dicente ipso fratre: Ecce, Domine, cum
anima mea et paupertate mea, quidquid mihi donasti
tibi reconsigno et offero, et ibi volo ut sint res
meae, ubi fuerit cor meum et anima; sub potestate
tamen abbatis, quem mihi, Domine, in vice tua timendum
praeponis cum eis dicis: <hi>Qui vos audit, me
audit; et qui vos spernit, me spernit:</hi> unde quia per
eum nobis tu omnia necessaria cogitas, ideo nihil
nos oportet peculiare habere, quia tu nobis de omnibus
es idoneus, et in omnibus sufficis solus, ut jam
nobis vivere, et spes Christus sit, et mori lucrum. » </p>
<p>Et certe ad donationis solemnitatem pertinuisse
videtur ejusdem ad altare manu offerentis delatio;
<pb n="0835C"/>
id quod ideo praesertim agebant, ut illius aliquando
revocandae donatori religio major fieret: hinc Regula
Tarnatensis cap. 1:  « Si ejus votum tale est, ut quae
sua sunt, monasterii usibus conferre desideret, oblationem
ejus ad integrum devotio sincera commendet,
et super altare statuat, unde reposci aliquid sacrilegium
judicatur. »  Hujusce ritus fit mentio in Chronico
Piscariensi, lib. I <note>(Spicil. tom. V)</note>, ubi  « nobilis ac
ditissimus LUTO filius quondam suprascripti Aderisi
obtulit se cum omnibus rebus suis mobilibus et immobilibus
quas habebat in Bectorita, domno Romano
abbati; et veniens ante altare, fecit oblationem rerum
suarum, et secundum Regulae morem vitam monasticam
assumens in congregatione receptus est. » 
In charta donationis villae de Porta, facta ab Ingelranno
comite Pontivorum Centulensi monasterio <note>(Chron. Centul., lib. IV, cap. 21)</note>,
in qua post subscriptiones
ita legitur:  « Facta est haec traditio super
altare S. Richarii, die sepulturae Hugonis comitis,
XII cal. Decembris, ab Ingelranno filio ejus cum
<pb n="0835D"/>
optimatibus suis. »  In Chronico S. Benigni Divionensis,
ubi anno 1017 quidam Hugo miles  « donationem
ad altare S. Benigni coram multitudine populi » 
reiterasse dicitur <note>(Spicil. tom. I)</note>; et anno 1052 Hugo
Chrysopolitanae sedis archiepiscopus cujusdam ecclesiae
 « donationem posuit super altare S. Benigni, die
natalis ipsius martyris ibidem missas celebraturus. » 
In charta etiam Wihtredi regis Cantiae <note>(Spelman.
tom. I Conc. Angl.)</note>, qua terram quamdam in insula
Teneti Eabbae abbatissae donat anno 696, sub cujus
finem haec lego:  « Ad cujus cumulum et affirmationis
cespitem hujus supradictae terrae super sanctum
altare posui, et propria manu pro ignorantia litterarum
signum S. crucis in hac chartula expressae, etc. » 
Denique Mattheus Parisius refert Offam Merciorum
regem, et monasterii S. Albani conditorem <note>( <hi>In Vitis
abbatum S. Albani</hi> )</note>, <emph>777</emph>  « chartas donationis suae
super majus altare S. Albani in conspectu Willegodi
<pb n="0836A"/>
abbatis, et totius conventus, et multorum magnatum
obtulisse. »  <hi>Vide</hi> Menardi notas ad Conc. Regul., c.
65, § 17.</p>
<p> <hi>Mox ergo in oratorio exuatur rebus propriis quibus
vestitus est, et induatur rebus monasterii.</hi> ] Ne forte
margaritas ante porcos projicere videretur, et ab
indignis aliquando vestis monastica deturparetur;
neve etiam novitios redderet obnoxios decretis Nicaenae
synodi, gravissimae poenitentiae subjicientis
eos qui vocati per gratiam, militiae cingulo semel
deposito, ad saeculum reverterentur; illos ante emissam
professionem monasticis vestibus indui noluit
S. Benedictus, sed integro probationis anno in habitu
saeculari remanere. Et haec quidem videtur
fuisse veterum monachorum praxis, maxime in Occidente,
quam videre est in Regula Tarnatensi cap. 1,
S. Fructuosi communi cap. 18, Magistri cap. 90, et
S. Caesarii ad virgines. Exstat etiam de virginibus
decretum concilii V Aurelianensis anni 549, decernens <note>(Can. 19)</note> 
 ut  « quaecunque puellae, seu propria
<pb n="0836B"/>
voluntate monasterium appetunt, seu a parentibus
offeruntur, annum in ipsa qua intrant veste
permaneant: in his vero monasteriis ubi non perpetuo
tenentur inclusae, triennium in ipsa qua intraverint
veste permaneant; et postmodum secundum
statuta monasterii ipsius in quo elegerint permanere,
vestimenta religionis accipiant. »  Idem etiam civilibus
legibus reperitur confirmatum, ut patet ex Justiniani
imperatoris novella 5, cujus haec verba:
 « Sancimus sacras sequentes regulas eos qui singularem
conversationem profitentur, non prompte mox
a reverendissimis praesulibus venerabilium monasteriorum
habitum percipere monachalem, sed per
triennium totum, sive liberi forte sint, sive servi, tolerare,
nondum monasticum habitum promerentes,
sed tonsura et veste eorum qui laici vocantur, uti et
manere, sic divina addiscentes eloquia. »  Ubi laicos
intelligit, non fratres conversos, uti aestimavit Haeftenus;
sed aut servos sive famulos ad monachorum
<pb n="0836C"/>
servitia deputatos, qui nec vestem, nec tonsuram
monasticam ferebant, sed amputata duntaxat capillorum
superfluitate, modesto induebantur habitu, et
saecularia eorum negotia exsequebantur, quales sunt
in nostra congregatione commissi, qui nec ita protensos
ac caeteri saeculares gerunt capillos, nec ita
pretiosis utuntur vestibus; de quibus S. Isidorus in
Regula <note>(Cap. 20)</note>: <hi>Ars pistoria ad laicos pertinebit;</hi> et
Regula S. Fructuosi <note>(Cap. 23)</note>: <hi>Laici foris abbatis
vel praepositi mandata peragant.</hi> Hi apud Cluniacenses
froco utebantur, saltem ii qui decanis villarum provisoribus
serviebant, ut patet ex his Udalrici verbis <note>(Lib. III, c. 5)</note>:
 « In ipso loco decaniae famulus, qui
ei cibum et potum administrat, nunquam in sola
camisia administrat, vel in femoralibus solis, nisi
etiam froco, vel pellicio, et caligis sit amictus. » 
Vel clericos intelligit saeculares, quos laicos vocat,
ad distinctionem clericorum regularium seu monachorum
(neque enim eos laicos appellare antiquis
fuit inusitatum, cum Regula Magistri cap. 83 sacerdotes
<pb n="0836D"/>
ipsos <hi>laicos</hi> vocet), id quod manifestum <emph>778</emph> 
probatur ex Hildemaro, qui modum referens novitios
nonnullis in coenobiis recipiendi, dicit primo
vitae monasticae candidatum per quinque dies ad portam
monasterii permansisse, deinde susceptum in
cella hospitum, ubi peractis in habitu laicali duobus
mensibus, ei legebatur Regula sub duobus vel tribus
diebus, ad quam observandam si se parem esse testatus
fuisset, tunc indutus <hi>suis bonis vestimentis, id
est lorica, scuto, lancea, spatha, et balteo,</hi> in capitulum
adducebatur. Post exhortatorium abbatis sermonem,
si saeculo renuntiare pergebat, acceptis rursus
induciis, denuo in capitulum accedebat eodem
ritu; et ibi coram fratribus <hi>aut balteum et armillas,
aut spatham solummodo</hi> deponebat. Jam si reverti ad
saeculum omnino pernegabat, tunc ibidem abjectis
aliis omnibus suis vestimentis, radebatur, atque <hi>aliis
vestibus, id est</hi> CLERICALIBUS SUIS induebatur, ac tandem
<pb n="0837A"/>
in novitiorum cellam mittebatur. Eam sententiam
confirmare videtur Aigradus in Vita S. Ansberti,
n. 8. Hic enim relicta regis aula Fontanellam confugiens,
et ibi receptus hospitio, coepit ministrum
implorare, quatenus sanctum monasterii Patrem videre
mereretur, ad cujus pedes humiliter prostratus
postulabat ab eo se monachum fieri. Audiens autem
venerandus Pater sanctam et Deo dignam postulationem,
inducias super hoc dicebat habere se velle,
 « quibus expletis spiritualium fratrum consulta suscipiens
inclytus Pater, pia ejus vota veluti postulaverat
impleverunt, <hi>clericatusque</hi> habitu decorabilem
reddiderunt. »  Ast alii neque arma neque saecularem
vestem deponebant, nisi expleto probationis anno, quibus
favit Aquisgranense concilium, statuens <note>(Can. 34)</note> 
ut novitius  « nec tondeatur, nec vestimenta pristina
immutet priusquam obedientiam promittat. »  Cujus
rei praxim videre est in Vita S. Landelini, n. 3,
saec. II Bened.; S. Botulfi, n. 2, saec. III; S. Leufredi,
n. 9, ibidem; SS. Harlindis et Reinulae, n. 11, ibid.,
<pb n="0837B"/>
et in Chronico Centul., l. IV, c. 14.</p>
<p>Sed jam diu obsolevit ista consuetudo. Nam Benedictus,
qui Anianensis postea abbas exstitit, ad
S. Sequani monasterium accedens, ingrediendi licentia
adepta,  « mox capitis comam deposuit, et veri
monachi habitum sumpsit. »  Cluniacenses etiam novitiis
tonsuram et habitum monasticum, una excepta
cuculla, impertiebant, ut discimus ex Udalrico: idque
postmodum communis usus obtinuit, unde Statuta
Lanfranci decernunt <note>(Cap. 18)</note>, ut  « novitius,
sive laicus, sive clericus tondeatur, et radatur more
monachorum; dehinc vestibus saecularibus exuatur,
et rebus monasterii regularibus, praeter cucullam,
capitio assuto tunicae, induatur. »  Apud Cistercienses
etiam <note>(Lib. Usuum, cap. 102)</note> novitius iisdem
pannis induebatur quibus alii professi,  « excepto habitu
monachali, pro quo cappam, et mantellum, vel
pelles »  habebat; quamvis in ipso nascentis ordinis
exordio saeculares vestes ad professionem usque reservaret,
ut probat S. Bernardi epistola 1 ad Robertum
<pb n="0837C"/>
nepotem, ad quem sic loquitur:  « Tuis precibus
multisque lacrymis diu exspectatam impetrasti misericordiam,
et quem satis desideraveras, ingressum
obtinuisti. <emph>779</emph> Post haec per annum juxta Regulam
in omni patientia probatus, perseveranter et sine
querela conversatus, post annum sponte professus, <hi>Tunc primum saeculari veste rejecta religionis habitum
suscepisti.</hi> 
 »  De Cassinensibus audiendus est Bernardus
Cassinensis:  « Nos autem moderni, inquit, de
consuetudine, o utinam rationabili! in ipso ingressu
probationis, et radimus, et tonsuramus, et habitum
induimus, non tamen habitum benedictum: et licet
ista consuetudo non reprobetur de more, tamen
consultius videtur opinio dicti Pauli sequenda. »  Haec
est opinio Hildemari a nobis supra relata, quem sub
nomine Pauli Diaconi solet citare. Addit Boherius:
 « Ego credo bene factum, si initio probationis tradantur
ei vestes, tonsura, et clausura regulares, ut
per annum probetur in eis, et aliis duris et asperis
<pb n="0837D"/>
observationibus ordinis. »  Et infra:  « Similitudinem
tamen et asperitatem habere debet alicujus monachalis
habitus, ut habetur hodie in constitutione
Benedicti papae, c. 22. Scissura tamen, colore vel
benedictione distingui debet hujusmodi habitus novitiorum
ab habitu professorum. »  Et certe cum
monastici habitus gestatio ad religionis austeritatem
pertineat (laneis enim ad cutem indui, vestitum
dormire, contemptibilem saeculo habitum deferre,
naturae contrarium esse nemo non videt), et aliunde
novitios omnem monasterii asperitatem experiri deceat;
non sine causa posteris visum est eos sub
aliqua distinctione monasticis induere.</p>
<p>Neque hoc vacat exemplis apud antiquos monachos,
maxime in Oriente, ubi Aegyptii Tabennensesque
monachi in ipso religionis ingressu suos novitios
habitu monastico vestiebant, sicuti testatur Cassianus
his verbis <note>(Lib. IV, c. 5)</note>:  « Ita nudatur quisque,
<pb n="0838A"/>
cum receptus fuerit, omni pristina facultate, ut ne
ipsum quidem quo opertus est indumentum habere
permittatur ulterius; sed in concilio fratrum productus
in medium exuatur propriis, ac per manus
abbatis induatur monasterii vestimentis, ut per hoc
se non solum universis rebus suis antiquis noverit
spoliatum, verum etiam omni fastu deposito mundiali,
ad Christi paupertatem et inopiam descendisse,
jamque opibus sustentandum non saeculi arte quaesitis,
nec de infidelitate pristina reservatis, sed de
sanctis ac piis monasterii largitionibus militiae suae
stipendia percepturum; atque inde se deinceps
vestiendum alendumque cognoscens, et nihil habere,
et nihilominus de crastino non esse sollicitus secundum
Evangelii discat sententiam, nec erubescat
pauperibus, id est corpori fraternitatis coaequari
quibus connumerari Christus, et quorum se fratrem
non erubuit nuncupare, quin potius glorietur domesticis
ejus factum se esse consortem. »  De Tabennensibus
seu Pachomianis constat ex Regula S. Pachomii,
<pb n="0838B"/>
cap. 26, sed clarius ex ejus praeceptis a Bollandianis
editis post ejus Vitam, in quibus n. 16, <hi>(Maii 14)</hi> 
 ita praecipitur:  « Si quis ad monasterium
accesserit volens fieri novitius, precationem ei evangelicam
( <hi>Orationem dominicam</hi> ) porrigent, et psalmos
docebunt. Maneat porro ad monasterii fores,
ibique probetur: quidquid autem alii norunt fratres,
istic et ipse addiscat. Quo facto, saecularibus eum
vestibus exuent, et novitiorum habitu vestient. » <emph>780</emph> 
 Cujus praecepti praxim videre est in epistola
Ammonis ad Theophilum n. 1, ibidem etiam a Bollandianis
edita; quin et ipse S. Pachomius a Palaemone
admissus statim habitu monastico indutus legitur.</p>
<p>Locus hic esset loquendi de monachis ad succurrendum,
hoc est qui in extremis positi poenitentiae
causa vestes monasticas postulabant; qui ut semel
iis induti fuerant, in professorum numero censebantur
si postmodum convaluissent, de quibus agit noster
<pb n="0838C"/>
Mabillonius in praefat. ad saec. IV Bened., part. II,
p. 99, quem consulere quivis potest.</p>
<p> <hi>Illa autem vestimenta quibus exutus est, reponantur
in vestiario conservanda.</hi> ] Idem praescribit Regula
Magistri, cap. 90. Eamdem etiam praxim de Aegyptiis
et Tabennensibus refert Cassianus, lib. IV, cap. 6.
De Tabennensibus res constat ex Regula S. Pachomii,
art. 26, et ex Paralippomenis ad ejus Vitam apud
Bollandum, ubi Silvanum monachum ob remissum
fervorem post annos viginti,  « in coetu fratrum veste
exui monastica, et saeculari indutum habitu e monasterio
per fratres expelli »  mandasse dicitur <note>(Boll., 14
Maii)</note>. Sed et Joannes Moschus de quodam latrone
refert <note>(Prat. spir., c. 166)</note>, quod in Firmini monasterio
monachus effectus, post novem annos ad abbatem
accedens dixerit: <hi>Da mihi vestimenta mea saecularia,
et recipe monastica;</hi> quae ubi recepit, sequenti
die laqueo suspensus est miser.</p>
<p> <hi>Illam tamen petitionem ejus, quam desuper altare
<pb n="0838D"/>
abbas tulit, non recipiat; sed in monasterio reservetur.</hi> ]
Ut per illam, etiam illo nolente, si voluerit
abbas, possit eum iterum in monasterium reducere,
ibique subjectum tenere. Aut forte, si dixerit se nor
esse monachum, ab illa petitione victus, in monachatus
redigatur servitium, »  inquit Smaragdus.
Sive etiam, ut ait Hildemarus,  « Ut si forte aliquando
negaverit habitum monachicum aut forte clericalem,
habeatur quo illi probetur episcopo, quia aut in
monasterio, aut certe sub canone constitutus etiam
coacte ab episcopo, postquam exiit de monasterio,
vivere debet, juxta auctoritatem Nicaeni canonis. » 
Notandum porro quod de hujusmodi petitionis asservatione
narrat Boherius:  « Consuevit apud nos reservari
in armario reliquiarum, non in chartulario,
cum charius reservati debeant obligationes personarum
quam rerum. »  In ms. etiam constitutione Clementis
V pro ordine Grandimontensi praescriptum
<pb n="0839A"/>
lego, ut novitius professionis schedulam  « offerat in
altari, priore ipsam recipiente, et eam cantori ipsius
<pb n="0840A"/>
monasterii tradente ad aeternam rei memoriam in
sacrario ipsius monasterii reponendam. » </p>
</div>

<div>
        <head>CAPUT LIX. <hi>De filiis nobilium vel pauperum qui offeruntur.</hi> </head>

<pb n="0839"/>
<p>
          <pb n="0839A"/> <emph>781</emph> Si quis forte de nobilibus offert filium suum
Deo in monasterio, si ipse puer minori aetate est, patentes
ejus faciant petitionem quam supra diximus.
Et cum oblatione, ipsam petitionem et manum pueri
involvant in palla altaris, et sic eum offerant. De rebus
autem suis, aut in praesenti petitione promittant
sub jurejurando, quia nunquam per suffectam personam,
nec quolibet modo ei aliquando aliquid dent,
aut tribuant occasionem habendi.</p>
<p>
          <pb n="0839B"/>Vel certe si hoc facere noluerint, et aliquid offerre
<pb n="0840A"/>
volunt in eleemosynam monasterio pro mercede
sua, faciant ex rebus quas dare volunt monasterio
donationem, reservato sibi, si ita voluerint,
usufructuario. Atque ita omnia obstruantur, ut
nulla suspicio remaneat puero, per quam deceptus
perire possit, quod absit, quod experimento didicimus.
Similiter autem et pauperiores faciant. Qui
vero ex toto nihil habent, simpliciter petitionem
faciant, et cum oblatione offerant filium suum coram
<pb n="0840B"/>
testibus.
</p>
      </div>

<div>
        <head>COMMENTARIUS.</head>

<pb n="0839"/>
<p>
          <pb n="0839B"/>Ab adultorum receptione S. Benedictus transit
ad oblationem infantium, quos olim in monasteriis
admissos fuisse et enutritos constat non solum ex
hoc S. Benedicti capite, sed etiam ex antiquis monachorum
regulis, aliisque probatis auctoribus non
paucis. Hos autem S. legislator tam ex pauperibus
quam ex divitibus indifferenter recipi sancivit, quia
nulla utrorumque est apud Deum distinctio, cui plerumque
acceptior fit pauper humilis quam nobilis
superbus; unde et S. Augustinus, et ex eo S. Isidorus
de monachis loquens dicebat <note>(August. de Opere
monach.; Isid. lib. II Offic. eccl.)</note>:  « Veniunt quoque
<pb n="0839C"/>
ex ipsa vita rustica, et ex opificum exercitatione, et ex
plebeio labore, tanto utique felicius, quanto fortius <emph>782</emph> 
 educati; qui si non admittantur, grave delictum
est: multi enim ex eo numero viri magni imitandique
exstiterunt: nam propterea et infirma
mundi elegit Deus, ut confunderet fortia, etc. » 
Quamvis ista non sapuerit Leofricus decimus abbas
S. Albani in Anglia, qui, ut scribit Matthaeus Parisius
<note>( <hi>Vitae viginti trium abbatum S. Alb.</hi> )</note>,  « acceptor
fuit personarum: nullum nisi genere clarum, vel
saltem legitimum in monachatum admisit, asserens
ignobiles et illegitimos, ignotos maxime et instabiles,
ad enormia fore proniores. »  At longe aliter sentiebat
S. Fulgentius <note>(In ejus Vita, apud Boll., 1 Januar.)</note>,
qui  « quos multa largiendo de temporali fame liberabat,
renuntiare saeculo sapienter admonendo faciebat,
et quamvis nihil habentes habendi voluntatem contemnere
suadebat. »  Et S. Gildasius abbas Ruyensis <note>(Saec. I Ben.)</note>,
qui  « ut plures Domino offerre posset
alumnos, collegit monachos secum tam ex nobilibus
<pb n="0839D"/>
quam ex pauperibus, pupillis et orphanis, »  quemadmodum
habent ejus acta, num. 12. Et certe vera
et certa est Gerardi Belgae monachi sententia:
 « Tanto indignius esse pauperem non admittere,
quanto turpius est monachum superbire; si tamen
non tam fortuna quam spiritu insuper probentur
Christi pauperes esse, et appareat non venire paupertatem
exuere, sed diligentius quaerere. »  Haec
obiter dicta sint occasione tituli hujus capitis, qui est <hi>De filiis nobilium vel pauperum qui offeruntur.</hi> 
 Ad
textum venio.</p>
<p> <hi>Si quis forte de nobilibus.</hi> ] Nobiles hic S. Benedictus
intelligit, non stricte, pro insignitis aliquo gradu,
titulo, aut dignitate, qua distinguantur a plebeiis;
sed late, pro potentibus et divitibus quibuscunque,
<pb n="0840B"/>
 « sive sint nobiles sive ignobiles, inquit Hildemarus,
id est, de illis dicit qui divitias habent. »  Et Boherius:
 « De nobilibus, id est divitibus et potentibus. » 
Et sane nobiles hic pauperibus S. Pater opponit.</p>
<p> <hi>Offert filium suum Deo in monasterio.</hi> ] Regularibus
disciplinis instituendum, et in perpetuo Dei servitio
ibidem permansurum.</p>
<p> <hi>Si ipse puer minori aetate est.</hi> ]  « Id est, si est minor
quatuordecim annis, »  inquit Richardus de S. Angelo.
Et Boherius:  « Haec est minor aetas in masculo
quatuordecim annorum, et in femina duodecim. » 
Idem habet Nicolaus de Fractura, atque ita definitum
<pb n="0840C"/>
est in concilio Toletano X <note>(Can. 16)</note>:  « Parentibus
sane filios suos religioni contradere non amplius
quam usque ad quartum decimum eorum aetatis annum
licentia poterit esse. »  Saltem ita legit Gratianus
20, quaest. 2, cap. <hi>Si in qualibet.</hi> Sed Ivo Carnotensis
in part. VII Decreti, cap. 27, non <hi>quartum decimum,</hi> 
sed <hi>duodecimum</hi> habet: in editione vero Conciliorum
legitur <hi>decimum.</hi> Ex quo forte utrumque
emendaveris, qui concilii Toletani canonem ad sui
temporis praxim adaptavit. Ergo ultra hanc aetatem
jam haud licitum erat parentibus filios suos in monasteriis
offerre. An vero infra hujusmodi aetatem
quoscunque parentes offerrent recipere oporteret
S. Benedictus non aperuit, sed neque S. Basilius.
Sed Regula S. Aureliani praescribit <note>(Cap. 17)</note>, ut  « minori
aetate in monasterio <emph>783</emph> non excipiantur, nisi
ab annis decem, aut duodecim, qui et enutriri non
egeant, et cavere noverint culpas. »  Et synodus VI
in Trullo <note>(Can. 40)</note>, ut  « qui monachicum jugum est
<pb n="0840D"/>
subiturus, ne sit minor quam decem annos natus. » 
Nisi forte concilium intelligas de his qui sponte se
offerunt, non autem de his qui offeruntur ab aliis.
In plerisque monasteriis oblatos infantes haudquaquam
admittebant ante septimum annum. Atque ita
forsitan interpretandus est S. Joannes apud Rufinum <note>(Lib. II de Vit. Patr., cap. 1)</note>,
ad quemdam militum
praepositum de filio ejus ita loquens:  « Hic nutriatur
in domo tua absque ulla contaminatione gentili septem
annis; quibus peractis, trade eum monachis erudiendum
sanctis et coelestibus disciplinis. »  In Regula
S. Caesarii ad virgines haec legimus <note>(Cap. 5)</note>:  « Si
fieri potest, aut difficile, aut nulla unquam in monasterio
infantula parvula, nisi ab annis sex aut septem,
quae jam et litteras discere, et obedientiae possit
obtemperare suscipiatur. Nobilium filiae, sive ignobilium
<pb n="0841A"/>
ad nutriendum aut docendum penitus non accipiantur. » 
Idem habetur in Regula S. Donati, cap.
6. Atque hac aetate aut circiter plerosque in monasteriis
nostris oblatos reperimus, ut Placidum, Faustum,
Gordianum, Bertulfum, Bedam. Plurimos
etiam in minori, ut Samsonem, Bonifacium, Godefridum
et Petrum Diaconum quinquennes. Aliquos
quoque triennes, imo anniculos. Praetermittere hic
non possum pium S. Stephani Obazinensis abbatis
institutum. Hic, uti legimus in ejus Vita, lib. II,
num. 4 <note>(Tom. IV Miscel. Baluz.)</note>, duo virorum et
mulierum collegia adunaverat, et in utroque pueros
admittere ita decreverat, ut in feminarum monasterio
usque dum quinque annorum metas excederent
nutrirentur, inde ad virorum cellam transituri.</p>
<p> <hi>Parentes ejus.</hi> ]  « Parentes nominat solummodo patrem
et matrem, quia parentes de patre et matre dicantur
a pariendo, »  inquit Hildemarus. Similiter Smaragdus,
relato S. Isidori testimonio, in quo fit mentio Samuelis
ab Anna matre Deo oblati,  « Hinc datur intelligi,
<pb n="0841B"/>
infit, quia parentes non parentes alios quam patrem
aut matrem, qui eum genuerunt, dicit. »  Idem habet
Boherius. Et tamen Bernardus Cassinensis fieri posse
asserit,  « quod juxta vulgare regionis propinquiores
sibi carne parentes voluit appellare, »  cui suffragari
videtur Nicolaus de Fractura. At contrarium ex ipso
textu evincitur, in quo filius appellatur ille qui debet
offerri, quod certe nisi aut patri aut matri nulli
prorsus convenire potest.</p>
<p>Sed quaeritur a quonam parentum puer offerendus
sit? Respondet Hildemarus:  « Debet, si pater est
vivus, dicere pater <note>(petitionem.)</note> Si autem mortuus
est, dicere mater; nam alius propinquus non debet. » 
Sed Suarez <note>(De Religione, tom. III, lib. V, cap. 2)</note> 
docet potestatem off rendi pueri in utroque parente
residere; altero mortuo, remanere penes superstitem.
Quod si pater offerat, et mater repugnet, validam
esse et licitam hujusmodi oblationem; secus si
velit mater, patre repugnante; licitam nihilominus
<pb n="0841C"/>
validamque fore factam a matre absque patris consensu,
modo <emph>784</emph> pater non resiliat; qui tamen infra
annum filium revocare poterit. Deinde idem jus
competere tutori, quia tutor parenti, quoad omnia
quae ad filii educationem pertinent, succedit, nec jus
hunc casum excepit. Imo posse tutorem invita matre,
non vero matrem reluctante tutore filium offerre.
Econtra vir clarissimus Petrus de Gussanvi la in notis
ad epist. 54 Petri Blesensis scribit non licere tutoribus,
affinibus et consanguineis addicere in monasterio
in perpetuum impuberes patre et matre
orbatos nolentes. Citatque ad id concilium Aurelianense
V, Toletanum IX et X, SS. Benedictum, Lan
francum et Bernardum, qui voce <hi>parentes</hi> utuntur,
quae proprie patrem et matrem significat, non affines,
non consanguineos, non tutores. Eadem est Mabillonii
sententia in Veterum Analectorum tomo III <note>(Pag. 479)</note>,
et Caroli Cointii in Annalium Ecclesiae
Francorum tom. I, ad annum 544. Poterant tamen
parentes per alios filios suos offerre, ut patet ex
<pb n="0841D"/>
Othlono in Vita S. Bonifacii, cap. 2 <note>(Saec. III Ben.,
part. II)</note>, qui quinquennis ab aegrotante patre <hi>per legatos
idoneos ad monasterium</hi> directus est; et ex formula
oblationis apud Clunianenses usitata, qua monachus
puerum offert Deo in monasterio <hi>vice parentum ejus.</hi> 
Atque ita intelligendus videtur Petrus Boherius, dum
ait in suo monasterio pueros aut a parentibus, aut ab
amicis oblatos fuisse. Poterant etiam ipsi tutores et
consanguinei, cum id infantes desiderarent, eos offerre;
secus si reluctarentur. Aliquando etiam adultos
legimus a parentibus oblatos, de quibus vide quae
diximus in lib. V de Antiquis monachorum Ritibus,
cap. 5.</p>
<p> <hi>Faciant petitionem, quam supra diximus.</hi> ] Superiori
capite nimirum, promittentes etiam pro filio stabilitatem, conversionem morum, et obedientiam, ut patet
<pb n="0842A"/>
ex Smaragdo, Hildemaro, Boherio et aliis, ex
quibus corrigas Bernardum Cassinensem, qui petitionem
hic interpretatur illam qua parentes abbatem
et congregationem simul rogant filios suos in monasterio
enutriri. Sic enim ille, relata Hildemari sub
nomine Pauli Diaconi sententia:  « Sed certe mihi
sicut modo videtur, et puto quod hanc petitionem
debemus intelligere sicut in capitulo praecedenti:
Post quatuor vel quinque dies persistere petitioni
suae, etc. Id est ut petant eum in monasterio recipi,
nutriri, et doceri regularibus disciplinis, et quantum
in se est offerant ipsum Deo. Nam secundum jura cum
ad annos discretionis pervenerit, reclamare potest,
et ad saeculum redire; unde illud non intelligo de
verbis professionis. »  Bernardo subscribunt Richardus,
et Nicolaus de Fractura. Verum contrarium
evincit sequens Regulae textus, quo praescribitur
pueri manum cum ipsa petitione in palla altaris involvi.
Ipsius petitionis sive oblationis formulas aliquas
edidit noster Acherius in notis ad Lanfrancum;
<pb n="0842B"/>
alias item noster Mabillonius, alias Carolus Cointius
a nobis supra citatus, aliam insuper Smaragdus quam
refert Haeftenus lib. IV, tract. 1, disq. 4; duas hic
breviores adjicio, unam ex veteri ms. codice S. Ceciliae
Albiensis saeculo IX exaratam, quae est hujusmodi.</p>
<p> <emph>785</emph> Trado puerum istum in devotione Domini
nostri Jesu Christi, coram Deo et SS. ejus, ut persistat
omnibus diebus vitae suae, et fiat monachus
usque ad mortem suam.</p>
<p>Alteram ex mss. codice Montis Majoris in haec
verba:</p>
<p>Sancitum est in Veteri et Novo Testamento pueros
Deo offerre, ut Abraham ( <hi>Hic deest aliquod verbum</hi> )
leguntur fecisse, quorum exemplo et aliorum multorum
instructus, ego ille, pro remedio animae meae et
parentum meorum, nunc offero hunc filium meum
illum Deo omnipotenti, et S. Mariae genitrici ejus,
secundum Regulam B. Benedicti in monasterio Montis
Majoris, in praesentia domini abbatis illius, ab
<pb n="0842C"/>
hac die, ut non liceat ei collum de sub jugo Regulae
excutere, et promitto nunquam per me, neque per
suspectam personam ullo modo ei occasionem dare
egrediendi, quod absit; et ut haec scriptio firma permaneat,
manu propria firmo.</p>
<p> <hi>Et cum oblatione.</hi> ] Haec oblatio erat ipsa incruenti
sacrificii materia, panis et vinum, ut constat ex Hildemaro:
 « Debet ponere in dextera manu filii sui
oblatam cum mappula, in sinistra autem amulam. » 
Et infra:  « Oblatio attii et ad panem et vinum
quae in sacrificium offeruntur; »  quod etiam patet
ex Statutis Lanfranci <note>(Cap. 18)</note>:  « Offerendus puer,
facta prius corona, manibus portans hostiam et calicem
cum vino, sicut mos est; »  et ex Udalrico:
 « Accipit ipse puer cum offertorio patenam et calicem,
hostia imposita et vino infuso, et ita vicarius
ille involvit manum pueri cum palla altaris. »  Ex
quibus emendandus est Nicolaus de Fractura, qui
oblationem intelligit  « forte de rebus suis monasterio
<pb n="0842D"/>
faciendam. » </p>
<p> <hi>Involvant in palla altaris.</hi> ] Sacras altaris pallas
tangere sacratis Deo feminis et monachabus Soteris
papae decreto prohibitum dicitur; et ex synodo Antissiodorensi <note>(Can. 37)</note> 
  « non licet mulieri manum
suam ad pallas dominicas mittere; ut mirum sit S.
Benedictum pueris adhuc laicis pallae tactum permisisse,
quem sacratis Deo feminis legimus vetitum.
Sed hoc Regulae locus non de altaris palla sacrata quae
dominico corpori immediate supponitur, qua etiam
aliquando obtegebatur, quamque ideo corporale
vocabant, intelligitur; sed de linteo seu velamine
quo sternitur et operitur altare, cujus olim pars ante
altaris faciem dependebat, qua pueri manum obvolvere
facillimum erat, dicebaturque palla a palliando,
eo quod altare cooperiret. Haec pallae expositio confirmatur
<pb n="0843A"/>
tum ex libro Mirac. S. Remacli episcopi,
n. 14 <note>(Saec. II Ben.)</note>:  « Pallam qua praedicta materfamilias
altare texerat sustulit; »  tum ex Statutis
Lanfranci <note>(Cap. 18)</note>:  « Qua oblatione a sacerdote
suscepta, involvant praedicti parentes manus pueri
in palla qua altare coopertum est, et cujus pars anterior
pendet; »  tum ex libro Usuum Cisterciensium <note>(Cap. 114)</note>:
 « Pallam altaris super quam extenditur
corporale in vase ad hoc deputato separatim lavans. » 
Neque enim extenditur corporale, nisi super altaris
mappam. Suffragantur versiones Gallicae, quae pallam
exponunt, <hi>la nappe de l' autel;</hi> et Nicolaus de Fractura:
 « In palla altaris, id est in <emph>786</emph> illa tubalea,
vel mappa sacrata, quae semper est super altare. » 
Atque ita intellexisse existimo Bernardum Cassinensem,
cum dixit:  « Puto ego secundum litteram intelligi
debere de palla quae est in altari, et ita
vidi etiam de facto servari; »  et Richardus:  « Credo
quod pars superior altaris vocetur palla, sicut sumitur
de Consecratione, dist. 1, c. <hi>Altaris palla.</hi> »  At vero
<pb n="0843B"/>
Boherius in primo comment. usum monasterii sui
ita explicat:  « Apud nos facta receptione in capitulo,
per parentes vel amicos puer offertur ad altare, et
super ipsum genibus flexum, et capite inclinatum,
duo fratres imponunt pallam, seu pallium quod ante
altare dependet. »  Sed ab his omnibus discrepat Hildemarus,
qui pallam interpretatur de mappula illa
cum qua puer oblationem offert:  « Non enim, inquit,
dicit in illo panno altaris involvi qui sacratus
est, id est qui super altare ponitur, sed de illo panno
cum quo nos offerimus, quem nos mappulam vocamus,
et hoc altaris pannus est, quia ipsum officium
altaris per hoc agitur. » </p>
<p> <hi>Et sic offerant eum.</hi> ] Idque ex decreto concilii
Aquisgranensis, can. 36:  « Tempore oblationis, et
petitionem pro eo coram laicis testibus faciant, quam
tempore intelligibili ipse puer confirmet. »  Sed juvat
hic integrum oblationis ritum ex Hildemaro describere:
 « Ita faciendum est. Debet, si pater est vivus,
<pb n="0843C"/>
dicere pater; si autem mortuus est, dicere mater;
nam alius propiquus non debet. Id est: Promitto
ego ille coram Deo et sanctis ejus, pro filio meo, de
stabilitate sua, et conversione morum suorum, atque
obedientiam habendam. Et debet habere petitionem
scriptam, et promissionem in manu pro filio suo,
verbi gratia, cum lectum fuerit Evangelium, quando
debent offerre, antequam incipiant offertorium, debet
ponere in dextra manu filii sui oblatam cum
mappula, in sinistra autem amulam vini. Deinde
debet illum pater ante se tenere infantem, et debet
involvere manum filii sui in illa mappula cum qua
offert; quia de ipsa mappula dicitur palla altaris,
non de altaris panno sacrato. Deinde debet tenere
manu sua manum filii involutam in illa mappula, et
petitionem qua firmat filium suum in illo monasterio;
et debent adesse testes. Tunc abbas interrogare illum
isto modo: Quid petis, frater? Ille debet respondere
dicens: Volo tradere filium meum Deo
omnipotenti, ad serviendum sibi in hoc monasterio,
<pb n="0843D"/>
quia praecepit Dominus in lege filiis Israel, ut offerent
filios suos Deo: et propterea ego volo hunc filium
meum similiter Deo offerre. Deinde debet dicere
abbas testibus: Auditis, fratres, et videtis quid
iste dicit? Isti debent dicere: Audimus et videmus.
Tunc debet ille pater ante se filium suum ducere ad
illum locum ubi homines offerre consueverunt.
Deinde debet presbyter tollere oblatam et amulam
de manu infantis, tentam in manu patris; et abbas
debet recipere infantem, et tollere petitionem, ita
tamen ut pater illam petitionem super altare ponat,
eo quod abbas illam petitionem desuper altare debet
tollere, quia sic in capitulo quinquagesimo octavo:
Desuper altare ponat; et alibi: Non reddat illam
petitionem, quam desuper <emph>787</emph> altare tulerit. Verumtamen
melius est, si potest fieri, ut abbas cantet
missam, ut ille accipiat etiam illa oblata, et vinum.
Ideo praecepit B. Benedictus cum oblatione offerri,
<pb n="0844A"/>
ut per hoc, quod foris ostenditur, significetur hoc
quod geritur: id est sicut oblatio efficitur holocaustum
Domino, ita etiam ille infans holocaustum Domino
efficiatur, etc. »  <hi>Vide</hi> Lanfranci Statuta, c. 18;
Udalricum, lib. III, c. 8, et lib. V de Antiq. monach.
Ritibus, cap. 5.</p>
<p> <hi>De rebus autem suis, aut in praesenti petitione promittant
sub jurejurando, quia nunquam per se, nunquam
per suffectam personam, nec quolibet modo ei
aliquando aliquid dent, aut tribuant occasionem habendi.</hi> ]
 « Multis enim modis, ut ait Bernardus Cassinensis,
potest aliquis invenire occasiones, ut pote si forte
rogarent aliquem ut puerum oblatum suum faceret
haeredem; vel si eum alicui substituerent instituto,
et diversis aliis modis, quos malitiosi homines adinvenire
noverint. »  Quanam vero ratione hanc promissionem
facere debeant parentes, ita exprimit
Hildemarus: Pater,  « quando offert filium suum,
tunc debet dicere: Sancti, promitto per viventem in
saecula quia nunquam do illi haeredi atem suam,
<pb n="0844B"/>
aut aliquid quidquam; sed exhaeredo illum ab omni
mea haereditate, ut exhaeres sit in perpetuum, ita ut
per nullum ingenium possit quaerere haereditatem
meam pro successione sua. »  Aliquid hujusmodi videre
est in formulis petitionis apud Smaragdum et
alios a nobis supra citatos. Sed Boherius in primo
comment.,  « hoc, inquit, apud nos non servatur, » 
forte ex aliquo apostolicae sedis privilegio, quo monachis
potestas facta fuerit parentum haereditatis
participes fore: cujusmodi legimus olim concessum
ab Innocentio IV monasterio S. Theoderici prope
Remos in Hist. ms. ejusdem monasterii ad annum
1247, et ab eodem, et a Nicolao monachis S. Germani
a Pratis in hunc modum:  « Auctoritate vobis
praesentium indulgemus ut pos essiones et alia bona
mobilia et immobilia, quae personas fratrum qui, e
saeculo fugientes, in monasterio vestro habitum religionis
assumunt, ibique se vinculo professionis adstringunt,
contigi sent ratione successionis, vel alio
<pb n="0844C"/>
justo titulo in eodem saeculo permanendo, percipere,
petere ac retinere libere, exceptis rebus feudalibus,
valeatis. » </p>
<p> <hi>Vel certe si hoc facere noluerint,</hi> etc.]  « Hoc est,
inquit Hildemarus, si eum exhaeredare de rebus suis
noluerint, sed voluerint ejus portionem offerre in
monasterium, tunc offerant ejus portionem cum ipso
infantulo. Debet enim isto modo fieri, id est si voluerint
offerre ejus portionem in monasterium, tunc
debet etiam dicere, quando offert filium suum: Offero
etiam ejus portionem pro mercede animae meae
in hoc monasterium, ut dum ego adjunxero ejus portionem,
usufructuarium habeam; post meum vero
discessum, tunc veniat ejus haereditas in hoc monasterium,
aut certe aliquid plusquam portionem suam. » 
Hujusce donationis mentionem faciebant in formula
petitionis, <emph>788</emph> sub finem, quam una cum manu
pueri in palla altaris involvebant, juxta antiquum
morem, quo nonnunquam legimus oblationes Deo
factas in palla seu pallio altaris involutas fuisse, ut
<pb n="0844D"/>
videre est in Vita S. Virgilii episcopi Salzburgensis,
n. 16 <note>(Saec. III Ben., part. II)</note>, ubi Gunterius comes
 « per pallium altaris Virgilio episcopo ipsam ecclesiam
cum omnibus quae in antea perdonavit »  tradidisse
dicitur. Ad hunc vero locum spectat quod
scribit Regula Magistri, cap. 91, ubi parentibus primum
suadet ut filii sui portionem totam erogent pauperibus
juxta praeceptum Domini; aut si noluerint,
eamdem saltem portionem in tres dividant partes
aequales, quarum una manu abbatis egenis distribuatur,
altera parentibus vel fratribus ejus remaneat,
tertia in commune monasterii commodum cedat.</p>
<p> <hi>Atque ita omnia obstruantur, ut nulla suspicio remaneat
puero, per quam deceptus perire possit, quod
absit, quod experimento didicimus.</hi> ] In quem locum
Smaragdus:  « Viderat enim ille tali occasione de
monasterio juvenes foras exire, et pro terrenis rebus
servitium Dei relinquere, saeculumque diligere,
<pb n="0845A"/>
et ideo ait, quod experimento didicimus; quod si
hunc raro fiebat, nunc vero factum nos frequentissime
esse cognoscimus. » </p>
<p>Porro ex hoc Regulae loco recte omnino concludit
noster Menardus, oblatos hoc modo in monasteriis
infantes ita monachatui fuisse astrictos, ut resilire
et ad saeculum redire postmodum, etiam cum ad pubertatis
annos pervenissent, eis integrum non foret.
Utquid enim exhaeredare filios, idque cum solemni
juramento nunquam se aliquid eis daturos, si venientibus
ad pubertatis annos liberum fuisset excutere
jugum vitae monasticae? Injusta prorsus exhaeredatio,
et irreligiosum juramentum. Deinde si ad saeculum
reverti licitum fuisset, cur ita obstruenda essent omnia,
ut nulla suspicio seu occasio remaneret puero,
per quam deceptus perire posset? an ideo periturus
esset, quod illud vitae genus repudiasset, ad quod
sectandum nullo prorsus vinculo fuisset constrictus?
nam ad saeculum tuta conscientia regredi poterat.
Haec autem ex Regula S. Benedicti illatio confirmatur
<pb n="0845B"/>
ex oblationis sive petitionis formula, in qua parentes
omnem filio ad saeculum redeundi libertatem
tollunt, tradentes eum  « regulariter permansurum,
ita ut ab hac die non liceat illi collum de sub jugo
excutere Regulae, sed magis ejusdem Regulae fideliter
se cognoscat instituta debere servare, et Domino cum
caeteris gratanti animo militare, »  uti habetur in formulis
Smaragdi, Udalrici, et aliis; sive  « ut persistat
omnibus diebus vitae suae, et fiat monachus usque ad
mortem suam, »  ut legitur in formula S. Ceciliae Albiensis:
unde etiam pro filio promittebant stabilitatem,
conversionem morum et obedientiam, secundum Regulam
S. Benedicti. Confirmatur etiam ex Regula S.
Isidori <note>(Cap. 4)</note>, in qua legimus:  « Quicunque a parentibus
propriis in monasterio fuerit delegatus, noverit
se ibi permansurum. »  Quem locum reperies in
excerptis Egberti Eboracensis episcopi, n. 92 <note>(Apud
Spel., tom. I Conc. Angl.)</note>.</p>
<p> <emph>789</emph> Idem patet ex conciliis. Concilium Toletalum
IV <note>(Can. 49)</note>:  « Monachum aut paterna devotio,
<pb n="0845C"/>
aut propria professio facit: quidquid horum fuerit
alligatum, tenebit. Proin de his ad mundum reverti
intercludimus, et omnem ad saeculum interdicimus
ingressum. »  Et infra <note>(Can. 55)</note>:  « Quicunque ex
saecularibus accipientes poenitentiam totonderunt se,
et rursus praevaricantes laici effecti sunt, comprehensi
ab episcopo suo ad poenitentiam, ex qua recesserunt,
revocentur. Quod si aliqui per poenitentiam
irrevocabiles sunt, nec admoniti revertentur,
vere ut apostatae coram Ecclesia anathematis sententia
condemnentur. Non aliter et hi qui detonsi a
parentibus fuerunt, aut sponte sua amissis parentibus
seipsos religioni devoverunt, et postea habitum
saecularem sumpserunt, etc. »  Concilium Wormatiense <note>(Can. 22)</note>:
 « Si pater, vel mater, filium
filiamque intra septa monasterii in infantiae annis
sub regulari tradiderit disciplina, non liceat eis postquam
ad annos pubertatis pervenerint egredi, et
matrimonio copulari. Hoc ergo omnibus devitandum
<pb n="0845D"/>
est, quia nefas est ut oblati. Deo a parentibus
filiis voluptatis frena laxentur. Igitur, ut praediximus,
non liceat eis susceptum habitum unquam dimittere,
sed convicti quod tonsuram aut religiosam vestem
aliquando habuerint, in religionis cultu habituque,
velint, nolint, permanere cogantur. »  Concilium
Triburiense <note>(Can. 6)</note>:  « Quem progenitores ad monasterium
tradiderunt, et in ecclesia coepit canere
et legere, nec uxorem ducere, nec monasterium
deserere poterit; sed si discesserit, reducatur; si
tonsuram dimiserit, rursus tondeatur; uxorem si
usurpaverit, dimittere compellatur. »  His accedit
Gregorii papae II ad S. Bonifacium Germanorum apostolum,
qui summum pontificem hac de re consufuerat,
responsum, cujus verba expressit concilium
Wormatiense a nobis supra relatum; hinc Lambertus
quidam apud Gratianum, qui invitus inter octavum
et decimum annum a patre cuculla indutus
<pb n="0846A"/>
fuerat, nec multo post ab episcopo etiam invitus
habitum monachicum acceperat, postea reclamans
a Nicolao I pontifice absolvitur et dispensatur, non
quia minori aetate veste monastica indutus postea
reclamavit, sed quia invitum pater cuculla induisset,
nec manum ejus palla altaris involvisset, nulla ab
abbate benedictione percepta.</p>
<p>Sed et S. Bernardus ad Robertum nepotem, qui
delectionis suae a Cisterciensibus ad Cluniacenses
inter alias rationes hanc afferebat, quod Cluniacensi
coenobio a parentibus oblatus fuerat, scribens ita
respondet <note>(Epist. 1)</note>:  « Quanquam dubium non sit
promissum illum fuisse, non donatum; nec enim
petitio quam Regula praecipit pro eo facta fuit a parentibus,
nec manus illius cum ipsa petitione involuta
palla altaris, ut sic offerretur coram testibus. »  Si
ergo ita oblatus fuisset, rata omnino exstitisset ejus
oblatio. Et alibi <note>(Epist. 324)</note> docet Thomam in monasterio
S. Bertini olim oblatum prohibendum non
esse quominus a Bertinianis transiret ad Clarevallenses,
<pb n="0846B"/>
non quia non ligaret ejus oblatio, sed quia
 « votum parentum integrum manet, et oblatio eorum
non est exinanita, sed cumulata. » </p>
<p> <emph>790</emph> Atque ita Aldricus puer in Centulensi monasterio
a parentibus oblatus legitur apud antiquum
auctorem, lib. I Mir. S. Richarii abbatis, num. 14 <note>(Saec. II Ben.)</note>:
 « Ea conditione vel tenore, ne in
reliquo ab hac professione retro pedem vertere voluisset. » 
Ita Aldricum alterum in Ferrariensi coenobio <note>(Saec. IV Ben.)</note>,
 « Deo perpetuo serviturum » 
parentes ejus obtulerunt, uti testatur anonymus in
ipsius Vita, num. 4. Factum tamen oblationem <hi>tempore
intelligibili</hi> puer ipse confirmare debebat, ex decreto
36 concilii Aquisgranensis, Statutis Lanfranci,
et ex Udalrico, non ut novam sibi induceret obligationem,
sed ut inductam se ratam habere et acceptare
probaretur.</p>
<p>Quae hactenus a nobis dicta sunt adeo clara sunt
et perspicua, ut vel caecus ea digito tangat, omnique
<pb n="0846C"/>
oporteat rationis lumine destitui, qui haec non adverterit,
adeo ut mirum sit aut potius stupendum,
quosdam per multiplices alienarum violentarumque
glossarum invectiones in oppositum sensum illa detorquere:
qui tamen nulla sive rationis, sive auctoritatis
fundamento suam sententiam stabilire possunt.
Quis enim neget potestatem filios in monasterio
perpetuo mansuros offerendi penes parentes
fuisse? Qui possunt dare, qui possunt vendere, servitutis
jugo subjicere, possunt utique suavissimo
Christi jugo submittere, et Deo consecrare: qui
propria voluntate Christianae religioni astringere per
baptismum potuerunt, potuerunt et vitae monasticae.
At, inquient, haec praxis fons est, causa et origo
damnationis plurimorum, qui invite in monasteriis
detenti, in deterius ruunt. Multo aequius dixissent,
Haec praxis fons exstitit, causa et origo salvationis
plurimorum, et plane multo plurium, qui in saeculo
mundi corruptelae participantes aeternam damnationis
poenam incurrissent. Deinde quis credat eos qui
<pb n="0846D"/>
vitae monasticae onus leve ferre nequeunt, in saeculo
meliores et salvandos fore? Utquid enim exire de
monasterio volunt? ut Christi fiant discipuli, an
saeculi? Plane ut saeculi, ut vanis ejus serviant pompis,
pertruantur deliciis, gaudeant divitiis, efferantur
honoribus. Cum his vero quis salvabitur? Qui se
negat in Christi schola salvari posse, salvabitur in
schola diaboli?</p>
<p>Sed econtra non sine fundamento asserere possemus,
hanc ad saeculum redeundi facultatem, iis qui
ad discretionis annos pervenerunt positam fuisse in
ruinam multorum, quibus ipsa saeculi repetendi
potestas, tanquam tentationum fomes, sola reversionis,
ac consequenter perditionis exstitit occasio.
Quam potestatem si non habuissent, nusquam de
saeculo repetendo cogitassent, sed necessitatem ipsam
convertentes in virtutem, in Dei servitio religiose
<pb n="0847A"/>
et humiliter perseverassent, saeculum solo nomine
cognoscentes.</p>
<p>Nonnulla opponunt jura, sed vel falsa, vel saltem
dubia, vel solos adultos tangunt non infantes, vel
tandem nova sunt. Novo enim jure infantibus a parentibus
oblatis, cum ad annos discretionis pervenerint,
permittitur oblationem confirmare parentum,
aut ad saeculum remeare: hanc eis licentiam
fecit Clemens III, cap. <hi>Cum virum,</hi> de Regularibus, <emph>791</emph> 
 et Coelestinus III, cap. <hi>Cum simus,</hi> eodem titulo,
idque propter abusum nonnullorum qui non tam
devotionis quam sublevandae familiae gratia, si quos
gibbosos, deformes, aut saeculo ineptos habebant
filios, hos in monasteria intrudebant, id quod non
solum ipsis pueris, sed etiam in disciplinae regularis
ruinam vergebat. Unde nonnulli abbates, etiam antea,
pueros in monasteriis haudquaquam recipere
volebant. Qua de re S. Udalricus in praefatione ad
Consuetudines Cluniacenses <note>(Spicil. tom. IV)</note>, quam
Willelmo Hirsaugien i abbati nuncupat; eumdem
<pb n="0847B"/>
laudat quod lege lata providisset ne pueri in monasterio
admitterentur,  « ut opus sit, inquit, praefatis
saecularibus alium sibi nidum providere, ubi reponant
pullos suos abortivos velut exhaeredatos. » </p>
<p>De qua re, addit paulo post, sentiat quisque quod
voluerit; ego certus sum illam te radicem funditus
exstirpasse, ex qua sola praecipue omnia sunt monasteria
destructa, quae destructa sunt vel in Teutonica,
vel in Romana lingua. »  Idem quoque animadverterat
Guigo Carthusiae Majoris prior quintus, uti
ipse testatur in Statutis <note>(Cap. 27)</note>:  « Pueros sive
adolescentulos non recipimus, quia per eos monasteriis
multa contigisse dolemus, et magna spiritualia
simul et corporalia pericula formidantes. »  Unde
etiam Petrus Damiani ad Cassinenses scribens <note>(Opusc.
36, cap. 16)</note>:  « Inter caeteros, inquit, virtutum
flores quos in illo agro pleno, cui benedixit Dominus,
reperi, fateor, hoc mihi non mediocriter placuit,
quod ibi scholas puerorum, qui saepe rigorem sanctitatis
enervant, non inveni; sed omnes aut senes,
<pb n="0847C"/>
cum quibus utique nobilis vir sedebat in portis ecclesiae,
aut juvenili vivendi decore laetantes. »  Verum
longe benignius in pueros affectus fuit S. Anselmus,
qui conquerenti cuidam abbati quod indociles sustineret,
respondit id non tam ex prava puerorum indole,
quam ex mala praepositorum institutione oriri,
ut testatur Eadmerus in lib. I de ejus Vita <note>(Misc.
Baluz, tom. IV)</note>. Anselmi sententiam confirmare
possent ea quae de mira puerorum simplicitate, pietate
et sanctimonia, leguntur in Vita S. Stephani
abbatis Obazinensis, lib. II. Caeterum ut periculis quae
ex mala puerorum indole possent contingere obviaretur,
non quoslibet indifferenter in monasteriis admittebant,
sed probatos (saltem in aliquibus monasteriis)
per annum non secus ac adultos; id quod
probat concilii Aurelianensis V decretum, can. 19:
 « Quaecunque puellae seu propria voluntate monasterium
appetunt, seu a parentibus offeruntur, annum
in ea qua intrant veste permaneant. »  Eadem haud
<pb n="0847D"/>
dubium lex imposita erat pueris, qui in ipsa oblatione
veste induebantur monastica. Deinde non pro
libito quoscunque abbas vellet recipiebat, sed quos
fratres probassent; horum enim consilium et consensum
<pb n="0848A"/>
postulasse patet ex Vita S. Willibaldi a sanctimoniali
scripta, in cujus num. 5 Willibaldus quinquennis
abbati Egbalt oblatu dicitur <note>(Saec. III Ben., part. II)</note>,  « statimque ille abbas monasterii secundum
regularis vitae disciplinam declarabat ista suae congregationis,
sicque, ut cum eorum consilio sive licentia
hoc foret, ille flagitabat, cui protinus illa
conventio fratrum simulque responsum seu licentiam
dabant, <emph>792</emph> suae voluntatis arbitrio haec
omnia fas fore dicebant, etc. » </p>
<p>Quae hactenus de oblatione infantum dicta sunt,
monent me ut motam aliquando brevi resolvam quaestionem
de viduis pupillos habentibus, et tamen
saeculo renuntiare desiderantibus, quomodo filiorum
educationi et saluti, quae ad eos singulariter ex jure
pertinet, providerent.</p>
<p>Quia solos in saeculo relinquere nimis periculosum
foret, et aliunde jus omne in filios olim obtinebunt
parentes: qui speciali Spiritus sancti vocatione
saeculi vanitatem abjicere, et Christi humilitatem in
<pb n="0848B"/>
monasteriis sectari cupiebant, filios suos una secum
offerebant Deo servituros, quorum saluti et educationi
hac ratione abunde sufficiebant. Cui probando
praesto est Vita S. Rictrudis abbatissae Marcianensis,
cap. 11, saec. II Bened.</p>
<p> <hi>Similiter autem et pauperiores.</hi> ] Id est minus divites;
nam, ut notant hic commentatores, tria hominum
genera distinguit hoc capite S. Benedictus: divitum,
quos nobiles vocat; mediocrium, quos pauperiores;
et omnino pauperum, qui ex toto nihil
habent.</p>
<p> <hi>Faciant.</hi> ] Sicut supra dictum est de nobilibus, filium
suum exhaeredando, aut portionem ejus qualemcunque
facta solemniter donatione monasterio
conferendo.</p>
<p> <hi>Qui vero ex toto nihil habent, simpliciter petitionem
faciant.</hi> ] Nulla donatione aut exhaeredatione
facta.</p>
<p>
          <pb n="0848C"/> <hi>Et cum oblatione offerant filium suum.</hi> ] Cum oblatione,
id est, cum incruento sacrificio missae, vel
cum pane et vino ad illud offerendis ex dictis superius.
Unde merito redarguas Caramuelem, qui in
tam claro textu tenebras objiciens, particulam <hi>cum</hi> 
hic stare pro particula <hi>pro</hi> asserit, ita ut hunc sensum
referat:  « Simpliciter petitionem faciant, et
cum oblatione et pro oblatione offerant filium suum, » 
quasi ipse filius sit oblatio. « Et sic debere textum
exponi, inquit, clarum est, quia quam oblationem
possent Deo dare, qui supponuntur non modo esse
pauperes, sed et nihil omnino habere? »  Verum
aliam oblationem ab eis S. Benedictus non exigit.</p>
<p> <hi>Coram testibus.</hi> ]  « Forte duobus vel tribus, »  inquit
Richardus de S. Angelo; et quidem laicis ex concilio
Aquisgranensi, can. 36, ne forte suspectum sit
in re propria monachorum testimonium. Ita etiam
S. Basilius <note>(Regul. fus. cap. 15, et apud Rufin. cap.
7)</note>:  « Oportet tamen infantes voluntate et consensu
parentum, imo ab ipsis parentibus oblatos, sub testimonio
<pb n="0848D"/>
plurimorum suscipi, ut omnis occasio maledicti
gratia excludatur hominum pessimorum. » 
Quod tam de nobilibus quam de pauperibus intelligendum
esse usus comprobavit.</p>
</div>

<div>
        <head>CAPUT LX. <hi>De sacerdotibus qui forte voluerint in monasterio habitare.</hi> </head>

<pb n="0847"/>
<p>
          <pb n="0847D"/> <emph>793</emph> Si quis de ordine sacerdotum in monasterio
se suscipi rogaverit, non quidem ei citius assentiatur:
tamen si omnino perstiterit in hac supplicatione,
sciat se omnem regulae disciplinam servaturum, nec
<pb n="0848D"/>
aliquid ei relaxabitur, ut sit sicut scriptum est: <hi>Amice, ad quid venisti 
 <note>(Matth. XXVI)</note>
          </hi>? Concedatur
ei tamen post abbatem stare, et benedicere, aut
missas tenere, si tamen jusserit ei abbas: sin alias,
<pb n="0849A"/>
nullatenus aliqua praesumat, sciens se disciplinae
regulari subditum, et magis humilitatis exempla
omnibus det.</p>
<p>Et si forte ordinationis aut alicujus rei causa fuerit
in monasterio, illum locum attendat, quando ingressus
est in monasterium, non illum qui ei pro
<pb n="0850A"/>
reverentia sacerdotii concessus est. Clericorum autem
si. quis eodem desiderio monasterio sociari
voluerit, loco mediocri collocetur. Et ipse tamen si
promittit de observatione regulae vel propria stabilitate
.
</p>
      </div>

<div>
        <head>COMMENTARIUS.</head>

<pb n="0849"/>
<p>
          <pb n="0849A"/> <hi>Si quis de ordine sacerdotum.</hi> ]  « Sacerdotis nomen,
inquit Hildemarus, ad episcopum seu presbyterum
attinet atque diaconum, sicut ipse inferius dicit. » 
Sed Rupertus de solis episcopis hunc locum interpretatur <note>(Lib. III in Reg. S. B.)</note>:
quod confirmat codex
mss. monasterii S. Hadriani Gerardi montis, cujus
<pb n="0849B"/>
caput praesens inscribitur <hi>De episcopis qui in monasterio
habitare voluerint.</hi> Et certe sacerdos proprie de
episcopo dicitur. Econtra vero S. Hildegardis non de
episcopis, sed de solis presbyteris S. Benedictum
intelligit; sic enim illa:  « Sacerdos intelligendus est
ille qui aut praepositurae, aut archipresbyteratui, aut
parochiae praeerat, qui etiam propter eamdem praelationem
animam suam vix ad subjectionem coercere
poterit; non autem episcopus, quia indecens <emph>794</emph> 
 esset quod princeps animarum populi, qui et
magister abbatis exstitit, abbati subjiceretur; sed hic
si converti voluerit, solus sit in poenitentia absque
subjectione magisterii. »  At tam de episcopis quam
presbyteris textum hunc intelligendum esse docet
ac probat antiqua monasteriorum nostrorum praxis;
nam, ut scribit Petrus Venerabilis <note>(Lib. II, epist. 11)</note>,
 « solebant clerici diversorum ordinum, canonici diversarum
professionum, et ipsa Ecclesiae cacumina,
episcopi dico, pontificalem dignitatem pro abjecta
<pb n="0849C"/>
monachorum vilitate commutare, et de summis ecclesiasticorum
honorum gradibus, ad humilem se
hujus propositi ordinem inclinare. »  Cui exemplo
esse possunt S. Arnulfus Metensis, S. Claudius Bisuntinus,
SS. Wulframnus et Amatus Senonenses,
S. Hidulfus Trevirensis, Leydradus Lugdunensis,
Adalbertus Bohemorum apostolus, Leo Ravennensis,
Petrus Damiani Ostiensis, Brunus Signiensis, et
alii quamplurimi, qui dimissis pontificalibus insignibus,
humilem in claustro monachorum habitum
gestare non dubitarunt.</p>
<p> <hi>In monasterio se suscipi rogaverit.</hi> ] Acute observat
Haeftenus S.  P. Benedictum non, ut superius, dixisse <hi>converti voluerit,</hi> 
 sed <hi>se suspici rogaverit;</hi> quia censentur
clerici jam a saeculo conversi, cum clericalem
statum arripiunt: quod probat ex concilio Cabillonensi,
c. 5, quo prohibetur,  « ne saeculares, qui nondum
sunt ad clericatum <hi>conversi,</hi> res parochiarum
debeant habere commissas. » </p>
<p> <hi>Non quidem ei citius assentiatur.</hi> ] Quem in locum
<pb n="0849D"/>
Bernardus Cassinensis:  « Istud <hi>citius</hi> potest esse
comparativum ad illud quod in 58 cap. dictum est,
videlicet <hi>non ei facilis tribuatur ingressus:</hi> ac si diceret
S. Benedictus, non assentiatur facilius quam
laico, in ingressu, imo sicut ille probatur, probetur
et iste. »  Imo amplius. Idem habet Boherius. Quanam
vero ratione probandus, explicat Grimlaicus in solitariorum
Regula, cap. 18, his verbis:  « Sed ne forte
quis simulata mente ad hoc propositum venire pertentet,
primitus duriter probandus est: quod ita demum
facile dignoscitur, si omnem laborem corporis
qui ei injungitur aequanimiter ferat, et ad austeriorem
vitam libenter inclinetur; vel si delictum aliquis
suum, cum interrogatus fuerit, nequaquam pronuntiare
confunditur, et medelam delicti, quae ei adhibita
fuerit, gaudenter assumat; et si ad omnem humilitatem
absque verecundia inclinatur, ac vilioribus
et abjectioribus artificiis, si ita ratio poposcerit,
tradi se non erubuerit. Cum autem his atque aliis
<pb n="0850A"/>
exercitiis probatus fuerit, si stabilis et prompto
animo perstiterit, tunc eum suscipi decet. »  Quae
verba ex S. Basilii Regula a Rufino translata, cap.
6, de omnibus generatim dicta, ille presbyteris singulatim
adaptat.</p>
<p> <hi>Tamen si omnino perstiterit in hac petitione sua,
<pb n="0850B"/>
sciat se omnem regulae disciplinam servaturum.</hi> ]  « Dignum
est enim ut qui similem cum aliis vitam suscipiunt,
similem sentiant in legibus disciplinam, » 
ut ait Alexander III <note>(In Decretal., c. Recolentes)</note>. Hic
autem Hildemarus observat vocem <hi>disciplinam</hi> varias
habere acceptiones <emph>795</emph>; sed hoc loco praecipue
sumi a nonnullis pro flagello, ab aliis pro Regulae
observatione, quae acceptio posterior aliis quibuscunque
praeferenda est:  « Regulae disciplinam, inquit
Smaragdus, dicit regularem in omnibus doctrinam,
et eruditionis sanctae praecepta: disciplina enim a
discendo nomen accepit; quidquid enim in schola
regulari sancta discitur, non incongrue disciplina
vocatur. Eruditio enim regularis disciplinae in praeceptis
ejusdem Regulae, et in castigationibus et increpationibus,
et in variis judiciis constat, in quibus
qui perseveraverit usque in finem, hic salvus erit. » 
Eodem fere modo loquuntur Bernardus Cassinensis
et Boherius; et hunc esse Regulae sensum verba sequentia
clare demonstrant.</p>
<p>
          <pb n="0850C"/> <hi>Nec aliquid ei relaxabitur.</hi> ]  « Quia, ut ait Hildemarus,
per omnes gradus debet probari velut laicus,
et etiam plusquam laicus. Nam tres sunt gradus quibus
probari debent novitii: id est unus ad portam
monasterii per quatuor aut quinque dies: deinde
secundus in hospitio paucis diebus, id est duobus
mensibus: tertius in cella novitiorum per decem
menses. »  Similiter Bernardus Cassinensis intelligit
nihil esse relaxandum <hi>de gradibus probationis,</hi> quos
totidem recenset. Ita etiam Turrecremata et Matthaeus
Lambertus. At Menardus noster S. Benedictum interpretatur <hi>non de novitiatu,</hi> 
 sed de observatione
Regulae. Rectius quidem, meo judicio, Richardus
de S. Angelo, et Boherius in primo comm. de utroque,
ut nihil relaxandum sit <hi>de observatione regulae,
vel de gradibus probationis.</hi> Atque ita  « cum clericus
aliquis ad S. Pachomium, ut monachis ascriberetur,
accedebat, ordini quidem ejus deferebatur reverentia,
quemadmodum divina lex praescribit nobis:
<pb n="0850D"/>
quantum vero ad observationem canonis fratres
obligantis, praestabat illam aeque ac caeteri, »  ut habent
acta S. Pachemii, n. 18.</p>
<p> <hi>Ut sit sicut scriptum est: Amice, ad quid venisti?</hi> ]
Subaudiendum est, hoc age, quibus verbis se ipse
excitare solebat S. Bernardus, qui, referente Guillelmo
abbate <note>(Lib. I de ejus Vita, c. 4)</note>,  « hoc semper
in corde, frequenter etiam in ore habebat: Bernarde,
Bernarde, ad quid venisti? »  Et S. Arsenius:  « Arseni,
propter quid existi? »  Observat autem hic Hildemarus
haec Christi Domini ad proditorem discipulum
verba duobus modis sumi posse; nam  « alii
dicunt quia dolentis vox est, quasi dolenter dixisset
Dominus: Amice, ad quid venisti? id est ad quod
scelus dillapsus es? Venisti discipulus tradere magistrum,
servus Dominum, creatura Creatorem, et dum
esses apostolus, effectus es traditor. Sunt iterum
alii qui intelligunt <hi>Amice, ad quid venisti?</hi> subaudiendum
est <hi>fac,</hi> id est non venisti osculum dare
<pb n="0851A"/>
sed tradere, quasi diceret: Ad quod venisti fac, id
est trade, et imple quod spondisti. Et secundum
hunc sensum S. Benedictus in hoc loco illud intellexit:
Amice, ad quod venisti fac, id est, non venisti
imperare, sed imperari; servire, non serviri; subesse,
non praeesse. »  Ita etiam Bernardus Cassinensis
et Boherius.</p>
<p> <hi>Concedatur ei tamen post abbatem stare.</hi> ]  « Ac
proinde <emph>796</emph> ante praepositum, et decanos, si non
sint sacerdotes, »  inquit Menardus, quanquam Bernardus
Cassinensis <hi>post abbatem stare</hi> exponat,
stare tantum  « in aliquo superiori loco cum senioribus,
ut apud Cassinum, inquit, in tertia vigilia; » 
idque ob honorem sacerdotii. Si tamen talis fuerit
ejus vita, quae talem mereatur praelationem; nam si
propter crimen aliquod poenitentiae causa confugerit
ad monasterium, non ita praeponendus est aliis, sed
ordinis sui loco humiliter debet esse contentus, ut
loquitur Smaragdus. Communis autem monasteriorum
<pb n="0851B"/>
praxis apud nos est, ut sacerdotes novitii omnes
etiam professos non sacerdotes praecedant, quoad
illi sacerdotii gradum adipiscantur: sed apud Cassinenses
et Fulienses sacerdotes novitii reliquis tantum
novitiis non sacerdotibus praeponuntur. <hi>Vide</hi> 
locum supracitatum ex Vita S. Pachomii.</p>
<p> <hi>Benedicere,</hi> ] scilicet cibum et potum in refectorio, vel
ad lectiones in ecclesia, ut exponunt commentatores.</p>
<p> <hi>Aut missas tenere.</hi> ] Observavimus supra missam
plures habere acceptiones. Hic vero sumitur pro
incruento Christi sacrificio: et sic <hi>missas tenere</hi> ex
commentatoribus et Gallicis versionibus idem est ac
missas celebrare, idque ordine suo, ut exponit
Theobaldus Artaldus. Est etiam qui Gallice reddit, <hi>faire dire des messes.</hi> 
 Insuper missas tenere est eis
interesse, easque audire, ut clarum est ex concilio
Agathensi, can. 47:  « Missas die dominico saecularibus
totas tenere speciali ordine praecipimus. » </p>
<p> <hi>Si tamen ei jusserit abbas.</hi> ] Ubi Hildemarus:  « In
eo quod dicit, <hi>si jusserit abbas,</hi> manifestatur quia
per probationem vitae debet jubere. » </p>
<p>
          <pb n="0851C"/> <hi>Sin alias, nullatenus aliqua praesumat.</hi> ] Ex praedictis,
 « scilicet de stando inter seniores post abbatem,
de benedictionibus dandis, de missis celebrandis:
ab istis enim abstinebit, et humiliorem locum tenebit, » 
inquit Bernardus Cassinensis. Et certe haec
olim apud Cluniacenses consuetudo vigebat, ut sacerdotibus
novitiis non statim concederetur sacrificium
offerre, imo nec statim post professionem, testante
Udalrico, l. II, c. 28, ubi agens de novitiorum
habitatione triduo post vota emissa, inter alia haec
habet: Abbas  « de his tamen qui sunt sacerdotes et
levitae, diligenter examinat quomodo sint ordinati,
qualis sit eorum scientia, qualis conscientia, et per
aliquod tempus probat eorum conversationem, antequam
eis hujus ministerii licentiam permittat: praecipue
qui sacerdos erat antequam veniret, omnino
ab officio prohibetur, usque dum saepius prospiciens
addiscat quam multiplici studio tale sacramentum
tractetur a nobis. »  Idem habent Divionenses S.
<pb n="0851D"/>
Benigni Consuetudines mss., c. 31. Idem etiam obtinuisse
apud Cistercienses colligimus ex lib. Antiq.
definit. <note>(Dist. 4, cap. 1)</note>, in quo sic lego:  « Si vero
doctores in theologia, vel aliae reverendae personae
ad ordinem se transtulerint, et fuerint sacerdotes,
de consilio abbatis loci illius tempore probationis
poterunt celebrare. »  Unde <emph>797</emph> merito licet inferre
alios, qui doctores non erant, haudquaquam celebrasse,
Cassinenses etiam inhibent <note>(Declar. Cassin.,
c. 60)</note>  « plerumque praefatis sacerdotibus celebrationem
missarum ad tempus, ut ex hoc eorum humilitas
comprobetur, et ut eam etiam melius addiscant.
Et tunc, inquiunt, ipsi communicent cum clericis. » 
Neque vero id mirum videri debet, cum nec sacerdotes
professi missas quotidie cantarent, ut demonstravimus
in lib. II de Antiquis monach. Rit., c. 6.
Sane Clemens ex regali Anglorum prosapia, Fiscanensis
primum, deinde Divionensis monachus,  « in
<pb n="0852A"/>
tantum se abjectum et vilem asserebat, ut cum sacerdotii
gradu fungeretur, nunquam in omni vita sua
nisi semel ad hoc ministerium accedere praesumpsit, » 
ut docet chronographus S. Benigni.</p>
<p> <hi>Sciens se disciplinae regulari subditum.</hi> ]  « Hic omnem
ei materiam aufert praesumptionis, cum ei ad
memoriam reducit statum suae subjectionis, »  inquit
Bernardus Cassinensis.</p>
<p> <hi>Et magis exempla humilitatis omnibus det.</hi> ] In quem
locum Richardus de S. Angelo:  « Littera ista potest
exponi duobus modis: 1º ut sit sensus, ut iste plus
ostendatur humilis quam alius monachus; 2º ut sit
sensus, si abbas jusserit ei ut celebret, vel ut sedeat
post ipsum, ipse magis ostendatur humilis. » </p>
<p> <hi>Si forte ordinationis, aut alicujus rei causa fuerit
in monasterio, illum locum attendat quando ingressus
est monasterium,</hi> etc.] Hunc locum varie exponunt
commentatores: 1º Hildemarus S. Benedictum ita
intelligit:  « Si forte fuerit dignus ut decanus, aut
praepositus fiat, aut consiliator, aut certe alicujus
<pb n="0852B"/>
utilitatis, cum tali humilitate et subjectione debet
abbati consilium dare, aut certe agere hoc quod illi
injunctum fuerit, cum quali humilitate et reverentia
seu subjectione locutus fuerat, quando in monasterium
ingressus est. »  Ita etiam Turrecremata. 2º Smaragdus,
et Petrus Diaconus seipso, ita explicant:  « Quod
vero dicit: <hi>Si forte ordinationis,</hi> aut quia sacerdos
est ordinatus, aut quia ordinationis ministerium, id
est ut aliquid ordinaret potestatem accepit ab abbate
in monasterio. <hi>Aut alicujus rei causa,</hi> subauditur,
fuerit exaltatus in monasterio; illum locum attendat,
etc. 3º Boherius, relata utraque expositione, tertiam
addit in primo commentario his verbis:  « Vel intendit
quod, praeterquam in praemissis, debet semper
servare ordines suos, ut tempus conversionis discernit,
ut si aliqua ardua sunt in monasterio ordinanda,
et abbas petat consilium fratribus, non primus respondeat,
non primus loquatur; »  et in secundo commentario:
 « Hoc etiam est dicere, quod licet sacerdos
<pb n="0852C"/>
honoretur in sedibus, benedictionibus et missis,
in aliis tamen tractatibus et officiis tenere debet
locum sui ingressus. »  4º S. Hildegardis illud <hi>si vero
ordinationis,</hi> etc., ita exponit:  « Si aut in obedientiis,
aut in officiis magisteriorum, seu in negotiis exteriorum,
aliqua ibi per consilia tractanda sunt, illum
locum attendat quando ingressus est in monasterium,
videlicet locum, id est propositum conversationis,
humilitatis et subjectionis, quae bonum et <emph>798</emph> 
altum gradum sibi acquirit, etc. Denique Theobaldus
Artaldus <hi>locum illum attendat,</hi> etc., sic interpretatur,
ut attenta meditatione consideret quem locum obtinere
deberet, si ingressus sui in monasterium ratio
haberetur, ut inde humilietur; non illum qui pro
sacerdotii reverentia concessus, ut non extollatur.</p>
<p> <hi>Clericorum etiam si quis eodem desiderio monasterio
sociari voluerit.</hi> ] Etsi Regula SS. Serapionis, Macarii,
Paphnutii, et alterius Macarii praescribat ut  « Nulli
permittatur clerico in monasterio habitare, nisi ei
tantummodo quem lapsus peccati ad humilitatem
<pb n="0852D"/>
deduxit, et est vulneratus, ut in monasterio humilitatis
medicina sanetur; »  eos tamen in monasteriis
admittendos et admissos fuisse ex hoc Regulae testimonio
evidenter probat Lupus Ferrariensis epist.
129, eosque non solum criminosos, sed etiam pios
ac probos, ut pote quibus praelationis gradum, et altaris
ministerium criminosis indebitum permittit.
Idem constat ex Regula S. Pachomii supra citata.
Eadem quoque exstitit mens concilii Toletani IV, cum
hoc edidit statutum <note>(Can. 49)</note>:  « Clericis qui monachorum
propositum appetunt, quia meliorem vitam
sequi cupiunt, liberos ab episcopo in monasterio
largiri oportet ingressus. »  Simile reperitur decretum
in concilio Augustano, anno 952. Eodem etiam respexit
Paschalis papa II ad Joannem priorem de
Valeriis scribens in haec verba <note>(Miscel. Baluz. tom. II)</note>:
 « Laicos sane sive clericos saeculariter viventes ad
conversionem suscipere, nullius episcopi vel praepositi
<pb n="0853A"/>
contradictio vos inhibeat; »  et Innocentius IV in
litteris ad abbatem et monachos manosterii S. Theoderici
anno 1244 datis <note>(Ms. Hist. S. Theoder.)</note>:
 « Liceat quoque vobis clericos, et laicos liberos, et
absolutos, e saeculo fugientes ad conversionem recipere,
ac eos absque contradictione aliqua retinere. » 
In concilio quoque Aquisgranensi constituitur <note>(Can.
42)</note>,  « ut nullus plebeius, seu clericus saecularis, in
monasterio ad habitandum recipiatur, nisi voluerit
fieri monachus. »  <hi>Vide</hi> S. Gregorium, lib. X, epist.
39, ad Desiderium in Gallia episcopum, qui cum
Pancratium clericum olim suum, postea monachum
factum, in ecclesiam, cui mancipatus fuerat, revocare
vellet, ut ne id tentaret, admonitus a Gregorio
est. <hi>Vide</hi> etiam Petri Venerabilis lib. II, epist. 50,
ad Attonem Trecensem episcopum, quem ad implendum
vitae monasticae votum exhortatur; et
<pb n="0854A"/>
S. Anselmi lib. II, epist. 12, et lib. III, epist. 13.</p>
<p> <hi>Loco mediocri collocetur.</hi> ]  « Si mediocrem ejus
vitam cognoverint; nam si talis fuerit ut etiam juxta
abbatem stet, aut debet collocari, collocetur. Similiter
si talis fuerit, in ultimo stet, »  inquit Hildemarus.</p>
<p> <hi>Et ipse tamen si promittit de observatione regulae,
vel propria stabilitate.</hi> ]  « Id est postquam probati fuerint,
et professionis emiserint votum; nec enim antea
sunt nisi cum novitiis et sub magistro novitiorum, » 
inquit Bernardus Cassinensis. Hujusmodi autem promissio
fieri debet et verbo et scripto, sicut ab aliis.
Atque ita S. Ursmarus <note>(Saec. III Ben., part. I)</note> in
Laubiensi monasterio Erminonem <emph>799</emph> presbyterum
recipiens,  « secundum morem ibidem degentium
fecit spondere observare regulam, et obedientiam
exhibere majoribus, »  quemadmodum auctor est
Anso in Vita S. Erminonis, n. 4.</p>
</div>

<div>
        <head>CAPUT LXI. <hi>De monachis peregrinis, qualiter suscipiantur.</hi> </head>

<pb n="0853"/>
<p>
          <pb n="0853B"/>Si quis monachus peregrinus de longinquis provinciis
supervenerit, si pro hospite voluerit habitare
in monasterio, et contentus fuerit consuetudine loci
quam invenerit, et non forte superfluitate sua perturbat
monasterium, sed simpliciter contentus est
quod invenerit, suscipiatur quanto tempore cupit. Si
qua sane rationabiliter et cum humilitate charitatis
reprehendit aut ostendit, tractet abbas prudenter;
ne forte eum pro hoc ipso Dominus direxerit.</p>
<p>Si vero postea voluerit stabilitatem suam firmare,
non renuatur talis voluntas: et maxime, quia tempore
hospitalitatis potuit ejus vita dignosci. Quod si
superfluus aut vitiosus inventus fuerit tempore
hospitalitatis, non solum non debet sociari corpori
monasterii, verum etiam dicatur ei honeste ut discedat,
<pb n="0853C"/>
ne ejus miseria etiam alii vitientur. Quod si
<pb n="0854B"/>
non fuerit talis qui mereatur projici, non solum si
petierit, suscipiatur congregationi sociandus, verum
etiam suadeatur ut stet, ut ejus exemplo alii erudiantur:
quia in omni loco uni Domino servitur et uni
Regi militatur.</p>
<p>Quem etiam si talem esse perspexerit abbas, liceat
eum in superiore aliquantulum constituere loco. Non
solum autem monachum, sed etiam de suprascriptis
gradibus sacerdotum vel clericorum stabilire potest
abbas in majori quam ingreditur loco, si eorum
talem perspexerit esse vitam. Caveat autem abbas
ne aliquando de alio noto monasterio monachum ad
habitandum suscipiat, sine consensu abbatis ejus,
aut litteris commendatitiis: quia scriptum est: <hi>Quod
tibi non vis fieri, alteri ne feceris <note>(Tob. IV)</note>
          </hi>.</p>
</div>

<div>
        <head>COMMENTARIUS.</head>

<pb n="0853"/>
<p>
          <pb n="0853C"/> <emph>800</emph> <hi>Si quis monachus peregrinus de longinquis
provinciis supervenerit, si pro hospite voluerit in monasterio
habitare, et contentus fuerit consuetudine loci
quam invenerit.</hi> ] Solebant enim veteres monachi
hospitem monachum post duos tresve dies ad communem
congregationis vivendi rationem redigere.
Nitrienses permittebant <note>(Pall., Laus. cap. 7)</note>,  « una
hebdomada manere in otio; aliis autem diebus deinceps
occupabant eum in operibus, aut in pistrino,
aut in coquina. Quod si quispiam fuisset cujus habenda
esset ratio, dabant ei librum legendum, non
permittentes ei ut cum ullo colloqueretur usque ad
<pb n="0853D"/>
horam sextam. »  In Regula tamen S. Pachomio ab
angelo tradita praescriptum lego <note>(In ejus Vita, apud
Boll., 14 Maii)</note>, ut  « peregrinus alterius monasterii, si
veniret habens habitum diversum, nullus cum eo
comederet, excepto eo qui iter agens id observare
non posset. » </p>
<p> <hi>Et non forte superfluitate sua perturbat monasterium.</hi> ]
Hildemarus superfluitatem intelligit in cibo, aut potu,
vel in aliquo opere; Bernardus Cassinensis in cibo potu,
somno, lecto et labore;  « dicunt enim, inquit, isti superflui:
Ego non possum comedere istas fabas, ista cicera,
istas lenticulas, istud antiquum oleum, istud mucidum
caseum, ista ova putrida, istos pisces corruptos.
Istud vinum desipit mihi; iste est panis canum, non
hominum. Tales superfluitates monasterium perturbant,
quia inde scandalizantur fratres, et nonnulli
<pb n="0854C"/>
minus perfecti horum verborum corrumpuntur exemplis. » 
Bernardum suo more exscribit Boherius.</p>
<p> <hi>Suscipiatur quanto tempore cupit.</hi> ]  « Id est uno vel
duobus annis, »  inquit Hildemarus. Atque ita in
monte Nitriae <note>(Pall., Laus. cap. 7)</note>,  « prope ecclesiam
positum erat xenodochium in quo venientem hospitem
toto tempore accipiebant, etiamsi biennium aut
triennium voluisset manere, donec vellet sua sponte
discedere. »  Et S. Basilius interrogatus <note>(In Regul. a
Rufin. translata)</note>:  « Si dicat quis, Volo apud vos parum
aliquid temporis facere ut proficiam ex vobis, si
oportet eum suscipi, »  respondet:  « Concedi quidem
<pb n="0854D"/>
ei convenit ingressum, propter incertos exitus rerum.
Interdum enim potest fieri ut per tempus proficiat,
et delectetur sanctitate vitae, et permaneat in
coeptis, sicut et frequenter factum scimus. Sed et ut
manifesta fiat veritas institutionum nostrarum, de
quibus fortassis homines aliter opinantur. Oportet
tamen circa eum cautius agi et diligentius, ut sive in
veritate permaneat, vel proficiat, sive institutionum
nostrarum veritas exploretur, probabilis inveniatur
et pura. Ita namque Deo placebimus, et ille aut proficiet,
si verax est; aut, si simulator est, erubescet. » 
Ea de causa scribit Anonymus <emph>801</emph> in Vita
S. Philiberti <note>(Saec. II Ben.)</note>, quod  « alii abbates sua
propria monasteria relinquerent, vel monachos probatissimos
ad eum dirigerent, ut cum eo longo tempore
demorantes, discerent ejus vitam, vel conversationem,
<pb n="0855A"/>
ut in suis propriis recte prodesse deberent. » 
Cassinenses quoque monachi in epist. ad
Alemannos haec testantur <note>(Analect. tom. IV)</note>:  « Plerique
nostrae consuetudinis nostraeque conversationis
cupidi, de suis, quem cognoscunt ingenii, unum huc
transmittunt, quo non solum auditu, verum etiam
ipso visu, pro quibus mittitur, perspiciat; eoque
modo quasi unus ex nobis hic quidam per integrum
annum, quidam etiam diutius manent. Tandem omnibus
perspectis ad sua certus cum gaudio redit. » 
Ne tamen inde monasteria gravarentur nimis, in
litteris G. Mosomensis et A. Marchianensis abbatum
ad abbates S. Theoderici <note>(Ms. Histor. S. Theod.)</note> et
S. Crispini Suessionensis, quibus eos suae provinciae
visitatores constituunt, inter alia generalis capituli
statuta, quorum eis maxime commendant observationem,
istud est:  « Ut nullus hospes detineatur
ultra annum, nisi de abbatis et conventus ad quos
missus fuerit, processerit voluntate, vel visitatoribus
visum fuerit ex edire. » </p>
<p>
          <pb n="0855B"/> <hi>Si qua sane rationabiliter, et cum humilitate charitatis
reprehendit aut ostendit.</hi> ] Idque verbo aut
exemplo, sive de servitio Dei, sive de Regulae observationibus,
sive de praeceptis Domini custodiendis.
Ubi notat Boherius triplicem esse reprehensionem:
imperiosam, quae fit imperio potestatis, quae solum
majoribus conceditur; temerariam, quae malo fit
animo, et socialem, quae minoribus conceditur, quae
sine acerbitate, devoto et reverenti animo fieri debet,
de qua hic S. Benedictus.</p>
<p> <hi>Tractet prudenter abbas.</hi> ]  « Apud se, et cum aliis
qui hospitis conversationem noverunt et verba, » 
inquit Bernardus Cassinensis.</p>
<p> <hi>Ne forte cum propter hoc ipsum Dominus direxerit.</hi> ]
Ad hujus Regulae praxim referri debent ea quae scribit
Hildemarus in cap. 63, sub finem:  « De hospitibus
monachis ita in Francia agitur. Si est familiaris monachus,
in dormitorio monachorum dormit, et in
claustra cum aliis monachis legit, et in refectorio
<pb n="0855C"/>
manducat, et mane et ad seram ad capitulum venit
fratrum. Si iste talis videt negligentiam, debet admonere
ut emendetur. Si vero novus hospes fuerit,
tantum ad capitulum venit fratrum, causa aedificationis
ex lectionis traditione, et ducitur in refectorium
fratrum ad manducandum: dormire vero foris
debet in dormitorio hospitum monachorum. Nam
prima vice cum venit iste novus, ducit eum prior per
tota officina monasterii dicens: Frater, ubi negligentiam
forte vidisti, charitatis amore deprecamur
ut dicas, quatenus emendemus. » </p>
<p> <hi>Si vero postea voluerit stabilitatem suam firmare,
non renuatur talis voluntas.</hi> ] Ad quem locum Smaragdus:
 « Quomodo firmet stabilitatem suam, sive
in corde tantum, sive in corde simul et verbo, hic
aperte non dicit; sed <emph>802</emph> ut datur intelligi, sicut
ille novitius promittit de stabilitate sua coram Deo
et sanctis ejus, ut si aliquando aliter fecerit, ab eo se
damnandum sciat quem irridet: ita et iste, quamvis
<pb n="0855D"/>
non promittat, quia jam promissum habet, firmet
tamen stabilitatem suam corde, similiter et verbo
coram Deo, et sanctis ejus, et idoneis testibus, ne
mereatur accipere damnationem pro multa sua et
illicita vagatione. »  Formulam autem confirmandae
stabilitatis habemus apud Hildemarum his verbis
conceptam:  « Ego N. veniens de longinquis provinciis
in hoc monasterium, quia placuit mihi conversatio
fratrum istius loci, et illis placuit mea conversatio;
ideo stabilitatem meam in hoc monasterio per
hanc scripturam manu mea scriptam perpetuum confirmo. » 
Addit Hildemarus:  « Si autem nescierit
litteras, debet rogare alium qui scribat, et debet
dicere inferius: Manu mea pro majore firmitate
subscriptam. Hoc vero notandum, quia non debet
nominare monasterium unde fuit. »  Sed Bernardus
<pb n="0856A"/>
Cassinensis ad hunc locum scribens:  « Puto ego,
inquit, quod promittendo obedientiam abbati loci
istius, maxime si in alio monasterio fuit professus,
satis potest ejus stabilitas esse firmata; nec est apud
nos consuetudo aliter stabilitatem firmare. »  Idem
habet Nicolaus de Fractura.</p>
<p> <hi>Maxime quia tempore hospitalitatis potuit ejus vita
dignosci.</hi> ] Ad probationem monachorum peregrinorum,
aliud a tempore hospitalitatis spatium, quod
Boherius vult esse annuale, non indicit S.  P. Benedictus.
Ex quo datur intelligi, statim ut stabilitatem
in monasterio firmare rogaverint, congregationis
corpori esse sociandos. Et certe Regula Magistri <note>(Cap. 89)</note> 
 duorum duntaxat mensium inducias hujusmodi
monachis jam conversis ad tractandum instituit,
quibus expletis, stabilitatem firmare permittit.
De Cisterciensibus haec reperio in libro Institutionum <note>(Dist. 2, c. 3)</note>:
 « Monachus alterius ordinis professus
secundum Regulam S. Benedicti in aliquo ordinis
nostri monasterio receptus, si benedictus non est, in
<pb n="0856B"/>
cella novitiorum sit per annum, et eodem ordine quo
novitius benedicatur. Si autem benedictus fuerit,
statim detur ei cuculla, et completis ad minus antea
quatuor mensibus, postea ad nutum abbatis in capitulo
petitionem faciat de professione facienda, et in
ecclesia sicut novitius monachus professionem suam
legens, super altare offerat, nihil amplius faciens. » </p>
<p> <hi>Dicatur ei honeste ut discedat.</hi> ] Admiranda prorsus
S. legislatoris indulgentia, qui etiam superfluum et
vitiosum, non cum dedecore, ut meretur, sed honeste
vult dimitti: id quod hoc modo fieri debere tradit
Hildemarus: Debet illi dici:  « Optabamus, frater, te
meliorem esse, sed nunc quia tui mores cum nostris
non conveniunt, nec nostri cum tuis, ideo tolle quod
tibi in via sufficiat, et vade. »  Alioquin:  « Si isti
admitterentur in congregatione, illam retributionem
redderent quam juxta vulgare proverbium, mus in
pera, serpens in gremio, ignis in sinu, suis consueverunt
hospitibus exhibere, »  ut loquitur Richardus
<pb n="0856C"/>
de S. Angelo.</p>
<p> <emph>803</emph> <hi>Verum etiam suadeatur ut stet.</hi> ] Dicendo ei,
juxta Smaragdum:  « Sta, frater, nobiscum immobilis
in hoc monasterio, ut tuo bono alii erudiantur exemplo;
non enim opus est Deum in alio quaerere loco,
qui ubique est et totus. Ipsi enim Domino et nos in
hoc loco servimus, et ipsi Regi militamus; unus enim
Dominus est in omni loco, cui a servis suis quotidie
servitur, et unus Rex regum, cui a militibus suis
semper et in omni loco militatur; et ideo non est
tibi opus alium quaerere locum, ubi melius servias
Domino, quia hic bene laborando, Dominoque bene
serviendo, coelorum poteris conquirere regnum. » 
Neque hoc vacat exemplis apud antiquos; nam Zosimam
monachum Dei monitu monasterium quod juxta
Jordanem erat ingressum, abbas ut ibidem remaneret
hortatus est his verbis <note>(In Vita S. Mar. Aegyp., lib. I
de Vitis Patr.)</note>:  « Quia Christi charitas te videre
nostram paupertatem invitavit, commane nobiscum,
<pb n="0856D"/>
si pro hoc ad nos te adjungere festinasti. Simul omnes
nos satiabit Christi Dei gratia, idemque pastor bonus,
qui tradidit animam suam pro nostra redemptione,
vocavitque oves suas nominatim. »  Quae cum
ille perorasset, Zosimas faciem humi inclinavit, orantesque
pariter. celebrata oratione, dixerunt, <hi>Amen;</hi> 
sicque remansit.</p>
<p> <hi>Ut ejus exemplo alii erudiantur: quia in omni
loco uni Domino servitur,</hi> etc.] Duplicem S. Pater
subjungit rationem cur peregrinus monachus sit retinendus:
unam, quae monasterium respicit, ut ejus
exemplo alii erudiantur; alteram, quae peregrinum
monachum, quia in omni loco Domino servitur, et
uni Regi militatur;  « ne forte enim prioris sui monasterii
memor, remordente, ut assolet, conscientia,
incipiat denuo de rupta stabilitate causari, inquit
<pb n="0857A"/>
S. Bernardus <note>(De Praec. et disp., c. 16)</note>, generalem
super hujuscemodi scrupulo consolatoriam profert
sententiam, dicens: <hi>Ubique enim uni Deo servitur, et
uni Regi militatur.</hi> » </p>
<p> <hi>Quem etiam si talem esse perspexerit abbas, liceat
eum in superiore aliquantulum constituere loco.</hi> ] Atque
ita Guillelmum Luciacensem monachum in Cluniacensi
monasterio S. Majolus <note>(Bolland., 1 Januar.)</note> 
 « promovit honorifice cum consilio fratrum, »  teste
Glabro Rodulfo in Vita S. Guillelmi. Ita in Virdunensi
S. Vitoni monasterio S. Popponem <note>(Bolland.,
25 Januar.)</note>  « in sublimiori quam fuerat loco »  promovit
Richardus abbas. Ita Petrum Abaelardum in
Cluniacensi stabilitate firmata, ad altiorem gradum
Petrus Venerabilis extulit, ut ipse docet ad Eloysam
scribens. Ex hoc tamen loco Haeftenus recte infert <note>(Lib. IV, tract. 2, disq. 5)</note> 
 communi jure peregrinum
hunc monachum ultimo collocandum loco. Et certe
in Regula SS. Serapionis, Macarii, Paphnutii, et
alterius Macarii, haec lego <note>(Cap. 13)</note>:  « Ille vero
<pb n="0857B"/>
monachus quantos fratres in alio monasterio invenerit,
tantos se noverit habere priores; nec attendendum
est qui fuit antea, sed probandum est qualis
esse coeperit. » </p>
<p> <hi>Caveat autem abbas ne aliquando de alio noto monasterio
monachum ad habitandum suscipiat</hi> <emph>804</emph> <hi>sine
consensu abbatis ejus,</hi> etc.] Haec fuit antiqua et constans
priscorum monachorum praxis, conciliorum,
summorum pontificum, monasticarumque regularum
decretis confirmata. Concilium Agathense, cui praefuit
S. Caesarius Arelatensis episcopus, ita habet <note>(Can. 27)</note>:
 « Monachum nisi abbatis sui aut permissu,
aut voluntate, ad alterum monasterium commigrantem,
nullus abbas aut suscipere aut retinere praesumat. » 
Quae verba desumpta sunt ex Regula tertia
SS. Patrum, cap. 14. Concilium Augustodunense,
sub S. Leodegario <note>(Can. 10)</note>:  « Statuimus ut nullus
monachum alterius absque permissu sui abbatis praesumat
retinere. »  Concilium Anglicanum a Theodoro
<pb n="0857C"/>
Cantuariensi episcopo anno 673 congregatum, can. 4:
 « Ut ipsi monachi non migrent de loco ad locum,
hoc est de monasterio ad monasterium, nisi per
dimissionem proprii abbatis, sed in ea permaneant
obedientia quam tempore suae conversionis promiserunt. » 
Hic locus citatur in excerptis Egberti Eboracensis
episcopi, cap. 66, circa quem notandum in
quibusdam Bedae exemplaribus legi: <hi>Ut episcopi monachi,</hi> 
etc.; unde si episcopis monachis non licuit,
multo minus aliis. Septima synodus:  « Non oportet
monachum vel monacham proprium relinquere monasterium,
et ad aliud se conferre. Si autem hoc
contigerit, ipsum ut hospitem accipi est necessarium;
sed eum recipere sine mente monasterii perfecti non
convenit. »  S. Gregorius papa ad Anthemium Subdiaconum
scribens <note>(Lib. I, epist. 40)</note>:  « Neque monacho
ulterius de monasterio in monasterium liceat
migrare, neque eorum aliquando peculiare quidquam
habere permittas. Sed si quilibet hoc praesumpserit,
<pb n="0857D"/>
in monasterio in quo ab initio conversatus est, et
sub abbatis sui regula de qua fugerat, cum competenti
coercitione reddatur. »  Capitula selecta ex
antiqua canonum collectione saeculo circiter VIII in
Hibernia facta <note>(Spicil. tom. II, pag. 28)</note>: Illos vero
monachos quorum abbatem de mensa sanctorum
propter infamiam non arcemus, non debemus illo
nolente suscipere; quanto magis venientes de sanctis
abbatibus et nullo alio modo suspectis! »  S. Basilius <note>(Constit. monast., c. 31)</note>:
 « Oportet autem spiritualium
congregationum praeceptores, mutuam inter se benevolentiam
colentes, et curam sui vicissim gerentes,
non alios aliorum conatus ac studia demoliri,
neque temere et sine judicio deficientes alterius
congregationis fratres suscipere; hoc enim ad omnimodam
spiritalis aedificii confusionem, dissolutionem,
imo et destructionem vergit. » </p>
<p>Neque vero hoc sine causa a SS. Patribus tam pie
et salubriter institutum est. Una ex praecipuis fuit,
<pb n="0858A"/>
ut pax et concordia in monasteriis salva et integra
permaneret; unde S. Benedictus ait: Quia scriptum
est, <hi>Quod tibi fieri non vis, alteri non feceris.</hi> Hanc
rationem affert Regula SS. Serapionis, Macarii, Paphnutii
et alterius Macarii, in qua sic lego <note>(Cap. 13)</note>:
 « Nec tacendum est qualiter inter se monasteria
pacem firmam obtineant. Non licebit de alio monasterio,
sine voluntate ejus qui praeest Patris,
fratres recipere; sed nec videre oportet, dicente
Apostolo, <hi>Quia qui primam fidem irritam fecit, est infideli</hi> <emph>805</emph> 
 <hi>deterior.</hi> Quod si precatus fuerit ab eo qui
praeest patre ut in alio monasterio ingrediatur,
commendetur ab eo ei qui praeest, ubi esse desiderat,
et sic suscipiatur. Nam sine voluntate, qui
praeesse debet in monasterio, Patris, nullatenus
alibi recipiatur frater. Quod si praesumpserit talia
facere, noverit se in synodo episcoporum, aut in
conventu fratrum suorum in audientiam venire, et
tunc recedet tanquam junior suus, donec ab eo cui
injuriam fecit veniam petat, ut non per ipsius vitium
<pb n="0858B"/>
alii despiciantur Patres. »  Eamdem rationem etiam
adducit Regula S. Ferreoli <note>(Cap. 6)</note>:  « Hinc enim,
inquit, plerumque non tantum inter abbates, sed
etiam inter monasteria lites insanabiles oriuntur,
dum unus nititur defendere quem suscepit, alter revocare
quem perdidit: et ad extremum nisi reddatur
illi petitori petitus, et isti restauratio recepti
placaverit injuriam acceptam, fit ut non secundum
B. Apostolum vincant in bono malum, sed utrique
mali vincantur uno malo. Attamen nec illud praetereundum
censuimus, ut si forte alterius loci, ut
supra dixi, monachus sive clericus scripta abbatis
vel episcopi sui deferat, in queis manifeste probetur
non propter vitia cavendus, sed propter charitatem
Dei missus, ipse tantum socius fieri congregationis
obtineat. »  Et S. Bernardus <note>(De Praec. et disp., c.
16)</note>: B. Benedictus  « de vicino prohibet, quod jubet
de peregrino, ne vicinitas inter monasteria fomes
scandali, rixae materia sit, si alterutrum recipere
<pb n="0858C"/>
monachos acquieverint absque mutuo duntaxat assensu. » 
Eadem denique de causa Cistercienses in
libro Institutionum hoc ediderunt statutum <note>(Dist. 10,
c. 3)</note>:  « Pacis charitatisque gratia statuimus ut nullum
de ordine Carthusiensium sine eorum licentia
recipiamus, nec ipsi de nostris sine nostro assensu
ullum recipiant. Si vero aliqui de nostris ad ordinem
Praedicatorum, vel Fratrum Minorum, vel ad
aliam quamcunque religionem transierint, pro fugitivis
habeantur. »  Quamvis hoc Cisterciensium statutum
videatur de solis intelligendum fugitivis aut
ejectis, quibus postea poenitentibus ex Guigonis Statutis,
cap. 77, datur licentia <hi>ad aliquam aliam religiosam
eundi domum, in qua suam possint animam salvam
facere;</hi> neque enim verosimile est ut in tam
sanctis ordinibus fratres, proprio derelicto professionis
proposito, in quo omnia ad salutem aeternam
secure sibi procurandam abunde sufficiebant, pro
libitu ad alias religionis transiisse; saltem aliquod
<pb n="0858D"/>
ea de re desideraremus exemplum.</p>
<p>Alteram rationem profert S. Basilius his verbis <note>(Const. monast., c. 34)</note>:
 « Si ignavior viderit sibi liberum
esse ut semel electae congregationis labores
fugiat, et ad aliam fratrum mansionem divertat, vivatque
absque ulla custodia, pro ingenii sui licentia
facile avellitur a contubernio fratrum, et perditionis
ipsius reus erit, qui illum prompte suscipit; et malum
hoc si progrediatur, plerumque et recte ambulantes
a recta et justa via seducit, atque ita omnium
perditio in eum cumulate recidit, qui hujusmodi lapsibus
causas dedit. Proinde ne hoc accidat, deficientes
fratres vel admoneamus, et ad eos a quibus
defecerunt reducamus; aut si <emph>806</emph> nolint obtemperare,
caveamus et aversemur, recusemusque convictum
illorum, idemque fratribus omnibus denuntiemus,
ut tali aversione castigati, ad suam ipsorum
causam redeant, et sub eo grege in quem primum
collecti sunt pascantur, aut si ipsi spiritalem societatem
<pb n="0859A"/>
pertinaciter contempserint, reliqui saltem
animadvertentes quam isti habeantur abominabiles,
ipsorum exemplo admoniti, nolint imitari, quorum
turpitudinem abhorrent. » </p>
<p>Tertiam addere possumus rationem, ut nimirum
ex dimissoriis litteris seu commendatitiis veri a fugitivis
apostatisque monachis discernantur, de quibus
Regula monastica communis S. Fructuosi <note>(Cap.
20)</note>:  « Cum aliquis per vitium dilapsus fuerit a monasterio,
in aliud non recipiatur coenobium, neque
in humanitatis charitatem, neque in pacis osculum;
sed continuo vinctis post tergum manibus abbati reducatur
proprio. » </p>
<p>Porro commendatitiae illae litterae quas etiam dimissorias
appellare placuit, duplicis erant generis:
aliae speciales, quae speciali ac singulari alicui abbati
mittebantur; generales alterae, quae cunctis et universis
abbatibus aut episcopis inscribebantur. Utrarumque
formulas, quas nonnulli desiderare possent,
accipe.</p>
<p>
          <emph> <hi>Ex Hildemaro, et ex Farfensis, et Romani S. Pauli
monasteriorum Consuetudinibus mss.</hi> </emph>

<pb n="0859B"/>
        </p>
<p>Ego humilis abbas. Noverit dilectio tua quia suggessit
iste frater nomine Joannes, vel Paulus, nobis,
ut illi licentiam daremus vobiscum habitandi. Nos
autem quia te cognovimus regularem ordinem tenere,
assensum illi praebuimus vobiscum habitandi.
Nunc autem illum tibi commendo, ut illum ita tractes
sicuti ego, et pro illo Deo rationem reddas
sicut ego.</p>
<p>
          <emph> <hi>Ex Bernardo Cassinensi et Boherio.</hi> </emph>
        </p>
<p>Venerabili Patri talis monasterii abbati N. talis
monasterii abbas salutem in osculo sancto.</p>
<p>Cum monasterium nostrum sit diversis oppressionibus
et paupertate gravatum, paternitatem vestram
rogamus, quatenus fratrem nostrum in monasterio
vestro ad habitandum suscipiatis, quem nos per has
commendatitias seu dimissorias litteras vestrae jurisdictioni
<pb n="0859C"/>
et obedientiae commendamus. <hi>Vel sic.</hi> 
Eum dimittimus ab obedientiae nostra sub obedientia
vestra Domino serviturum.</p>
<p>
          <emph> <hi>Ex Richardo de S. Angelo.</hi> </emph>
        </p>
<p>Reverendo in Christo Patri. Vel, Religioso et honeste
viro. Aut, Venerabili viro tali abbati talis abbas
in Domino salutem.</p>
<p>Noscat sancta fraternitas vestra, vel benignitas
vestra, aut sanctitas, quod religiosus vir frater talis
a nobis cum instantia petiit ut ei commendatitias
litteras conscribere dignaremur, quibus vestrae fraternitati,
vel sanctitati, aut benignitati commendatus
sub tuitione vestri regiminis valeret in monasterio
vestro Domino deservire. Cujus voluntati <emph>807</emph> 
consentientes, secundum canonicam auctoritatem ei
has litteras commendatitias concedimus, per quas
vobis licentiam elargimur in monasterio vestro
ipsum recipere infra unius mensis spatium, alias
ex tunc decernimus ipsas litteras non valere; reddentes
<pb n="0859D"/>
ipsum postquam in monasterio vestro receptus
fuerit a nostra obedientia absolutum, et ipsi fratri
tali ad vestrum monasterium licentiam transeundi,
scientes ipsum non pro sua nequitia expulsum
fuisse de monasterio nostro, sed quia affectabat
non modicum in vestro monasterio Domino famulari,
unde ad futuram rei memoriam, etc.</p>
<p>
          <emph> <hi>Litterae generales ex Hildemaro.</hi> </emph>
        </p>
<p>Omnibus episcopis, seu cunctis ordinibus sanctae
Ecclesiae, nec non cuncto populo fideli.</p>
<p>Notum sit vobis quia ego dedi licentiam isti fratri
nostro nomine Joanni, vel Paulo, ut ubi invenerit
sibi commodum habitare regularem ordinem ducendo,
habeat licentiam habitandi, ad utilitatem suam
et monasterii.</p>
<p>
          <emph> <hi>Ex Bernardo Cassinensi.</hi> </emph>
        </p>
<p>Cum talis frater desideret in alio monasterio morari,
<pb n="0860A"/>
ubi, secundum quod sibi videtur, animam suam
salvare possit, et Domino famulari; noveritis nos
sibi licentiam dedisse per has dimissorias litteras ad
aliud monasterium transeundi.</p>
<p>Praeter has generales specialesque litterarum formulas
quibus monachis indultum erat ad aliud transire
monasterium, erant et aliae pro abbatibus seu
monachis ad fundandum novum monasterium missis,
a quibus absoluti ab obedientia sui abbatis futuro
monasterii, ad quod mittebantur, abbatii subjiciebantur,
ut patet ex Vita S. Germani abbatis Grandivallensis,
n. 10 <note>(Saec. II Ben.)</note>. Harum litterarum formulam
ex Hildemaro habes in tomo II Analectorum,
p. 81.</p>
<p>Porro quod S. Benedictus commendatitias exigit
litteras, hoc tantum venientes ex noto monasterio
respicit, non peregrinos, qui, ut observant commentatores,
in aliud monasterium stabilitatem sine dimissoriis
litteris licite poterant firmare.</p>
<p>Sed quia de monasterii mutatione hic agit S. Benedictus,
<pb n="0860B"/>
quam etiam peregrinis monachis suadet,
vicinis cum licentia abbatis permittit; celebris est
quaestio an expediat monacho transire ab uno ad
aliud monasterium: quam ut clarius resolvam, tribus
modis eam proponi posse suppono. Primo enim
fieri potest ut ex inordinato aliquo monasterio in quo
penitus collapsa ruit disciplina, nec ulla restaurandae
observantiae spes affulgeat, ad aliud in quo integra
atque illibata permaneat, aliquis transeat. Secundo
ex ordinato monasterio, in quo tuta conscientia
sine ullo salutis periculo versari potest, ad aliud
strictioris observantiae, idque majoris perfectionis
intuitu. Tertio ex ordinata et stricta ad laxiorem observantiam,
et hoc cum summi pontificis licentia.</p>
<p> <emph>808</emph> In primo casu dico non modo licitam, sed et
aliquo modo necessariam esse transmigrationem ad
aliud monasterium, in quo religiose et secure vivatur;
nam  « si haec ibidem pro improbitate nimirum
atque irreligiositate cohabitantium obtineri forte nequiverint,
<pb n="0860C"/>
inquit S. Bernardus <note>(De Praec. et disp., c.
16)</note>, duce spiritu libertatis transire indubitanter suadeo
ad locum alium, ubi non impediatur homo reddere
Deo vota sua, quae distinxerunt labia sua. Et
quidem cum sancto sanctus eris, et cum perverso
perverteris. »  Et alibi <note>(Epist. 7)</note> reddens rationem
cur ex aliis monasteriis ad suum transeuntes reciperet:
 « Hac ergo illos ratione suscipimus, quoniam
non putamus esse malum si vota labiorum suorum,
quae in locis suis potuerunt quidem promittere, sed
nequaquam persolvere Deo, qui ubique est, ubicunque
poterunt reddant, et solius stabilitatis damna
reliquorum regularium praeceptorum integra observatione
compensent. »  Et infra, adversus eos qui
inde in se murmurarent:  « Quid molestus es fratri
tuo, quoniam satagit quemadmodum quae processerunt
de labiis suis non faciat irrita? Si quaerit homo
ubi et quomodo persolvat quod pollicitus est Deo,
quid tu perdis? Fortassis si aliquantae pecuniae tu
eum debitorem teneres, circuire cogeres mare et
<pb n="0860D"/>
aridam, donec usque ad novissimum quadrantem debitum
redderet universum. Quid igitur meruit de te
Deus, quoniam non vis ut et ipse a suo quod suum
est debitore recipiat? »  Idem docet Petrus Venerabilis
ad S. Bernardum sic scribens <note>(Lib I, epist.
28)</note>:  « Scimus non debere aliquem alicujus monachum
absque ejus permissione suscipere, quandiu ut
verus pater filio, ut bonus pastor ovi propriae cuncta
tam corporis quam animae necessaria, ea scilicet
sine quibus nec anima salvari, nec corpus potest sustentari
providerit. Quod si horum aliquid defuerit,
licet fratri, etiam invito abbate, locum sibi tam inutilem,
imo tam noxium et perniciosum deserere, atque
suae animae interitum modis omnibus declinare,
locumque alium, in quo hoc, quod prius non poterat,
implere possit, quaerere . . . . Neque enim voti vel
professionis transgressor potest dici monachus, si,
loco qui votum implere non sinebat dimisso, ad eum
<pb n="0861A"/>
quo votum persolvere queat, transmigrat, ut cum
propheta dicere valeat: <hi>Reddam tibi vota mea, quae
distinxerunt labia mea.</hi> Arguendus potius esset, et
dignus morte judicandus, si tantae rei dispendium
parvi pendens, mortem suam stulta patientia sustineret.
Hinc ecclesia Cluniacensis ab apostolica sede
concessionem retinet, taliter ad se venientes recipere,
quod tamen non ut privatum aut singulare,
sed velut omnibus commune et licitum obtinet. Ita
quippe venientes non solum illa ecclesia, sed et universa
Christi coenobia suscipere, retinere, atque fovere
debent. »  Hactenus Petrus Venerabilis, ubi
quod dicit indultum suo monasterio a sede apostolica
alios monachos ad se venientes recipere, Andreas
Quercetanus in notis ad hanc epistolam duplex citat
diploma pontificium, unum Alexandri II ad S. Hugonem,
et alterum Urbani II. Eodem respexit Gregorius
IV in epist. ad episcopos, etc. <note>(Miscell. Baluz.
tom. II)</note>, de dignitate et privilegiis monasterii Floriacensis,
anno 834 scripta. His omnibus <emph>809</emph> accedit
<pb n="0861B"/>
S. Lanfranci suffragium ad Rodulfum abbatem
sic scribentis <note>(Epist. 60)</note>:  « Si ego Lanfrancus manu
propria me de aliquo monasterio non recessurum
jurassem, viderem autem quod ibi animam meam
salvare non possem, exirem, nec perjurii crimen
incurrerem. Qui enim Deo propter Deum alligatur,
non solvitur ab ipso, nisi contra ipsum solvatur:
porro ab ipso contra ipsum minime solvitur, qui
propter amorem ejus, et ut bene sibi complaceat, a
filiis discordiae, superbiae, diffidentiae, et, ut aptius
dicam, a filiis diaboli migrat ad filios pacis, humilitatis,
spei, imo ad filios Dei: qui enim sic transit,
nonne plane fugit a sede diaboli ad sedem Dei? etc. » 
Eadem est doctrina S. Anselmi, l. I, epist. 29.</p>
<p>Secundo, dico majoris perfectionis intuitu posse
quidem monachum transire ex ordinato et regulari
monasterio ad aliud observantiae strictioris; sed tamen
communiter non expedire, nec temere id aggrediendum,
cum hujusmodi desiderium fere semper sit
<pb n="0861C"/>
purum cacodaemonis tentamentum. Haec est sana et
constans sanctiorum vitae monasticae Patrum doctrina,
quam perspicuis et infinitis prope eorum testimoniis
licet comprobare. Ita S. Euthymius, cujus
haec ad suos verba refert Cyrillus in ejus Vita <note>(Bollan.,
20 Januar.)</note>:  « Si quis autem hic forte non possit
virtutem exercere, ne existimet, si alio transiverit,
id cujus studio tenetur, alibi posse facilius et rectius
gerere; non enim ex loci natura, sed ex libero animi
nostri instituto boni fit operatio. Contra autem
hoc est et periculosum monachis, et quod eos potest
reddere imbecilles, et virtutum carentes fructibus;
nam nec planta quidem potest ferre fructus quae assidue
transplantatur. »  Ita apud Cassianum abbas Nesteros <note>(Collat. 14, cap. 5)</note>:
 « Unicuique utile atque conveniens
est, ut secundum propositum quod elegit,
sive gratiam quam accepit, summo studio ac diligentia
ad operis arrepti perfectionem pervenire festinet,
et aliorum quidem laudans, admiransque virtutes, nequaquam
a sua, quam elegit, professione discedat. » 
<pb n="0861D"/>
Ita S. Anselmus ad Larzonem monachum, qui talia
forte meditabatur, scribens, fuse et eleganter hoc prosequitur
argumentum, respondetque omnibus quae
adversus hanc sententiam proferri possent.</p>
<p>At nullum hanc in rem S. Bernardi testimonio luculentius
proferri potest:  « Sane de religiosis, inquit <note>(De Praec. et disp., cap. 26)</note>,
ac bene ordinatis monasteriis
nullus professorum, meo consilio, ne arctioris
quidem vitae desiderio, sine licentia sui senioris
egredietur . . . . Et accipite manifestius in exemplis
hujus sententiae rationem: Forte vult aliquis de Cluniacensibus
institutis ad Cisterciensium sese stringere
paupertatem, eligens prae illis nimirum consuetudinibus
magis regulae puritatem. Si me consulit,
non consulo, si non sane id abbatis sui usurpaverit
assensu. Quamobrem? Primo propter scandalum
ipsorum quos deserit. Deinde quia certa pro dubiis
relinquere certum non est: forsitan enim hoc tenere
<pb n="0862A"/>
potest, illud non poterit. Tertio suspectam habeo
levitatem qua saepe id quod facile volumus antequam
probemus, experti jam nolumus, uno prope
momento idipsum et cupientes et respuentes, tam
leviter quam et irrationabiliter. Quales utique non
paucos frequenter experimur qui <emph>810</emph> una vix hora
in una voluntate durantes, aura levitatis impulsi,
vagi et instabiles hac et illac velut ebrii nutant, mutantque
pro experimento judicium, imo sine judicio
fluctuantes et tumultuantes tot de se consilia praesumunt
quot loca revisunt, semper quod non habent
cupientes, et quod habent fastidientes. »  Et alibi ad
abbatem S. Nicasii scribens <note>(Epist. 32)</note>:  « Fratrem
Hugonem de Lausanna ore tuo et nostro spiritu
commonemus, non omni spiritui credere, et ne cito
moveatur certa pro incertis deserere; sciens diabolum
soli semper perseverantiae insidiari, quam solam
novit coronari, tutiusque esse in ea vocatione
qua vocatus est simpliciter perseverare, quam sub
specie quasi melioris boni, id quidem, quod jam
<pb n="0862B"/>
coepit dimittere, nec ad id quod praesumit, fortassis
sufficere. »  Item alibi <note>(Epist. 86)</note> ad Guillelmum abbatem
S. Theoderici, qui ardentissimo flagrabat desiderio
abjiciendi onus pastorale, privatamque in
Clarevallensi monasterio vitam agendi:  « Tene itaque,
meo consilio, quod tenes, mane in quo es, et
stude prodesse quibus praees: nec praeesse refuge,
dum prodesse potes; quia vae quidem tibi, si praees,
et non prodes; sed vae gravius si quia praeesse metuis,
prodesse refugis. »  Denique ad abbatem Praemonstratensem <note>(Epist. 253)</note>:
 « Inveni ego in claustris
vestris, qui ad verbum praedicationis nostrae
compuncti et conversi, ad nos venire disposuerant,
cum ecce sollicitantibus vestris, retrahentes pedem
recepti et retenti sunt in ordine et habitu vestro.
Postmodum vero remordente eos conscientia exire
voluerunt, et, ni fallor, exissent, nisi nostro firmarentur,
non assensu tantum, sed et hortatu. »  Et
certe solebat S. doctor ex alienis monasteriis ad se
<pb n="0862C"/>
venire cupientes monachos repellere, venientes remittere,
ut ex hac epistola, et ex 67 et 293 patet.
Unde si quosdam aliquando admisit, aut ex non noto
monasterio, aut de consensu sui abbatis admisit, aut
sane hi pauci sunt recepti, et contra communem
agendi sancti viri consuetudinem, et singularibus de
causis, quorum admissionem nullus potest in exemplum
adducere. Eadem fuit Guillelmi abbatis sententia,
licet ipse singulari Dei vocatione ad Cistercienses
tandem transmigrarit: nam inter alia ad fratres
de Monte Dei haec scribit <note>(Cap. 9)</note>:  « Impossibile
est hominem fideliter figere in uno animum suum,
qui non prius aliquo loco perseveranter affixerit corpus
suum. Nam qui per aegritudinem animi migrando
de loco ad locum fugere nititur, sic est sicut qui
fugit umbram corporis sui: seipsum fugit, seipsum
circumfert, locum mutat, non animum: eumdem
ubique se invenit, nisi quod deteriorem facit ipsa
mobilitas, sicut laedere solet aegrum, qui circumferendo
concutit eum. »  Eodem modo loquitur Petrus
<pb n="0862D"/>
Blesensis in epist. 102. Tandem Petrus abbas Cellensis
variis comparationibus idem demonstrat <note>(Lib.
IX, epist. 12)</note>:  « Ranas et muscas inquietantes penetralia
cordis vestri utinam vos abjicere vel potius
exterminare brevi admonitione possem! Non ignoro
apud Aristotelem dubitare de singulis non esse inutile.
Teneo autem apud Hippocratem quod mutationes
maximae generant morbos. Dicit Gregorius quod
plantae quae saepe transponuntur radices non mittunt . . . . .
In parabola <emph>811</emph> quoque Evangelii dum
fatuae virgines irent emere oleum, clausa est janua.
Harum auctoritatum sensus hic est, ne instabiles simus,
ne fluctuemus, ne omni vento circumferamur,
ne dicamus, Ecce hic Christus, ecce illic. Videte itaque
vocationem vestram, et bases, et plantas vestras
statuite supra petram; et cum Job dicite: <hi>In nidulo
isto moriar, et tanquam palma multiplicabo dies meos.</hi> » 
Denique in Reguli S. Stephani Grandimontensis exstat
<pb n="0863A"/>
integrum caput 40, <hi>De viris alterius religionis
non recipiendis,</hi> quod ita incipit:  « Alterius religionis
viros in hac religione recipi omnino prohibemus. » 
Scio equidem aliquos cum laude ad strictiora monasteria
transfugisse: sed ne quis de eorum sibi blandiatur
exemplo, scio etiam multo plures ad suam et
aliorum confusionem id tentasse. Querebatur olim
ea de re S. Bernardus ad Guillelmum abbatem scribens
hoc modo <note>(Apolog. ad Guil.)</note>:  « Scio nonnullos
de aliis congregationibus et institutionibus ad nostrum
ordinem pervolasse, pulsasse, intrasse; qui
hoc quidem agendo suis scandala reliquerunt, et
nobis nihilominus attulerunt, dum quantum illos sua
temeraria discessione, tantum nos turbaverunt sua
misera conversatione, quoniam superbe spreverunt
quod tenebant, et temere praesumpserunt quod non
valebant. « <hi>Vide</hi> Haeft. l. IV, tr. 2, disq. 6, et Goffrid.
Vindoc. l. IV, epist. 2.</p>
<p>Tertio, his qui ex regulari et ordinata congregatione
cum summi pontificis licentia transeunt ad laxiora,
<pb n="0863B"/>
responderi forte merito posset quod S. Bernardus
Roberto nepoti, qui ex Cisterciensi familia
ad Cluniacenses se transtulerat <note>(Epist. 1)</note>:  « O insensate
puer! quis te fascinavit non solvere vota tua,
quae distinxerunt labia tua? Annon ex ore tuo justificaberis,
vel ex ore tuo condemnaberis? . . . . Quid
tibi frustra quispiam blanditur de absolutione apostolica,
cujus conscientiam divina ligatam tenet sententia? <hi>Nemo,</hi> 
 inquit, <hi>mittens manum ad aratrum et
respiciens retro aptus est regno Dei</hi> . . . . Tolle occasiones,
respue blandimenta, adulationibus claude
aures, te interroga de te, quia tu te melius nosti
quam alius: attende cor tuum, discute intentionem,
consule veritatem, tua tibi conscientia respondeat,
cur abieris, cur ordinem tuum, cur fratres, cur locum,
cur me, qui et propinquus carne, et propinquior
spiritu sum, deserueris. Si ut arctius, si ut
rectius, si ut perfectius viveres; securus esto, quia
et non retro aspexisti; sed et gloriare cum Apostolo
<pb n="0863C"/>
dicens: Quae retro oblitus, et ad ea quae ante sunt,
extentus, sequor ad palmam gloriae: sin alias, noli
altum sapere, sed time; quoniam (ut cum venia tui
dixerim) quidquid tibi amplius indulgens in victu
vestituque superfluo, in verbis otiosis, in vagatione
<pb n="0864A"/>
licentiosa et curiosa, quam videlicet promisisti,
quam apud nos tenuisti: hoc procul dubio retro aspicere
est, praevaricari est, APOSTATARE EST. »  Illis
etiam posset et istud ejusdem S. Doctoris ad Adam
monachum aptari <note>(Epist. 7)</note>:  « Quod et vos quoque
non immerito timentes, nec satis de propria causa
confidentes, remorsas ac remordentes conscientias
apostolica conati estis delinire licentia. O frivolum
satis remedium! quod non est aliud, nisi more protoplastorum
cauteriatis <emph>812</emph> conscientiis texere perizomata,
videlicet ad velamentum, non ad medicamentum,
etc. »  Et alibi mentem suam auctoritate
S. Gregorii papae ita explicat <note>(Epist. 94)</note>:  « Quisquis
bonum majus subire, inquit, proposuit, bonum minus,
quod potuit, sibi illicitum fecit: ad quod probandum
subjicit testimonium de Evangelio dicens: <hi>Nemo mittens manum ad aratrum, et respiciens retro,
aptus est regno coelorum.</hi> 
 Et infert: Qui igitur fortiori
studio intenderat, retrospicere convincitur, si relictis
bonis amplioribus, ad minima retorquetur <hi>(S.
<pb n="0864B"/>
Greg. Past., part. III, cap. 28)</hi>. Item ipse in homilia
tertia super Ezechielem: Sunt nonnulli qui bona
quidem quae noverunt operantur; atque haec operantes,
meliora deliberant; sed retractantes, meliora quae
deliberaverant, immutant. Et quidem bona agunt,
quae coeperant, sed a melioribus, quae deliberaverant,
succumbunt. Hi nimirum ante humana judicia
stare videntur in opera, sed ante omnipotentis Dei
oculos ceciderunt in deliberatione. »  Denique alibi <note>(Epist. 371)</note> 
 loquens de his qui, cum a laxioribus ad
strictiora transierint, postmodum ad priorem vivendi
rationem redeunt:  « Ego, inquit, de me dicam quod
sentio. Ego Bernardus, si de bonis ad meliora, vel
de periculosis ad securiora voto et opere libere pertransissem;
et illicita voluntate ad ea quae mutavi
denuo recurrere praesumpsissem, non solum APOSTATA,
verum etiam regno Dei non idoneus fieri pertimescerem.
Hoc et B. Gregorius ait: Quisquis, inquit,
majus bonum subire proposuit, minus bonum,
<pb n="0864C"/>
quod licuit, illicitum fecit: scriptum quippe est: <hi>Nemo mittens manum ad aratrum, et respiciens retro,
aptus est regno Dei.</hi> 
 Qui ergo fortiori studio intenderat,
retrospicere convincitur, si relictis amplioribus
bonis ad minora retorquetur. » </p>
</div>

<div>
        <head>CAPUT LXII. <hi>De sacerdotibus monasterii.</hi> </head>

<pb n="0863"/>
<p>
          <pb n="0863C"/>Si quis abbas sibi presbyterum vel diaconum
ordinari petierit, de suis eligat qui dignus sit sacerdotio
fungi. Ordinatus autem, caveat elationem aut
superbiam. Nec quidquam praesumat, nisi quod ei
ab abbate praecipitur, sciens se multo magis disciplinae
regulari subditum. Nec occasione sacerdotii
obliviscatur regulae obedientiam et disciplinam, sed
magis ac magis in Deum proficiat.</p>
<p>Locum vero illum semper attendat, quo ingressus
<pb n="0863D"/>
est in monasterio, praeter officium altaris, et
<pb n="0864C"/>
si forte electio congregationis et voluntas abbatis
pro vitae merito eum <emph>813</emph> promovere voluerit. Qui
tamen regulam a decanis vel praepositis constitutam
sibi servare sciat: quod si aliter praesumpserit,
non sacerdos, sed rebellio judicetur: et saepe admonitus
si non correxerit, etiam episcopus adhibeatur
in testimonium. Quod si nec sic emendaverit,
clarescentibus culpis projiciatur de monasterio; si
tamen talis fuerit ejus contumacia, ut subdi aut
<pb n="0864D"/>
obedire regulae nolit.
</p>
      </div>

<div>
        <head>COMMENTARIUS.</head>

<pb n="0863"/>
<p>
          <pb n="0863D"/> <hi>Si quis abbas sibi.] Sibi,</hi> hoc est suo monasterio.
Ubi observat Menardus duplici olim nomine sacerdotes
ordinatos fuisse: vel pro monasteriis suis, ut ex
hoc capite constat; vel pro saecularibus ecclesiis seu
parochiis, ut habetur 16, quaest. 1, cap. <hi>Si quis,</hi> cap. <hi>In parochia tua,</hi> 
 cap. <hi>Cum pro utilitate Ecclesiae,</hi> cap. <hi>Monachi,</hi> 
 et cap. <hi>Ne pro cujuslibet.</hi> Ad primos spectat
<pb n="0864D"/>
nostri Mabillonii observatio, qua docet <note>(Praef. in
saec. V Bened., pag. 83)</note>,  « Monachos olim, non (ut
modo) sub titulo paupertatis, sed sub monasterii sui
fuisse ordinatos. Id quod patet ex concilio Londoniensi
anni 971, in quo Eadgarus rex Glastoniensi
monasterio certas leges ac praerogativas concedit,
atque inter alia: <hi>Sanxit etiam ut quoties abbas loci vel
<pb n="0865A"/>
monachi aliquos suorum sacris ordinibus initiari decernerent,
a quocunque praesulum canon ce ordinato,
aut in illius sede, aut in eodem Sanctae Mariae Glastigensi
monasterio, tam monachos quam clericos, quos
idoneos judicarent, ad titulum S. Mariae ordinari facerent.</hi> 
Et ita quidem sancitum fuerat in concilio Chalcedonensi;
sed postmodum haec disciplina mutata est.
Concilii haec verba sunt in can. 6: <hi>Nullum absolute,</hi> 
id est sine titulo, <hi>ordinari debere presbyterum aut diaconum,
nec quemlibet in gradu ecclesiastico, nisi specialiter
in ecclesia civitatis aut pagi, aut in martyrio,
aut in monasterio qui ordinandus est pronuntietur.</hi> Contrarium
morem induxit Mendicantium (ut conjicimus)
exemplum, et instabilitas monachorum. Hujus loci
occasione observandum venit id quod in Actis S. Dunstani
ad num. 29 notamus, eum primo ordinatum
fuisse episcopum sine titulo, ea maxime ratione ut <hi>regali praesentiae,</hi> 
 propter sua provida consilia <hi>jugiter
adesset.</hi> »  <hi>Vide</hi> ejusdem S. Dunstani Vitam auctore
Osberno, num. 12, saec. V Benedictino. Secundos respicit
<pb n="0865B"/>
id quod scribit sanctus Gregorius papa Mariniano
Ravennati episcopo in gratiam monasterii SS. Joannis
et Stephani <note>(Lib. VII, epist. 18)</note>:  « Ad ecclesiasticum
officium nullus exinde producatur, nisi quem
abbas loci admonitus propria voluntate obtulerit.
Quisquis autem ex praedicto monasterio ad ecclesiasticum
ordinem pervenerit, ulterius illic nec aliquam <emph>814</emph> 
 potestatem, nec licentiam habeat habitandi. » 
Econtra vero qui sub titulo monasterii ordinabantur,
ei ita alligabantur, ut in eo perpetuo manere cogerentur,
ut patet ex eodem S. Gregorio scribente <note>(Lib. VII, epist. 92)</note> 
 Victori Panormitano episcopo,
ut unum in Praecoritano monasterio monachum ordinare
debeat sacerdotem,  « atque eum nec in ecclesia,
nec in loco alio observare, sed illic jugiter
permanere ex nostra quoque auctoritate constituat:
quatenus et ille dum alibi non fuerit occupatus, in
officio suo assiduus possit et utilis inveniri, et congregatio
quae sibi eum postulat ordinari, quoties necesse
<pb n="0865C"/>
fuerit, ipso sacrificii solemnitatem veneratione
debita celebrante, valeat refoveri. »  Hinc S. Fulgentium
monasterii sui abbatem, et delitescere cupientem,
Felix presbyterum ordinari curavit,  « ut abbatis
et presbyteri decoratus officio, nec monasterium relinquere,
nec in alia posset ecclesia ordinari fortuito. » 
An vero huc respiciat concilium Londoniense
anni 1075, decernens:  « Ne aliquis alienum clericum
vel monachum, sine commendatoriis litteris ordinet
vel retineat? » </p>
<p> <hi>Presbyterum vel diaconum ordinari potierit.</hi> ] Olim
monachi non solebant sacris ordinibus initiari, nisi
ad petitionem, aut saltem de licentia proprii abbatis,
ut patet ex S. Gregorii epistola supra citata ad Marinianum,
et insuper ex concilio Agathensi <note>(Can. 27)</note>:
 « Si necesse fuerit clericum de monachis ordinari,
cum consensu et voluntate abbatis praesumat episcopus. » 
Oblatus autem ab abbate, nisi obstaret aliud,
ab episcopo ordinabatur, ex decreto Gelasii papae,
quod refert Gratianus his verbis <hi>(Dist. 16, q. 1, c.
<pb n="0865D"/>
Si quis monachus)</hi>:  « Si quis monachus fuerit qui
venerabilis vitae merito sacerdotio dignus videatur,
et abbas, sub cujus imperio Regi Christo militat,
illum fieri presbyterum petierit, ab episcopo debet
eligi, et in loco quo judicaverit ordinari. »  Quid autem
ab ordinando exigerent episcopi, discimus ex hoc
concilii Cloveshoviensis canone <note>(Apud Spelm., tom. I
Conc. Angl.)</note>:  « Episcopi nullum de clericis seu monachis
ad sacrum presbyterii gradum ordinent, nisi
prius ejus vitam qualis exstiterit, vel tunc morum
probitas ac scientia fidei existat, manifeste perquirant. » </p>
<p> <hi>De suis eligat.</hi> ] Non de externis, ut semper praesto
sit ad sacramenta fratribus administranda, nec necesse
sit foras egredi ad extraneum sacerdotem perquirendum:
neque enim expedit omnino monachis
<pb n="0866A"/>
foras prodire; eoque respexit S. Gregorius cum ad
petitionem Urbici, abbatis monasterii S. Hermae, Victori
Panormitano episcopo scribit <note>(Lib. V, epist. 41)</note>,
ut electum a congregatione,  « cujus vita, mors, et
actio, tanto possint ministerio convenire, <hi>sine mora</hi> 
auxiliante Domino valeat consecrari: quatenus nec
ille de monasterio suo hac pro causa egredi, nec
extraneum sibi ad peragendum sacrum opus cogatur
adducere. »  Et certe hujusmodi extraneus deesse
posset, et revera aliquando deerat, ut patet ex Rufino,
lib. II de Vita Patrum, cap. 11, ubi de sancto
Heleno loquens haec habet:  « Alio rursus tempore
dominica die venit ad monasterium quoddam fratrum,
et cum vidisset eos non agentes <emph>815</emph> solemnitatem
diei, causam requirit: cum autem dixissent, pro eo
quod presbyter non adesset, qui trans flumen maneret,
etc. »  Ex his manifestum est quam longe a vero
aberrent qui monachos olim in ecclesiis paroechialibus
divinis interfuisse mysteriis incunctanter asserunt:
quod utut verum sit de eremitis, et forte de
<pb n="0866B"/>
aliquibus virginibus Deo sacratis, de coenobitis nusquam
demonstrari poterit. Sane primus eorum Pater
S. Pachomius, si quando inter suos sacerdotem
monachum non habebat,  « ubi ad peragenda sacra
mysteria erat necesse, presbyterum e vicinarum ecclesiarum
una aliqua evocabat, atque ita ipsis absolvebatur
solemnitas, »  quemadmodum legimus in ejus
Vita, num. 18 <note>(Bolland., 14 Maii)</note>. Dixi exceptis forte
virginibus, quia revera moniales in civitate Antinoi
sub Talida abbatissa viventes die dominico gratia
communionis progrediebantur in ecclesiam, testante
Palladio in Lausiaca, cap. 138.</p>
<p>De suis ergo eligat, non proprio duntaxat motu,
sed totius congregationis assensu et consilio: nam
talem fuisse monasteriorum praxim colligitur ex
S. Gregorii epistola ad Victorem episcopum Panormitanum
de ordinando sacerdote in monasterio Praecoritano,
in qua sic loquitur <note>(Lib. VII, epist. 92)</note>:
 « Quia monachorum congregatio quae in monasterio
<pb n="0866C"/>
Praecoritano consistit, pro sacris missarum solemnibus
peragendis presbyteri indigere probatur officio,
atque de sua sibi congregatione in hoc ordine postulant
consecrandum; fraternitatem vestram praesentibus
scriptis adhortamur ut quem sibi de congregatione
sua unanimes duxerint eligendum, in praedicto
monasterio, sine mora vel excusatione aliqua, presbyterum
debeat ordinare. »  Idem patet ex Vita S. Germani
abbatis Grandivallensis, num. 7 <note>(Saec. II Ben.)</note>,
quem  « cum cerneret B. Waldebertus virum esse industrium,
eum presbyterum fieri jussit; omnisque
chorus fratrum in ejus veneratione clamaverunt, dicentes
Germanum dignum esse presbyterio. »  Item
ex Vita S. Sivardi, abbatis Anisolensis <note>(Saec. III Ben.)</note>,
qui  « factus est non solum monachus, sed et per electionem
fratrum sacerdos. »  Et ex Vita V. Benedicti
abbatis Clusani, auctore Guillelmo ejus discipulo <note>(Saec.
VI Ben.)</note>, qui  « fratribus annuentibus et abbate jubente
ad sacerdotium »  promotus est: unde et Boherius
in primo commentario:  « Quanquam abbas
<pb n="0866D"/>
scire praesumatur conscientias monachorum, et ei
competat jussio in hujusmodi ordinum receptione,
consulo tamen quod seniorum utatur consilio; multa
enim oculos latent praelati. »  Et in secundo:  « Hanc
autem electionem puto debere fieri ad testimonia fratrum:
nam et antiquitus presbyter monasterii Pater
monasterii dicebatur, ut haec electio inter praecipua
numeretur. »  <hi>Vide</hi> Vitam S. Hugonis Aeduensis monachi,
num. 6, saec. V, et Vitam S. Gerardi abbatis
Broniensis, num. 9, saec. etiam V.</p>
<p>Porro ex hoc loco constat, nec S. Benedicti mentem
fuisse, nec consuetudinem, ut omnes passim in
monasteriis, quemadmodum jam usus invaluit, sacerdotio
initiarentur. Si enim omnes promiscue ad sacros
ordines fuissent admissi, non necessaria visa
esset electio. Et certe <emph>816</emph> in pluribus monasterii,
<pb n="0867A"/>
aut nulli, aut pauci olim erant sacerdotes. S. Pachomius
non patiebatur quemquam ex suis ad clericalem
gradum ascendere, ut testatur ejus Vitae scriptor, cap.
24 <note>( <hi>Apud Rosweid.</hi> )</note>. In pluribus aliis monasteriis
nonnisi missi ab episcopo presbyteri sacra mysteria
celebrabant. In aliis quibusdam pro magno reputabatur
unum aut alterum in monasterio esse sacerdotem:
hinc S. Epiphanius ad Joannem Hierosolymitanum
se excusans quod Paulinianum S. Hieronymi
fratrem in monasterio Bethleemitano sacerdotem ordinasset <note>(Inter epist. S. Hieron. epist. 60)</note>:
 « Cum
vidissem, inquit, quia multitudo sanctorum fratrum
in monasterio consisteret, et sancti presbyteri Hieronymus
et Vincentius propter verecundiam et humilitatem
nollent debita nomini suo exercere sacrificia,
et laborare in hac parte ministerii quae Christianorum
praecipua salus est: invenire autem et comprehendere
servum Dei non posses, qui te, eo quod
grave onus sacerdotii nollet suscipere, saepe fugiebat;
sed nec alius quis episcoporum facile eum reperiret,
<pb n="0867B"/>
etc. »  In monte Nitriae erant quidem octo presbyteri
pro omnibus ibi constructis monasteriis; sed
tamen ita ut quandiu primus illis ecclesiae presbyter
vixisset, nullus alius offerret, nec judicaret, nec haberet
sermonem. Neque id ante S. Benedicti tempora
tantum, sed etiam multo post ejus mortem, ut patet
ex S. Gregorii papae epistolis, in quibus discimus defuisse
aliquando in monasteriis sacerdotes: id quod
nec miramur, cum etiam in ipsis paroechiis aliquando
defuisse constet ex l. I, epist. 45 et 51; l. V, epist. 2;
l. VII, epist. 77, secundae indictionis. Denique S. Aurelianus
in Regula sua decernit <note>(Cap. 46)</note>, ut  « nullus
honorem presbyterii aut diaconatus accipiat,
praeter abbatem, si voluerit ordinari presbyterum, et
unum diaconem et subdiaconem, quos ipse voluerit,
et quando voluerit ordinandi habeat potestatem. » </p>
<p>Postea vero sensim et sine sensu ita accrevit in
coenobiis sacerdotum numerus, ut ineunte saeculo IX
jam plures sacris essent initiati. In Centulensi monasterio
<pb n="0867C"/>
sub S. Angilberto abbate, qui anno 814 vivere
desiit, ex trecentis monachis triginta duo, ut
minimum, erant presbyteri, sicuti constat ex ejusdem
scripto ab Hariulfo in Chronico Centulensi relato <note>(Spicil. tom. IV)</note>,
quo mandat  « ut nulla dies praetereat
absque sacrarum missarum decantatione: videlicet
ut, si non plus, vel triginta a fratribus diversorum
chororum per diversa altaria missae quotidie
agantur, exceptis illis duabus de conventu, quae mane
et meridie solemnissime celebrantur. »  Non multo
post sub Salomone abbate S. Galli:  « Fuerunt simul
in nostro monasterio presbyteri 42, diaconi 24, subdiaconi
15, pueri 20, »  inquit Ekkehardus Junior in
libro de Casibus S. Galli, cap. 1 <note>(Spicil. tom. IV)</note>. In
litteris monachorum S. Remigii Rhemensis, quibus
circa annum 838 societatem ineunt cum Dionysianis,
exstat fratrum monasterii S. Dionysii in Francia catalogus
in quo ex monachis centum viginti tribus
recensetur unus episcopus, presbyteri triginta tres,
diaconi septemdecim, subdiaconi viginti quatuor,
<pb n="0867D"/>
acolyti septem. Ex triginta monachis monasterii Croylandensis
quos anno 870 <emph>817</emph>. Normannorum rabiem
fugisse scribit Ingulfus <note>(Hist. Croyl.)</note>, decem erant
sacerdotes. In Chronico Piscariensi anno 1047 electioni
abbatis Dominici ex triginta duobus undeviginti
sacerdotes, unus diaconus, reliqui monachi
subscribunt <note>(Spicil. tom. V)</note>. Denique in subscriptionibus
venditionis cujusdam terrae a monachis Laudunensibus
S. Joannis monasterio S. Theoderici factae
anno 1184 <note>(Histor. ms. S. Theod.)</note> ex quatuordecim
monachis octo presbyteri, tres diaconi et tres subdiaconi
recitantur. Tandem Clemens V in concilio
Viennensi <hi>ad ampliationem cultus divini</hi> statuit  « quod
monachi quilibet ad monitionem sui abbatis se <hi>faciant
ad omnes ordines sacros,</hi> excusatione cessante legitima,
promoveri. » </p>
<p> <hi>Qui dignus sit sacerdotio fungi.</hi> ] Hanc dignitatem
sed sacerdotii meritum in tribus potissimum constituit
<pb n="0868A"/>
Alexander III in concilio Lateranensi, cap. 3, ubi
sic loquitur:  « In cunctis sacris ordinibus et ecclesiasticis
ministeriis aetatis maturitas, gravitas morum,
et litterarum scientia inquirenda est. »  Id quod
summo studio observari rogabant monachi Fuldenses
in libello supplici ad Carolum Magnum, postulantes <note>(Num. 2)</note> 
 ut  « illi ad sacrum ordinem eligantur qui
eruditi sunt verbo et sancta conversatione probati,
et nec fures, nec scelerati, et qui sacerdotii juris
penitus sunt ignari. »  Ad aetatem vero quod spectat,
exstat Petri Venerabilis statutum <note>(Statut. 43)</note>,  « ut
nullus nostrorum ad sacerdotium promoveatur,
usque ad triginta vel saltem viginti quinque annos. » </p>
<p>Optobit fortean aliquis antiquum rescire ordinem
quo majores nostri suos ad sacerdotii gradum promoverent.
Rem ex antiquissimo Regulae commentatore
discere est operae pretium. Ut ergo abbas aliquis
unum ex suis sacerdotali honore volebat insignire,
eum cui frater ille peccata confiteri soleret conveniens,
<pb n="0868B"/>
suam ei de promovendo illo monacho ad sacerdotium
voluntatem aperiebat, consiliumque ejus
rogabat: poterat enim latens aliquod in illo existere
impedimentum abbati ipsi ignotum. Cumque ab eo
abbas responsum accepisset, aliquam praetendebat
occasionem qua solus ordinandus in capitulum non
veniret:  « Et tunc, inquit Hildemarus, debet abbas
pro illo fratre dicere sermonem ad fratres: Ego volo
cum Dei adjutorio facere talem fratrem presbyterum;
unde rogo dilectionem vestram ut tam pro
amore Dei, et salvatione nostra, et animae suae, qui
sapit aliquid de isto fratre, per auctoritatem nostram
dicat. Et hoc quidem jam de illo fratre nuntiatum
est; sed nolo dicere et manifestare, sed per
vos scire: nam in processu temporis majori conjuratione
vos constringam, si hoc non manifestaveritis.
Hoc dicto, debet dare inducias per octo dies. Deinde
debet venire in capitulum, si aliquis non dixerit, et
indicaverit de illo fratre, et conjurare omnes isto
<pb n="0868C"/>
modo: Adjuro et conjuro per communionem corporis
et sanguinis Domini nostri Jesu Christi, et per
sanctum baptismum, et remunerationem coelestis
gaudii, et professionem nostram, quam professi
sumus, ut quicunque cognovit illum in tali peccato
detentum, quod illum prohibet accedere ad oblationem <emph>818</emph> 
 sacrificii, nuntiet mihi atque manifestet,
quatenus ego praevaricator hujus praecepti non existam.
Deinde si aliquis cognoverit, veniat et nuntiet.
Si autem non venerit, tunc debet specialiter vocare
unumquemque, et illum interrogare de motu, de
incessu illius. Deinde si non poterit cognoscere
indignum, tunc offerre debet ad ordinandum. »  Hanc
disciplinam aliqua ex parte imitantur Fulienses monachi,
in quorum Constitutionibus haec lego <note>(Cap.
62)</note>:  « Quoties quis erit in aliquo monasterio ordinandus,
denuntietur id palam in monasterii cujus
est capitulo; ut si quis labem aut vitium ejus aliquod
sciat propter quod ordinari debere non videatur,
indicet non publice quidem, sed privatim superiori,
<pb n="0868D"/>
aut uni alicui seniorum. »  Et haec ex parte
abbatis ordinandum eligentis: quid vero ex parte
ipsius ordinandi? Saluberrimum omnino sequatur
S. Joannis abbatis consilium <note>(Lib. II de Vit. Patr.,
c. 1)</note>:  « Sic ergo, filioli mei, neque fugiendum omnimodis
dicimus clericatum vel sacerdotium, neque
rursus omnimodis expetendum: Dei autem judicio
relinquendum est quem velit, et si velit, assumere
sibi ad ministerium vel ad sacerdotium. »  Ea fuisse
videtur Fromundi Tegernsensis monachi animi dispositio,
quam Peringero abbati suo scribens aperit
his verbis <note>(Analect. tom. IV)</note>:  « Hunc gradum nec
multum renuo, nec multum desidero; sed vobis caeterisque
senioribus in hoc obedio. » </p>
<p>Caveat ergo imprimis ne sacerdotii honorem ambiens
abbatem proprio motu conveniat, ab eo sacrum
ordinem extorqueat, aut etiam eo invito ad tantum
gradum ascendat: nam  « Clericatum aut praesidentiam
<pb n="0869A"/>
fratrum desiderare religioso haudquaquam
competit: est enim morbus diabolicus, et vitium
ambitionis, judicium habens extremae diaboli malitiae, » 
ut cum S. Basilio loquar <note>(Const. mon., cap.
10)</note>: unde et illud cujusdam imperatoris: <hi>Profecto
indignus est sacerdotio nisi fuerit ordinatus invitus;</hi> 
et Lucius papa III ad archiepiscopum Turonensem
rescribens:  « Honestius et tutius est subjectis, debitam
praepositis obedientiam impendendo, in inferiori
ministerio deservire, quam cum praepositorum scandalo
graduum appetere dignitatem; nec est in hac
parte subjectorum desiderium confovendum. »  Quapropter
recte omnino Cistercienses olim decreverunt,
ut  « qui abbates suos per se vel per alios inquietant,
ut promoveantur ad ordines; a die qua hoc fecerint,
usque ad biennium, non ordinentur, nisi promoti
fuerint in abbates. » </p>
<p>Caeterum cum S. Benedictus presbyterum et
diaconum simul prius nominaverit, moverit fortassis
aliquem, quod solius postea sacerdotii meminerit,
<pb n="0869B"/>
dicens, <hi>de suis eligat qui dignus sit sacerdotio fungi.</hi> 
Sed cum Menardo  « notandum est sacerdotii nomen
aliquando diaconis attribui. Nam diaconatus est
quidam ordo sacerdotii, qui tertius appellatur, et
presbyteratus secundus, ut patet ex Optato Milevitano,
l. I cont. Parmenianum: <hi>Quid</hi> (commemorem) <hi>diacones in tertio, quid presbyteros in secundo sacerdotio
constitutos?</hi> 
 ac proinde recte dici potest <hi>diaconus
dignus sacerdotio fungi,</hi> quia sacerdotium non modo
de episcopatu et presbyteratu, sed etiam de diaconatu
dicitur. »  Addi etiam cum Bernardo <emph>819</emph> 
Cassinensi potest, istud <hi>sacerdotio fungi</hi> referri ad
omnes sacros ordines, quorum sacerdotium, tanquam
dignius nominaverit.</p>
<p> <hi>Ordinatus autem caveat elationem aut superbiam.</hi> ]
Quoniam, ut ait S. Bernardus,  « in alto posito non
altum sapere, difficile est, et omnino, inusitatum; » 
et, ut loquitur S. Gregorius <note>(Epist. 42)</note>,
 « plerumque rector eo ipso quo caeteris praeeminet,
<pb n="0869C"/>
elatione cogitationis intumescit. »  Et item <note>(Past. part.
II, cap. 6)</note>:  « Humana mens plerumque extollitur,
etiam cum nulla potestate fulcitur; quanto magis in
altum se erigit cum se etiam potestas adjungit! » 
Sapienter proinde sanctus legislator ordinatum ab
electione et superbia deterret, dicens: <hi>Ordinatus
autem caveat elationem aut superbiam;</hi> quae duo,
licet idem prorsus significare videantur,  « in eo
tamen differunt, inquit Bernardus Cassinensis, quod
elatio pertineat ad interiorem hominem, superbia
vero ad illa signa per quae perpenditur et cognoscitur
superbire de gradu. »  Utramque autem summo studio
cavere debet ordinatus, quia quanto praelatus est
aliis, tanto debet esse humilior: ut dignitatis altitudo
mensura sit humilitatis. Recte enim Basilius
Magnus <note>(Sermon. de Abdic. rerum)</note>:  « Non te gradus
cleri extollat, sed potius humiliet: progressus enim
animae progressum humilitatis facere debet; econtra
in postremis relinqui, et inhonoratum esse, ab
elatione gignitur. Quanto magis ad sacros gradus te
<pb n="0869D"/>
accedere contigerit, tanto magis humilia teipsum. » 
Haec erat ipsissima mens S. Romani abbatis Jurensis,
qui, ut scribit auctor antiquissimus in ejus Vita, n. 6 <note>(Bolland., Februar. 28)</note>,
ordinatus sacerdos  « professionis
pristinae memor, auctoritatem clericalis
officii monachali humilitate calcabat; ita ut cum
solemnitas advenisset, vix a fratribus sacrificii causa
cogeretur stare superior; reliquis vero diebus
monachum monachis exhibens, nihil in se eminentiae
sacerdotalis praestabat. »  S. quoque Joannes Damascenus,
teste Joanne Hierosolymitano, ex monacho
presbyter factus, et lauram S. Sabae ingressus <note>(Sur.,
Maii 6)</note>,  « illud, quod duplici honore presbyteri
digni sunt haudquaquam in mentem suam injecit;
sed velut hoc dictum commutans, illud secum volvebat,
presbyteris duplici humilitati studendum esse,
presbyteros religiosae vitae exercitationem duplo
quam prius majorem sibi vindicare. » </p>
<p>
          <pb n="0870A"/> <hi>Sciens se multo magis disciplinae regulari subditum.</hi> etc.] Quem in locum Hildemarus:  « In hoc loco in
quo dicit, <hi>sciens se multo magis disciplinae regulari
subditum,</hi> intelligunt alii, ut debeat duci per septem
gradus, id est ut etiam flagelletur. Et hoc comprobatur
per hoc quod inferius dicit, <hi>nec occasione sacerdotii
obliviscatur regulae obedientiam et disciplinam:</hi> 
obedientia ad operis exercitium; disciplina vero ad
septem gradus. »  Similiter Bernardus Cassinensis:
 « Haec clausula exercitium respicit operis; disciplina
vero ad deductionem per gradus septem referri
potest. »  Boherius addit:  « Vel dic disciplinam, id
est regulae rigorem, vel id est coercitionem ac correctionem. » </p>
<p> <hi>Sed magis ac magis in Deum proficiat.</hi> ] Tanto <emph>820</emph> 
 enim perfectiorem esse oportet sacerdotem
monachum, quanto perfectius sacerdos ad altare non
tam imitari tenetur, quam referat Christum, et
Christum quidem ad mortem usque obedientem,
agniculum, factum pro nobis omnibus holocaustum
<pb n="0870B"/>
et sacrificium, »  inquit Gerardus Belga monachus.</p>
<p> <hi>Locum vero illum semper attendat quo ingressus est,
monasterium, praeter officium altaris.</hi> ]  « Hoc est
praeter quando officium altaris agit, »  inquit Hildemarus.
Et Smaragdus:  « Humilitatem semper intendens,
locum suum in omnibus regulariter observans
custodiat; et sic accedat ad pacem, ad communionem,
ad psalmum imponendum, in choro standum,
et in omnibus omnino locis, praeter officium altaris,
id est quando altario ministrat: altario enim
assistens, primus stat, sacrificat, et primus pro
omnibus orat, etiamsi ultimus inveniatur in ordine:
et ideo nec locus ibi constituendus est, nec ordo
tenendus. »  Et Bernardus Cassinensis: Perinde est
 « ac si diceret: Non sedebit sacerdos superior
seniore suo acolyto, praeterquam quando exercet
officium altaris: quia tunc, quando indutus est sacris,
sedet post abbatem, vel praepositum, vel decanum
super omnes alios; et quando celebrat, est super
<pb n="0870C"/>
omnes, et pro omnibus sacrificium reddit Deo. »  Et
certe in catalogo monachorum S. Dionysii in Francia
supra citato <note>(Spicil. tom. IV)</note> sacerdotes et alii sacris
ordinibus initiati, imo ipse etiam episcopus cum aliis
inserti monachis inscribuntur.</p>
<p> <hi>Et si forte.</hi> ]  « Expone nisi forte, »  inquit Richardus
de S. Angelo.</p>
<p> <hi>Electio congregationis.</hi> ] Boherio hic in secundo
comm. electio est  « votum, vel postulatio, aut approbatio. » 
At ex Bernardo Cassinensi electio hic pro
sola approbatione sumitur.</p>
<p> <hi>Et voluntas abbatis.</hi> ] Voluntatem Bernardus Cassinensis
mandatum interpretatur; Boherius mandatum,
vel licentiam.</p>
<p> <hi>Promovere voluerit.</hi> ] Altiori gradu, aut officio
donando.</p>
<p> <hi>Qui tamen regulam a decanis vel praepositis constitutam
sibi servandam sciat.</hi> ] Id est  « quod a decanis
et praepositis sibi imperatum fuerit custodiat, »  inquit
Hildemarus. Regula enim pro praecepto hoc loco
<pb n="0870D"/>
sumitur, quemadmodum docet Bernardus Cassinensis:
nam nec decani, nec praepositi regulam edere
possunt, ut scribit Boherius: quamvis Richardus de
S. Angelo ex hoc textu inferat,  « quod decani, sive
praepositi possunt aliquid ordinare, sive statuere in
monasterio, »  citatque argum. extra de constitut. <hi>Cum accessissent.</hi> </p>
<p> <hi>Quod si aliter praesumpserit, non sacerdos, sed
rebellio judicetur.</hi> ] Quod duobus modis intelligi potest:
vel ut aestimetur rebellis, vel ut puniatur
tanquam rebellis. Duplicem hunc sensum aperit
Hildemarus sic scribens:  « Istud <hi>judicetur</hi> duobus
modis intelligitur, id est pro <hi>condemnetur</hi> uno modo,
et altero modo pro <hi>aestimetur.</hi> Et ideo varie intelligunt
sapientes illum locum <emph>821</emph>: sed illi qui intelligunt
pro aestimetur, ut sacerdos non flagelletur aut
excommunicetur, sed credatur, pro reverentia canonica,
hoc intelligunt; et pro hoc quod S. Benedictus
<pb n="0871A"/>
dicit: <hi>Et saepe admonitus si non correxerit, adhibeatur
episcopus in testimonium.</hi> Si vero depositus fuerit,
tunc postea potest flagellari aut excommunicari . . . . .
Tamen in monasteriis Francorum ita flagellatur
presbyter veluti alius monachus. »  Ipse vero infra
suam sententiam ita exponit:  « Sanior est sensus, ut
sicut diximus de monachis, si talis est persona cui
non competat flagellum, nullo modo debet illi adhiberi;
si talis est quem adjuvet flagellum, et non
noceat, adhibeatur flagellum. »  Ita quoque sentit
Bernardus Cassinensis:  « Licet nonnulli aliter hoc
assumant, mihi tamen sic videtur intelligendum,
quod ex quo est inobediens et contumax, non jam
debet judicari sacerdos, id est non debet sibi deferri
sicut sacerdoti, sed judicari rebellio, id est sicut
contumax et rebellis. »  Similiter Richardus de S.
Angelo:  « Melius dicas, scilicet, quod potest et debet
judicari, seu puniri tanquam contradictor. »  Priorem
nihilominus sententiam sequitur Menardus noster:
 « Ob dignitatem et reverentiam sacerdotii . . . neque
<pb n="0871B"/>
illos flagellis aut excommunicationi subjicit; sed
statuit ut judicentur ut rebelles; deinde si non
emendaverint saepius admoneantur; si nec sic correxerint,
episcopus adhibeatur in testimonium:
tandem clarescentibus culpis, id est patentibus et
manifestis, ita ut propter dignitatem presbyteratus
sint aliis scandalo, projiciantur. » </p>
<p> <hi>Et saepe admonitus.</hi> ]  « Ac si diceret, inquit Hildemarus,
non per gradus ducatur, sed admoneatur. » 
Illud autem <hi>saepe</hi> Boherius in secundo comment. exponit
tertio, ut supra de decanis, vel quater, ut infra
de praeposito monasterii.</p>
<p> <hi>Etiam episcopus adhibeatur in testimonium.</hi> ] Hunc
locum varie varii exponunt. Hildemarus mentem
suam ita explicat:  « Notandum est quia pro illis sacerdotibus
qui sacerdotes veniunt in monasterium,
non dicit regula adhiberi episcopum in testimonium,
sed solummodo pro illis sacerdotibus qui in monasterio
<pb n="0871C"/>
consecrantur. Ideo non pro illis qui sacerdotes
veniunt in monasterium, eo quod illi in alio titulo
fuerunt consecrati, non est opus episcopum adhiberi
in testimonium. Illi autem sacerdotes, quia in illo
titulo fuerunt consecrati, ideo necesse est ut adhibeatur
<pb n="0872A"/>
episcopus in testimonium. »  Bernardus Cassinensis,
quod episcopus adhibeatur in testimonium,
non necessitatis esse existimat, sed honestatis duntaxat:
 « Dictum hoc, inquit, in monasteriis non
exemptis de dioecesano locum habere potest; quia
ductus per septem gradus per dioecesanum habebit
deponi secundum quosdam. Ego vero a littera non
recedens, quando dicit adhibeatur in testimonium,
puto quod solummodo exponenda est contumacia
et inobedientia episcopo, ut sit quasi testis, ad justificandam
correctionem et disciplinam. Et propterea
hoc non credo esse necessarium, sed honestum:
manifestum est enim per sequentia quod adhuc remanet <emph>822</emph> 
 in foro abbatis, judicandus ab eo; nam
sequitur: <hi>Qui si nec sic emendaverit, clarescentibus
culpis,</hi> etc. »  Nicolaus de Fractura haec intelligit
 « in monasteriis non exemptis, ubi ad episcopos in
defectum abbatum non corrigentium subditorum
excessus spectat correptio. »  Similiter Boherius sentit
hoc locum habere in monasterio non exempto; ut
<pb n="0872B"/>
deductus per septem gradus a dioecesano episcopo
deponatur. Et certe olim monachi sacerdotes non
minus episcopo quam abbati subjecti erant, ut probat
Menardus, quod tamen improbasse videtur Glaber
Radulfus in Vita S. Guillelmi, Luciacensis primum
monasterii monachi, ac postea abbatis S. Benigni
Divionensis, ubi haec scribit:  « Insoleverat etiam
malae arreptae consuetudinis usus, ut nullus fratrum
loci illius (Luciaci) levitici ordinis gradum prius susciperet,
quam sese assertione jurandi promitteret
servaturum fidelitatem episcopo.</p>
<p> <hi>Quod si nec sic emendaverit,</hi> etc.] Ubi Hildemarus:
 « Quod vero dicit: <hi>quod si nec sic emendaverit,</hi> etc,
manifestatur quia iste sacerdos per octo gradus duci
debet, non per septem, sicut alius monachus vel sacerdos.
Id est, primus gradus est secreta admonitio,
secundus publica correptio, tertius gradus est excommunicatio
simplex, quartus gradus est nimiis
jejuniis, quintus gradus si dignus est flagellis, sextus
<pb n="0872C"/>
gradus est oratio, septimus gradus episcopus, deinde
expulsio. »  Atque ex hoc loco non obscure colligitur
monachos sacerdotes olim ex monasteriis inconsulto
episcopo haud expulsos fuisse. <hi>Vide</hi> concil. Meldense
can. 59.</p>
</div>

<div>
        <head>CAPUT LXIII. <hi>De ordine congregationis.</hi> </head>

<pb n="0871"/>
<p>
          <pb n="0871C"/>Ordines suos in monasterio ita conservent, ut
conversionis tempus et vitae meritum discernit, utque
abbas constituerit. Qui abbas non conturbet
gregem sibi commissum, nec quasi libera utens
potestate, injuste disponat aliquid; sed cogitet semper
quia de omnibus judiciis et operibus suis redditurus
est Deo rationem. Ergo secundum ordines quos
constituerit, vel quos habuerint ipsi fratres, sic accedant
<pb n="0871D"/>
ad pacem, ad communionem, ad psalmum
imponendum, in choro standum. Et in omnibus
omnino locis aetas non discernat ordines, nec praejudicet,
quia Samuel et Daniel pueri presbyteros judicaverunt.</p>
<p>Ergo exceptis his quos, ut diximus, altiori consilio
abbas <emph>823</emph> praetulerit, vel degradaverit certis ex
<pb n="0872C"/>
causis, reliqui omnes ut convertuntur, ita sunt: ut,
verbi gratia, qui secunda hora diei venerit in monasterio,
juniorem se noverit illo esse qui prima hora
venit diei, cujuslibet aetatis aut dignitatis sit: pueris
per omnia ab omnibus disciplina conservata.</p>
<p>Juniores igitur priores suos honorent, priores
juniores suos diligant. In ipsa appellatione nominum,
nulli liceat alium puro nomine appellare: sed
<pb n="0872D"/>
priores juniores suos fratrum nomine. Juniores autem
priores suos nonnos vocent: quod intelligitur
paterna reverentia. Abbas autem, quia vices Christi
agere creditur, Domnus et Abbas vocetur; non sua
assumptione, sed honore et amore Christi. Ipse
autem cogitet, et sic se exhibeat, ut dignus sit tali
honore.</p>
<p>
          <pb n="0873A"/>Ubicunque autem sibi obviant fratres, junior a
priore benedictionem petat. Transeunte majore,
minor surgat, et det ei locum sedendi. Nec praesumat
junior consedere, nisi ei praecipiat senior suus,
ut fiat quod scriptum est: <hi>Honore invicem praevenientes</hi> 
<pb n="0874A"/> <note>(Rom. XII)</note>.
Pueri, parvi, vel adolescentes, in oratorio,
vel ad mensas, cum disciplina ordines suos
consequantur. Foris autem, vel ubi ubi, custodiam
habeant et disciplinam, usque dum ad intelligibilem
aetatem perveniant.
</p>
      </div>

<div>
        <head>COMMENTARIUS.</head>

<pb n="0873"/>
<p>
          <pb n="0873A"/> <hi>Ordines suos in monasterio ita conservent, ut conversionis
tempus, et vitae meritum decernit, utque constituerit
abbas.</hi> ] Tria in statuendis ordinibus attendi
voluit: 1º conversionis tempus, 2º vitae meritum,
5º quae constituerit abbas: quanquam nonnulli, ut
asserit Hildemarus, secundum cum tertio confundant,
eo quod abbatis sit discernere vitae meritum, nullusque
existat qui pro vitae suae merito superiorem sibi
gradum petere praesumat; et eum qui talia auderet,
<pb n="0873B"/>
sane pro vitae merito, non superiorem, sed omnino
inferiorem locum consequi mereretur. Non sine causa
tamen utrumque distinguitur ab aliis: sunt enim
nonnulli qui ex vitae merito nullo sunt digni superiori
loco, quos tamen <emph>824</emph> necessitatis, aut etiam
utilitatis ergo ad altiorem locum promovere sola abbatis
voluntas solet. Verbi gratia, est aliquis qui nulla
vitae sanctitate discernitur ab aliis, qui nihilominus,
eo quod egregie cantat, aliis in choro sola abbatis
voluntate praefertur. Sed qui sunt hujusmodi, in iis
tantummodo artibus quibus praeceliunt aliis, eos
praecedere oportet: verbi gratia, cantor in choro,
non in capitulo, non in refectorio, etc., ut recte
observavit Hildemarus. Unde quamvis sit abbatis
discernere singulorum merita, et quosque, ut voluerit,
ad altiorem quam ingrediuntur gradum promovere
possit, sobrie tamen hac uti debet potestate.
Hinc S. Pater subdit.</p>
<p> <hi>Qui abbas non conturbet gregem sibi commissum,</hi> 
<pb n="0873C"/>etc.] Hic, ut scribit Bernardus Cassinensis,  « triplici
freno considerationem constringit abbatis. Primo
quod paci subditorum intendat, gregem non conturbando.
Secundo quod omnia juste disponat, potestatis
libertate non abutendo. Tertio quod tam opera
quam judicia Deo sunt cognita, et semper timeat
discussionem extremi judicii cogitando. » </p>
<p> <hi>Sic accedant ad pacem.</hi> ] Scilicet quae datur in missa,
ut docent Bernardus Cassinensis, Nicolaus de Fractura,
Richardus de S. Angelo, Boherius in secundo commentario,
Theobaldus Artaldus, et Nicolaus Bravus;
vel quae datur advenientibus hospitibus aut in missa,
ut Menardus; vel tandem quae datur in missa, aut
accedentibus hospitibus, aut professis post missam,
aut in missa Evangelio dicto <hi>a textu Evangelii sine
cruce</hi> in quibusdam monasteriis, ut exponit in primo
commentario Boherius. De modo dandi et accipiendi
in missa pacem ante communionem, de qua hunc
locum interpretor, vide quae diximus in l. II de Antiq.
monach. Ritibus, c. 3</p>
<p>
          <pb n="0873D"/> <hi>Ad communionem.</hi> ] Hunc locum de communione
corporis et sanguinis Christi exponunt omnes commentatores,
nullo, quem sciam, refragante, ad quam
cuncti suo quique ordine accedebant, ita tamen ut
ministri altaris alios praecederent. Ubi observandum
venit quod scribit Udalricus <note>(Lib. II, cap. 30)</note>, scilicet
quod si abbas justis ex causis aliquem conversum
in capitulo, aut in refectorio, elevare voluerit, tamen
 « ad pacem, et ad communionem, sicut et ad aquam
benedictam, secundum ordinem suae conversionis » 
accedere debet. Porro qui justis ex causis aberant
a missa, communicaturi tamen properabant circa
tempus orationis dominicae, ut discimus ex Regula
SS. Pauli et Stephani <note>(Cap. 13)</note>:  « In hora qua
sanctum corpus et sanguinem communicaturi sumus,
praesentes esse festinemus ad dicendum: <hi>Libera nos
a malo.</hi> »  Ex quo loco patet non omnes olum monachos
diebus dominicis, quibus praesertim communicabant,
<pb n="0874A"/>
integro missae sacrificio interfuisse, id quod
maxime coquinae hebdomadariis contingere poterat.</p>
<p> <hi>Ad psalmum imponendum.] Id est ad antiphonam
psalmi</hi> (hoc est quae psalmum praecedit) <hi>imponendam,</hi> 
uti exponunt Hildemarus, Bernardus Cassinensis, Nicolaus
de Fractura, Boherius, Turrecremata, <emph>825</emph> 
Haeftenus. Additque Bernardus Cassinensis:  « Et hic
est supplendum, quod illi secundum ordines suos
legant, aut cantent, qui possunt officium implere, ut
<pb n="0874B"/>
illud cum 38 capitulo concordare possit, ubi dicutur: <hi>Fratres autem non per ordinem legant aut cantent.</hi> 
 » </p>
<p> <hi>Quia Samuel et Daniel pueri presbyteros judicaverunt.</hi> ]
Samuel quidem Heli et ejus filios judicavit; Daniel
vero duos iniquos presbyteros Susannam opprimere
volentes. Sic S. Ignatius Magnesianos monet, ne Demam
episcopum ob juniorem aetatem contemnant,
cum Daniel duodecennis senes calumniatores convicerit;
et Samuel parvulus Heli nonagenarium redarguerit;
Salomon annum aetatis duodecimum adeptus
mulieres pro filiis judicaverit; Josias rerum potitus
aetatis anno octavo aras et templa subverterit, lucosque
succiderit.</p>
<p> <hi>Reliqui omnes, ut convertuntur, ita sint.</hi> ] Id est juxta
tempus et diem conversionis ordines suos observent.
Hanc disciplinam S. Benedictus ex S. Pachomio
ejusque discipulis accepit, de quibus S. Hieronymus
ait <note>( <hi>Praef. in Reg. S. Pachomii</hi> )</note>:  « Quisquis
monasterium primus ingreditur, primus sedet, primus
<pb n="0874C"/>
ambulat, primus psalmum dicit, primus in
mensa manum extendit, prior in ecclesia communicat;
nec aetas inter eos quaeritur, sed professio. » 
Idem postea decrevit S. Isidorus in Regula <note>(Cap. 4)</note>:
 « Qui in monasterio prior ingreditur, primus erit in
cunctis gradu vel ordine; nec quaerendum est si
dives sit aut pauper, servus an liber, juvenis an senex,
rusticus an eruditus: in monachis enim nec
aetas nec conditio quaeritur, quia inter servi et liberi
animam nulla est apud Deum differentia. »  Et S.
Fructuosus <note>(Cap. 23)</note>:  « Qui primus in monasterio
conversus fuerit, primus ambulet, primus sedeat,
primus eulogiam accipiat, primus communicet in
ecclesia, prior loquatur cum interrogantur fratres
pro aliqua quaestione, prior psalmum dicat, in choro
primus consistat, hebdomadam primus faciat, manum
in mensam primus extendat; nec aetas sola
inter fratres requirenda, sed conversatio est, et laboris
studiique propositum. Unde et haec discretio
senioris est praestolanda, ut quem quomodo erga
<pb n="0874D"/>
Dei amorem cultumque ferventem viderit, sic honoret:
non enim generis dignitas, aut rerum opulentia
quam quisque habuit in saeculo, vel aetatis
grandaevitas exquirenda, sed vitae rectitudo, et
ardentissimae fidei merita debent esse pensata: ille
enim potior, qui Deo proximior, judicandus est. »  S.
Donatus in Regula ad virgines, c. 66, S. Benedictum
pene ad verbum exscribit, eique concinit Regula
Cujusdam item ad virgines, c. 22. Unus est Magister,
qui ab aliis discrepans, nulla conversionis habita
ratione, ordines ab abbate vult quotidie confundi,
ut nullus inter fratres videatur primus, nullus
appareat novissimus: Abbas, inquit <note>(Cap. 92)</note>,  « semper
eorum confundat gradus, vicibusque ad mensam
secus se sedere faciat, vicibusque in oratorio jubeat
secus se universos stare, universos vicibus post se
psalmos imponere, ut nullus de secundo honore jam
reddatur elatus, sive de ultimo gradu aliquis se faciat
<pb n="0875A"/>
desperatum. »  Sed ad S. Benedicti textum revertor.</p>
<p> <emph>826</emph> Cum omnes, ut convertuntur, ita esse S.
Pater instituerit, quaerunt an ab ingressu in monasterium,
an vero ab emissa professione conversionis
tempus intelligendum sit. Posterius asserit Boherius,
prius Haeftenus. Fundamentum Boherii est maxime,
quia fratres perfecte non convertuntur, nisi per professionem
monasticam, per quam tunc primum duntaxat
in congregatione suscipi et reputari incipiunt.
Contrarium elicit Haeftenus <note>(Lib. III, tract. 3, disq.
6)</note> ex ipso S. Regulae textu, quem ipse S. Benedictus
quasi exponens, dicit, ut qui secunda hora diei venerit
in monasterium, juniorem se noverit illius esse
qui prima diei hora accesserit. Quem locum non de
professione, sed de ingressu in monasterium intelligendum
esse contendit; cum vix fieri possit ut unus
prima hora, alter secunda professionem emittat; sed
si plures una hora profiteri necesse sit, eadem hora,
non diversis, vota pronuntiare experientia docuerit:
quod confirmat auctoritate Petri Walnen, et Walloncapellii,
<pb n="0875B"/>
qui idem sentiunt. Et certe ita observatum
fuisse olim apud nostros Dionysianos a majoribus
accepi. In Institutionibus etiam ordinis Cisterciensis
haec lego <note>(Dist. 10, cap. 2, et Antiq. Definit. dist.
11, c. 2)</note>:  « Novitiorum autem qui primus ingreditur
capitulum, si perseveraverit, prior habeatur, etiamsi
benedicatur posterior ante ipsum. »  Et in Statutis
Guigonis <note>(Cap. 26)</note>:  « Ordinem autem sive in refectorio,
sive ubicunque, eum cuncti tenemus, quem
singulis suus dedit adventus: »  a quo derogant antiqua
Statuta Carthusiensium dum scribunt <note>(Part. II,
cap. 24)</note>, ut  « quando novitii duo ad aliquam domum
veniunt, qui posterior venit, si prius professionem
lecerit, primus deinceps remaneat. »  Sed in his
omnibus laudabili cujusque congregationis consuetudini
insistendum existimo: neque vero ita ad litteram
accipiendum esse exemplum a S. Benedicto propositum,
quod forte duntaxat proposuit, ut clarius
doceret eum qui primus per professionem monasticam
<pb n="0875C"/>
congregationi insertus est, alios debere praecedere.</p>
<p>Sed cum B. Benedictus aliquos certis de causis
aliis praeponi permittat, optabit fortean aliquis rescire
quinam illi esse debeant. Verum id cujusque
monasterii et congregationis constitutiones satis declarant.
Hildemarus sui temporis morem ita exponit:
 « Sciendum est quia decani minores vel circatores,
pro hoc quia decani sunt vel circatores, non debent
praeesse aliis, hoc est non debent praeponi in choro,
aut in capitulo, aut in alio vero loco, excepto si deesset
abbas, aut praepositus, aut decanus major.
Tunc unus illorum debet praeponi, qui teneat locum
abbatis. Nam ideo dixi non debere praeponi, quia
non est ratio ut in isto uno anno, cum habent ministerium,
supponantur: in altero anno, cum non
habent ministerium, iterum sedeant inferius loco quo
intraverunt. Decanus vero major aut praepositus debent
praeponi, pro eo quod illi servant locum abbatis
si non est. Quando non est, servat praepositus locum
abbatis; quando vero non est praepositus, servat decanus
<pb n="0875D"/>
major locum abbatis in excommunicando et
in omnibus. »  Apud Cluniacenses ad abbatis dexteram
sedebat major prior ex Udalrico, lib. III, c. 4;
sed non item prior claustralis, de <emph>827</emph> quo idem
Udalricus ejusdem libri cap. 6:  « Prior claustralis
vicarius est majoris prioris per omnia. Hic est, quocunque
D. abbas proficiscatur, quocunque prior, qui
in claustro jugiter moratur, et qui praecipue pondus
totius ordinis portat: propter quod tamen in choro non
est aliquantulum promotus, excepto quod, absente
priore, primus offert, primus procedit ad pacem, et primus
ad aquam benedictam. »  Apud Cistercienses prior,
ex libro Usuum cap. 111, primum post abbatem locum
ubique tenebat; at subprior praesente abbate, neque
in choro, neque in capitulo, neque ad collationem
proprium locum mutabat, ex cap. 112. Eadem erat
Bursfeldensium disciplina, ex Caeremoniali, dist. 2,
cap. 2 et 3</p>
<p>
          <pb n="0876A"/>Quaerit insuper Boherius,  « an quoad loca et subscriptiones
in abbatibus ad concilia congregatis considerari
debeat tempus conversionis, an tempus suae promotionis; » 
respondetque:  « Dico quod tempus promotionis.
Generale enim est ut qui prius dignitatem
assequuntur aliis praeferantur, et ille gradus caeteros
antecedet, quem labor prolixior et stipendia longiora
fecerint anteire. Exemptos tamen abbates puto aliis
praeferendos; caeteris enim concurrentibus, ratio privilegii
est habenda. » </p>
<p> <hi>Pueris vero per omnia ab omnibus disciplina teneatur.</hi> ]
Ergo quae hactenus a S. Benedicto dicta sunt
solos in adulta aetate conversos spectant, non pueros,
qui separatim ab aliis una cum pulsantibus, seu novitiis,
instituebantur, ut patet ex antiquissima monasterii
S. Galli delineatione, in qua cellae novitiorum
inscriptus legitur hic versus:
<l>Oblati hoc claustro pulsantibus associantur,</l>

<pb n="0876B"/>
et qui proinde ab aliis ordines suos inter se servare
debent donec ad annum aetatis decimum quintum
perveniant: quo tempore, aut circiter, exeuntes de
custodia, eum accipiebant locum quo monasterium
ingressi erant, ut auctor est Hildemarus in Regulae
cap. 70. Unde et Petrus Boherius hunc locum exponens:
 « Hoc, inquit, dicit, ne credat aliquis quod
puer vel adolescens decrepito vel presbytero ultimo
converso praeponatur. » </p>
<p> <hi>In ipsa autem appellatione nominum, nulli liceat
alium puro nomine appellare.</hi> ] Laudatur ea de re S. Fulgentius,
quod  « circa singulos ita mansuetus fuit, ut neminem
fratrum puro nomine clamitaret. »  Puro autem
nomine appellari est appellari solo nomine, ut dicit Hildemarus,
sive, ut loquuntur Bernardus Cassinensis,
Nicolaus de Fractura, et Boherius, <hi>sine adjectione,</hi> id
quod tribus quatuorve modis fieri potest: vel solum
baptismi nomen enuntiando, verbi gratia, <hi>Petre, Paule;</hi> 
vel solum familiae nomen, verbi gratia, <hi>le Blanc, le
Noir, la Perche;</hi> vel solum nationis, ut <hi>Germane,
<pb n="0876C"/>
Hispane;</hi> vel officii aut dignitatis, ut, <hi>Sacrista, Cantor,
Decane, Praeposite,</hi> quod aut saeculum sapit, aut
contemptum, imo etiam aliquando praebet occasionem
superbiendi, dum ei suggeritur a cogitationibus
suis se non <emph>828</emph> esse ut caeteri hominum, ut pote
tali praepositum officio, ex tali oriundum familia, tam
clara, tam illustri.</p>
<p> <hi>Sed priores juniores suos fratres nominent.</hi> ] Juniores
hic vocat, non quidem infantes, sive, ut aiunt, simpliciter
aetate juniores; sed comparative ad antiquiores
et priores in ordine professionis, ut indicat pronomen <hi>suos:</hi> 
 non enim dicit <hi>priores juniores fratres nominent,</hi> 
sed <hi>juniores suos,</hi> id est sibi inferiores in ordine professionis:
unde contingere potest ut unus et idem monachus
frater et nonnus vocetur, frater ab antiquiore,
nonnus ab inferiore. Certe saeculo XII Joannes sacerdos
et monachus <hi>frater Joannes</hi> appellatus legitur
in Vita S. Aiberti num. 7 <note>(Bolland., 7 Aprilis)</note>. Alius
tamen usus viguit apud Cluniacenses, in quorum
antiquis Consuetudinibus reperio <note>(Lib. II, c. 20)</note>:  « Si
<pb n="0876D"/>
quem fratrem appellat, nunquam puro nomine appellat,
nisi <hi>domnus</hi> adjungat; et pueros <hi>fratres</hi> nominat.
Item proprium nomen dicturus, semper <hi>frater</hi> 
praemittit. » 
Quare autem juniores S. Benedictus
appellari voluerit fratres, ita explicat Hildemarus:
 « Bene fratres jussit appellari, quia uno sacro fonte
baptismatis sunt renati, et uno Spiritu sanctificati, et
unam professionem professi sunt, et unam remunerationem
adipisci desiderant, et una matre, id est sancta
Ecclesia editi sunt. »  Aliquid simile habet Bernardus
Cassinensis. <hi>Vide</hi> Haeftenum, lib. III, tract. 4, disq. 2.</p>
<p> <hi>Juniores autem priores suos nonnos vocent, quod intelligitur
paterna reverentia.</hi> ]  « Idem ergo significat <hi>nonnus</hi> 
 quod <hi>Pater reverendus.</hi> Vox antiqua, et apud
monachos honoris ac reverentiae causa usurpari solita,
ut patet tum ex hoc loco, tum ex concilio
Aquisgranensi, decernente <note>(Can. 54)</note>,  « ut qui praeponuntur <hi>nonni</hi> 
 vocentur, id est paterna reverentia. » 
<pb n="0877A"/>
Ita etiam Papias:  « Nonnos vocamus majores ob reverentiam:
nam intelligitur paterna reverentia. »  Ea
voce S. Columbanus Petrum apostolum nuncupat;
 « Privilegium dedit claviculario, communi omnium
nonno. » </p>
<p>Porro cum synodus Aquisgranensis decernat ut
praepositi <hi>nonni</hi> vocentur, suspicabitur forte non
nemo praepositos, <hi>nonni</hi> nomine spreto, <hi>domni,</hi> quod
soli abbati competit, sive honoris aut ambitionis,
sive cujuscunque alterius rationis gratia, sibi assumpsisse,
quod corrigere voluerit. Aut forte praepositos
intelligit quoscunque professione antiquiores,
qui suis junioribus ubique ex Regula praeponuntur,
quique jam <hi>nonni</hi> nomen in <hi>domni</hi> mutaverant, ut
colligitur ex Smaragdo illius temporis auctore, qui
hunc locum exponens sic scribit:  « Sicut tunc apud
illos paterna exhibebatur reverentia, ut priores vocarentur <hi>nonni:</hi> 
 ita nunc apud nos exigitur hodie ut
ipsa paterna reverentia priores nostri a nobis vocentur <hi>domni.</hi> 
 »  Id quod viguit etiam apud Cluniacenses,
<pb n="0877B"/>
teste Udalrico lib. II, cap. 20. Perseverabat tamen
apud nostros Corbeienses <hi>nonni</hi> appellatio saeculo IX,
ut patet ex Vita Anscharii Corbeiensis primum monachi <note>(Saec. IV Ben., part. II)</note>,
postea episcopi Bremensis,
in qua lego:  « Socium illi ex vestra fraternitate
venerabilis abbas invenit <hi>nonnum</hi> Witmarum. » 
Perseveravit <emph>829</emph> et apud Cistercienses, ex libro
Usuum cap. 98 et ex Vita Caroli abbatis Villariensis <note>(Bolland., 29 Januar.)</note>,
cujus haec verba:  « Cum videritis <hi>nonnum</hi> 
 Conradum novitium Villariensem. » 
Et item:  « Una cum <hi>nonno</hi> Walterio simplici monacho. » 
Perseveravit et apud Cassinenses usque ad
tempora Bernardi Cassinensis, ut constat ex caeremonia
pronuntiandi officiales ab eo instituta, quae est
hoc modo:  « Vicarius ordo postulat ut in hac futura
hebdomada canat <hi>nonnus</hi> Amicus missam; coquinae
servitium <hi>nonnus</hi> Remigius faciat; ad servitium
ecclesiae <hi>nonnus</hi> Jacobus, etc. »  Sed de hac voce
videsis Menardum, Haeftenum, et Cangii Glossarium.</p>
<p> <hi>Abbas autem quia vices Christi agere creditur, domnus
<pb n="0877C"/>
et abbas vocetur.</hi> ] Ubi Bernardus Cassinensis:
 « Littera ultramontana non habet <hi>dominus,</hi> sicut
littera Cassinensis, sed habet <hi>domnus;</hi> et sine dubio <hi>domnus</hi> 
 videtur plus habere reverendae maturitatis,
et <hi>dominus</hi> plus metuendae potestatis. »  Bernardum
sequitur Nicolaus de Fractura: <hi>dominus</hi> etiam legit
Richardus de S. Angelo. Item Concordia Regularum,
codices Victorini, editio Guidonis Juvenalis, Lovaniensis,
et Joannes Bertelius; eamque lectionem,
quam in omnibus Cassinensis bibliothecae mss. reperiri
asserit, pluribus tueri conatur Paulus Augustinus
a Janua. Verum antiquis non videtur fuisse
nisi unus Dominus Deus: unde etiam Augustus imperator
domini nomen recusasse legitur apud Orosium,
lib. VI, cap. 22. Quanquam postea a scriptoribus,
ut humiliori vocabulo uterentur, ex verbo <hi>dominus</hi> 
factum sit per syncopen <hi>domnus.</hi> Qua voce sanctos
viros, episcopos, reges, aliasque honorabiles nobilesque
personas appellarunt: unde in antiquis litaniis
<pb n="0877D"/>
summus pontifex <hi>domnus apostolicus</hi> appellatur. Ita
apud Severum Sulpicium, epist. 2, <hi>Domnum Martinum
obiisse nuntiant;</hi> Vita B. Alcuini, num. 22, saec. IV
Bened., <hi>Vade ad sepulcrum domni Martini;</hi> S. Gregorius,
lib. I Regist., cap. 6, <hi>Domnum Alexandrum,
domnum Theodorum, filium meum Marinum, domnam
Eusiciam, domnam Eudochiam, domnam Dominicam
mea peto vice salutari;</hi> Statuta S. Adalardi, <hi>Missa
domnae Balthildae;</hi> Aimonius, lib. IV de Gestis Francorum,
c. 68, <hi>Domnus Carolus rex habuit conventum generalem
in Wormatia civitate.</hi> Hinc tritus ille versiculus:
<l>Coelestem Dominum, mortalem dicito domnum.</l>
        </p>
<p>Sed quod soli tunc abbati competebat <hi>domni</hi> nomen,
nunc omnibus fere monachis promiscue tribuitur;
id quod jam tempore Smaragdi abbatis usu
receptum fuisse constat ex ejusdem loco supra citato,
et apud Cluniacenses ex Udalrico etiam laudato.
<pb n="0878A"/>
Etsi credamus non defuisse etiam olim qui utrumque <hi>domini</hi> 
 et <hi>domni</hi> titulum respuerint, <hi>patres</hi> simpliciter
appellati. Ita Hilboldus Heriensis abbas ab Ermentario
in Translatione S. Filiberti, cap. 1, vocatur <hi>pater Hilboldus.</hi> 
 Ita Geilo abbas Heriensis in
Chronico Trenorchiensi <hi>pater Geilo</hi> appellatur. Ita
Usuardus monachus S. Germani a Pratis ab Aimoino
in Histor. Translat. SS. Georgii et Aurelii, num. 6, <hi>Usuardus pater</hi> 
 <emph>830</emph> dicitur. Denique in Vita S.
Anscharii, quem primo <hi>nonnum Witmarum</hi> appellatum
legimus, postea <hi>pater Witmarus</hi> nuncupatur.
Caeterum in subscriptione nominum non solum simplices
monachi, sed ipsi etiam abbates proprii
nomini <hi>frater</hi> praemittere solebant. In Chronico Centulensi,
lib. IV, Gervinus chartam quamdam ita
incipit: <hi>Ego frater Gervinus abbas monasterii S. Richarii.</hi> 
Saeculo XI <note>(Saec. III Ben., part. I)</note> Bovo abbas
Sithiensis Widoni Rhemensi archiepiscopo scribens,
epistolam ita inscribit <note>(Spicil. tom. V)</note>: <hi>Domino praestantissimo
archiepiscopo Widoni frater Bovo indignus
<pb n="0878B"/>
abbas Sithiensis coenobii.</hi> In subscriptionibus monachorum
Piscariensium in electione Dominici abbatis
omnes, etiam praepositus et alii sacerdotes, nomini
proprio praemittunt <hi>frater.</hi> Anno 1313, Adam abbas
S. Faronis Meldensis chartam ita incipit <note>(Saec. II
Ben., pag. 601)</note>: <hi>Frater Adam divina permissione monasterii
S. Faronis ordinis S. Benedicti abbas humilis.</hi> 
Denique anno 1493, in Instrumento Reformationis
ordinis Cisterciensis articulis Parisiensibus praemisso
omnes abbates inscribuntur <hi>fratres <note>(Nomast. Cist. p. 574)</note>
          </hi>.</p>
<p> <hi>Ubicunque autem sibi obviant fratres, junior a priore
benedictionem petat.</hi> ] Scilicet  « in his locis et horis
ubi licet loqui; verum si aliis locis et horis fuerint,
in corde suo petet benedictionem inclinato capite, » 
inquit Hildemarus. Similiter et Bernardus Cassinensis:
 « Ubi et quando licet loqui, tunc modeste potest
dicere <hi>benedicite;</hi> ubi et quando non licet loqui, sola
capitis inclinatio erit benedictionis postulatio. »  Concinunt
Nicolaus de Eractura, Boherius, et Turrecremata,
<pb n="0878C"/>
ut merito ad Cisterciensium objecta Petrus
Venerabilis responderit <note>(Lib. I, epist. 28)</note>:  « Ubicunque
sibi obviant fratres, junior a priore benedictionem
petit, <hi>benedicite</hi> dicendo, si extra regularia
loca fuerit, et humiliter inclinando; sed nihil ore
proferendo, si intra officinas regulares sibi occurrerit.
Quod si semper loquendo hanc peti debere dicitis,
videant discreti utrum superfluae locutioni utile
silentium imponi an supponi debeat: superfluam idcirco 
dicimus, quia ad id quod aeque bene silentio
potest fieri, linguam non esse necessariam, et ideo
superfluum existimamus, maxime cum nullius sermonis
propter hanc salutationem proferendi in regula
facta fuerit mentio; sed et si hoc, prout vultis,
indifferenter concederetur, forte ab aliquibus, non
plane maturitate fundatis, inania pro utilibus, ludicra
pro seriis, maledictiones pro benedictionibus proferrentur;
hoc ne contingat, censura silentii prohibemus. » 
Quae hactenus a Petro Venerabili dicta sunt
<pb n="0878D"/>
movent nos ad quaerendum amplius quomodo quibusve
verbis peteretur ac daretur haec de qua hic agit
S. Pater benedictio. Regula Cujusdam ad virgines
decernit <note>(Cap. 22)</note>, ut  « quando sibi mutuatim in via
vel in quocunque loco occurrerint, cum omni humilitate
ab invicem flectentes benedictionem rogent;
et si una ex eis senior fuerit, prius junior benedictionem
postulet, tunc demum senior prosequatur. » 
Capitulum 29 monachorum Sangallensium,  « ut ubicunque
sibi obviaverint fratres, junior benedictionem
petens, in uno loco inclinatus, usque dum tribuens
benedictionem prior transeat. »  S. Hildegardis <emph>831</emph> 
hanc benedictionis petitionem constituit in simplici
 « salutatione, qua seniori suo se subjectum esse in
omni humilitate demonstrabit. »  At Boherius benedictionem
vult peti  « inclinatione et verbo pariter, si
locutionis tempus sit; sin autem, inclinatione tantum.
Et pari utique modo, inquit, fit responsio per
<pb n="0879A"/>
priorem. »  Quaenam vero sint illa verba quibus petitur
benedictio, ex Ordine conversationis monasticae
didicimus:  « Ubicunque exinde sibi obviant fratres,
junior priori inclinato capite dicat <hi>benedicite.</hi> »  Cui
concinunt ea quae supra scribebant Petrus Venerabilis
et Bernardus Cassinensis. Addere possumus Boherium
in secundo commentario ita scribentem:  « In
monasteriis quidem Specus Sublacensis et montis Cavensis
hoc optime practicatur: nam in obviatione,
ut ipse vidi, semper junior ait priori <hi>benedic, pater.</hi> 
Sed quod prior quidquam respondeat non audivi, nec
etiam ex regula capio quidquam de prioris responsione,
nisi <hi>Deo gratias</hi> respondeat. »  Sed quod Boherium
praeteriit, Regula Magistri declarat, praescribens <note>(Cap. 13)</note> 
 ut excommunicato  « petenti benedictionem
nullus respondeat <hi>Deus.</hi> »  Bernardus Cassinensis
ad caput 25 de excommunicato loquens:  « Si forte
ille <hi>benedicite</hi> diceret, nullus <hi>Deus</hi> vel <hi>Dominus</hi> respondere
deberet. »  Et Vallisoletanorum Constitutiones:
 « Hanc benedictionem petimus dicendo <hi>benedicite,</hi> 
<pb n="0879B"/>
et inclinando versus illum qui praeterit; qui si
sit decanus, vel multi temporis professus, dicat <hi>Dominus.</hi> 
Vel si malit, ob majorem humilitatem, petat
ejus junioris benedictionem dicendo <hi>benedicite.</hi> » 
Nunc vero Cassinenses hanc benedictionis petitionem
intelligunt signo magis quam verbo, ideoque per solam
capitis inclinationem faciendam esse praescribunt.</p>
<p>Hanc porro petendae benedictionis consuetudinem
non solum ab antiquis monachis, apud quos occurrens
S. Apollinari Macarius ei dixit, <hi>Benedic, pater <note>(Bolland., 5 Januar.)</note>
          </hi>,
hausit S. Benedictus; sed etiam
a primis Christianis, qui inter se conversantes, sibi
invicem occurrentes, se salutantes benedicebant, ut
ex Tertultiano manifestum est <note>(Lib. de Test. animae,
c. 2)</note>:  « Et quod penes Deum bonitatis et benignitatis
omnis benedictio inter nos summum sit disciplinae
et conversationis sacramentum, <hi>benedicat te Deus</hi> 
tam facile pronuntias quam Christiano necesse est. » </p>
<p> <hi>Transeunte majore, minor surgat,</hi> etc.] Ita etiam
<pb n="0879C"/>
S. Basilius <note>(Serm. de Abdic. rerum)</note>:  « Ne festines
sedere coram majore: si vero tibi praecipiat, ne sedeas
in eadem cum illo seda; sed respiciens hinc
inde, festina inferiorem invenire cathedram, ut te
Deus ob hanc humilitatem honoret. »  S. Fructuosus <note>(Cap. 12)</note>:
 « Coram senioribus suis prior nullus ambulet,
neque non jussus sedeat vel loquatur, sed honorem
fratri seniori et reverentiam ut condecet
competenter exhibeat. »  Regula Cujusdam ad virgines <note>(Cap. 22)</note>:
 « In consessu sororum si alia supervenerit,
quae juniores sunt ordine consurgant, et seniori
locum praebeant, »  si nimirum ibidem remanere debeat:
nam si pertranseat tantummodo,  « debet parum
surgere et caput inclinare, petens benedictionem, » 
inquit Hildemarus.</p>
<p> <emph>832</emph> Quod vero S. Benedictus ait: <hi>Nec praesumat
consedere, nisi ei praecipiat senior suus,</hi> majorem informat,
ut loquitur Bernardus Cassinensis,  « ut sicut
junior assurgit, benedictionem petit, et locum sedendi
<pb n="0879D"/>
reverenter ostendit: ita et prior quasi eodem
momento, ut salutando benedicat, et ut juxta eum
sedeat, vel alibi prope, debet quodammodo praevenire;
et sic impletur quod sequitur, <hi>honore invicem
<pb n="0880A"/>
praevenientes.</hi> »  Unde etiam Hildemarus ad hunc locum:
 « Sciendum est quia debet in capitulo abbas
docere, ut sicut junior surgere debet ante suum seniorem,
ita et ipse prior statim innuat juniori sedere.
Quod si non dixerit statim sedere prior juniori suo
surgenti, admoneatur regulari disciplina, sicut diximus,
per septem gradus. Si autem non se emendaverit,
debet in ultimo gradu illum priorem constituere,
et discat qualiter prior debeat juniori suo sedere
dicere. »  In ipsa vero sessione illud S. Basilii observandum:
 « Cum sedes, crus cruri ne superponas;
hoc est enim elatae et non attentae mentis. » </p>
<p>Porro non solum monachis, sed ipsis etiam ethnicis
sacratus fuit seniori assurgendi usus:  « Omni
seniori, inquit Aristoteles <note>(Lib. IX Ethic., cap. 2)</note>,
honor pro aetate reddendus est assurgendo, et sessione
cedendo, atque hujusmodi caeteris. »  Et Cicero
( <hi>De Senectute</hi> ):  « Lacedaemonii venientibus senibus
omnes in theatro assurgere solebant, et eos sessum
<pb n="0880B"/>
recipere. »  Et Juvenalis de Romanis <note>(Satir. 13)</note>:
<l>Credebant hoc grande nefas, et morte piandum,</l>
<l>Si juvenis vetulo non assurrexerit, et si</l>
<l>Barbato cuicunque puer.</l>
        </p>
<p> <hi>Pueri parvuli.</hi> ] Recte S. Benedictus cum additione
dicit,  « pueri sive parvuli ad differentiam famulorum
et filiorum, »  inquit Boherius;  « nam puer, ut docet
S. Hieronymus <note>(In epist. ad Titum)</note>, secundum Graecos
et famulum significare potest et filium. » </p>
<p> <hi>Cum disciplina ordines suos consequantur.</hi> ]  « Juxta
tempus ingressionis suae in monasterium, inquit
Menardus, non solum inter se, sed etiam inter alios
monachos; quia aetas non debet discerni, nec praejudicare
in ordine, ut supra dixit, nisi forte abbas
rationabili causa velit aliquem eis praeferre. »  Contrarium
tamen supra docuerunt Boherius, et Haeftenus,
l. IV, tr. 1, disq. 6, ubi ex hoc Regulae textu
recte omnino intulit pueros olim in ordine nostro
seorsim ab aliis monachis institutos fuisse, quia, infit,
<pb n="0880C"/>
 « dum ait <hi>ordines suos,</hi> aperte significat eos non
commiscendos ordinibus seniorum, sed habere particularem
inter se ordinem. Unde Bernardus Cassinensis
ait: Hic fit mentio de pueris qui sua loca specialia,
suosque specialis habent magistros, nec sedent
nec stant cum aliis majoris aetatis. »  Atque hanc
fuisse communem ordinis consuetudinem probant ea
quae diximus in lib. V de Antiquis monachorum Ritibus,
cap. 5. Eamque S. Benedictus potuit accipere
a S. Basilio in Regul. fus., c. 15, ubi pueros a senioribus
ita separandos constituit, ut tamen communes
sint omnibus preces.</p>
<p> <hi>Foris autem vel ubi ubi.</hi> ]  « Hoc est in omni loco:
nam cum <emph>833</emph> dicit ubi, nullum locum praetermittit, » 
inquit Hildemarus.</p>
<p> <hi>Custodiam habeant, et disciplinam, usque dum ad
intelligibilem aetatem perveniant.</hi> ] Hildemarus, quem
sub nomine Pauli Diaconi hic citant Bernardus Cassinensis
et Boherius, aetatem intelligibilem sic intelligit
<pb n="0880D"/>
usque ad annos 15 in bene morigeratis, ut alios
etiam usque ad viginti, imo triginta annos ferulae
magistrali subdendos existimet, si desit eis necessaria
maturitas.
</p>
      </div>

<div>
        <head>CAPUT LXIV. <hi>De ordinando abbate.</hi> </head>
<p>
          <pb n="0879D"/>In abbatis ordinatione illa semper consideretur
ratio, ut hic constituatur quem sibi omnis concors
congregatio secundum timorem Dei, sive etiam pars
quamvis parva congregationis saniori consilio elegerit.
Vitae autem merito et sapientiae doctrina eligatur
<pb n="0880D"/>
qui ordinandus est, etiamsi ultimus fuerit in
ordine congregationis. Quod si etiam omnis congregatio
vitiis suis, quod quidem absit, consentientem
personam pari consilio elegerit, et vitia ipsa aliquatenus
in notitia episcopi ad cujus dioecesim pertinet
<pb n="0881A"/>
locus ipse, vel abbatibus, aut vicinis Christianis
claruerint, prohibeant pravorum praevalere consensum,
sed domui Dei dignum constituant dispensatorem;
scientes pro hoc se recepturos mercedem
bonam, si illud caste et zelo Dei faciant, sicut e diverso
peccatum, si negligant.</p>
<p>Ordinatus autem abbas cogitet semper quale onus
suscepit, et cui redditurus est rationem villicationis
suae. Sciatque sibi oportere prodesse magis quam
praeesse. Oportet ergo eum esse doctum lege divina,
ut sciat et sit unde proferat nova et vetera, castum,
sobrium, misericordem, semper superexaltet misericordiam
judicio, ut idem ipse consequatur. Oderit
vitia, diligat fratres.</p>
<p>In ipsa autem correptione prudenter agat, et ne
<pb n="0881B"/>
quid nimis, ne dum nimis cupit eradere aeruginem,
frangatur vas: suamque fragilitatem semper suspectus
sit, memineritque <emph>834</emph> calamum quassatum non
conterendum. In quibus non dicimus ut permittat
<pb n="0882A"/>
nutriri vitia, sed prudenter et cum charitate ea amputet,
ut viderit cuique expedire, sicut jam diximus;
et studeat plus amari quam timeri. Non sit turbulentus
et anxius, non sit nimius et obstinatus, non
sit zelotypus et nimis suspiciosus, quia nunquam requescet.</p>
<p>In ipsis imperiis suis sit providus et consideratus,
sive secundum Deum, sive secundum saeculum sint.
Opera quae injungit discernat et temperet, cogitans
discretionem sancti Jacob, dicentis: <hi>Si greges meos
plus in ambulando fecero laborare, morientur cuncti
una die <note>(Gen. XXXIII)</note>
          </hi>. Haec ergo aliaque testimonia
discretionis matris virtutum sumens, sic omnia temperet,
ut sit quod et fortes cupiant, et infirmi non
refugiant. Et praecipue, ut praesentem regulam in
omnibus conservet; ut dum bene ministraverit,
<pb n="0882B"/>
audiat a Domino, quod servus bonus qui erogavit
triticum conservis suis in tempore suo: <hi>Amen dico
vobis,</hi> ait, <hi>super omnia bona sua constituet eum <note>(Matth.
XXIV)</note>
          </hi>.
</p>
      </div>

<div>
        <head>COMMENTARIUS.</head>

<pb n="0881"/>
<p>
          <pb n="0881C"/> <hi>In abbatis ordinatione.</hi> ] Id est electione; sic enim
antiqua jura loquuntur, inquit Boherius. De ea pluribus
egimus in libro V de Antiquis monachorum
Ritibus, c. 1.</p>
<p> <hi>Illa semper consideretur ratio, ut hic constituatur
quem sibi omnis concors congregatio,</hi> etc.] Ad ipsam
ergo congregationem pertinebat abbatis electio. Haec
fuit antiqua ordinis monastici disciplina, priscorum
monachorum regulis, ecclesiasticis civilibusque sanctionibus
confirmata, ut probat hic Menardus, patetque
ex antiqua formula chartae faciendae cum aliquis
monasterium in proprio aedificat, ex formula condendi
beneficii, quas videre est in Saec. IV Bened., part. I,
p. 743; ex Vita S. Benedicti Anianensis, n. 27; ex
plurimis imperatorum, regum ac principum diplomatibus,
quorum nonnulla exhibet Veterum Analectorum
tomus IV. Quamvis in abbatis ordinatione
aliam inierit rationem Regula Magistri: ut nimirum
is ordinetur quem moriturus abbas ante obitum elegerit. <emph>835</emph> 
 Aut si improvisa morte abbatem defungi
<pb n="0881D"/>
contingat, ab episcopo et clero unus ex proximis abbatibus
eligatur, qui triginta diebus in congregatione
maneat; quibus expletis, quem hic designaverit ex
congregatione, ille abbas sit. Verum nom solum a congregatione,
sed etiam ex ipsa abbas ordinandus eligi
debebat: aut si idoneus in illa non esset repertus,
alius ex alio monasterio, ut patet ex formulis citatis
et diplomatibus hac de re innumeris: inauditi enim
antiquis monachis abbates saeculares, qui saeculo
praesertim VIII sinente Carolo Martello prodierunt,
de quibus <hi>vide</hi> praefat. ad Saec. III Bened., part. I,
p. 89.</p>
<p>At vero quod S. Benedictus ait: <hi>Sive etiam pars
quamvis parva congregationis saniori consilio elegerit,</hi> 
non parum torquet aliquorum ingenia. Hildemarus
non satis clare mentem suam explicat, hunc in locum
haec scribens:  « Hoc notandum est, quia in hoc loco,
hoc quod dicit, <hi>quamvis parva,</hi> subintelligitur si media
pars congregationis saniore consilio, sive etiam
pars major congregationis saniore consilio elegerit,
illis consentiendum est qui saniore, id est meliore
<pb n="0882C"/>
consilio eligunt. Quid est parva congregatio? Verbi
gratia, si quinquaginta monachi sunt qui malum abbatem
eligunt, et sunt duo boni fratres qui meliorem
abbatem eligunt, istis duobus consentiendum est, et
non illis quinquaginta, etc. »  Nam, si nihil desit in
textu ejus, primo minorem congregationis partem
intelligere videtur <hi>mediam fratrum partem;</hi> deinde
contrarium docere, asserens duorum melius consilium
quinquaginta malis esse praeferendum, id quod aliis
hujusmodi exemplis confirmat. Huic sententiae omnino
opponitur Joannis Caramuelis opinio, qui in suo super
Regulam S. Benedicti commentario, n. 1479, ad hunc
locum sic scribit:  « Verba sunt difficilia, et ni bene
examinentur, vere schismatica apparent. Si pauci
saniori consilio quempiam eligant, ille sit abbas. Sed
quis resolvat utra pars nitatur saniore consilio? Fere
omnes existimant D. Benedictum asseruisse illum
debere esse monasterii antistitem qui saniori etiam
minoris partis consilio electus fuerit. Verum non ita
exponenda est littera, nisi forte quis velit menti legislatoris
<pb n="0882D"/>
contraire. Non comparat divus Pater partem
minorem majori, sed partem toti: dicit illum esse
declarandum abbatem quem vel tota communitas
elegerit, vel saltem pars sanioris consilii, licet parva,
hoc est pars cui plures subscripserunt, licet pauci.
Exemplo res clarior evadet: Dantur viginti activae
voces; si omnes Petro faveant, nulli est quaestioni
locus. Si ipsi faveant quatuor, Joanni septem, Paulo
sex, et Ambrosio reliquae: vult institutor sanctissimus
praeponi Joannem: quamvis enim sit parva congregationis
pars quae illum elegit, numerosior tamen est
aliis, et propterea sanior praesumitur. »  Econtra Paulus
Augustinus a Janua monachus Cassinas, quam
Caramuel fere omnium esse dicit interpretationem,
et tamen reprobat, propius ad S. legislatoris mentem
accedere sibi persuadet ex antiqua sui coenobii, ut
ait, intelligentia, et ex praxi: quod probat ex codice
abbatis Joannis, is est Hildemari commentarius, qui,
ut vidimus, ad haec verba sic habet:  « Si quinquaginta <emph>836</emph> 
 monachi sunt qui malum abbatem eligunt,
et sunt duo boni fratres qui meliorem eligunt abbatem,
<pb n="0883A"/>
istis duobus consentiendum est, et non illis
quinquaginta. Similiter si centum, similiter si ducenti,
quinginti, etc.; alii vero tres, vel quatuor, vel quinque,
etc. »  Et ex Richardo:  « Pars parva numero
praefertur majori consilio. Et scias quod tunc praefertur
majori parti, quando major pars eligit scienter
indignum, secundum quosdam: secus, si ignoranter;
tunc enim utraque cassaretur. »  Paulo aliter tamen
legit, qui penes nos est codex ms. Richardi de S.
Angelo: nam ad verbum <hi>parva,</hi>  « Supple, inquit,
numero tamen majori, et saniori consilio, ut infra
sequitur: »  quae est ipsissima Caramuelis sententia.
Addit tamen:  « Et scias quia tunc praefertur minor
majori, quando major pars eligit scienter indignum;
secus, si ignoranter, quia tunc utraque electio cassaretur,
ut extra. de electione <hi>Scriptum est;</hi> et iterum
in simile celebrarent aliam electionem, ut c. t. victoum.
Aliqui dicunt quod si electiones factae sunt uno contextu,
et minor pars eligat dignum, et major pars
indignum etiam ignoranter, quod valet electio facta
<pb n="0883B"/>
a majore parte. Hoc audivi a magistro Richardo de
Senis doctore meo, cum legebat cap. <hi>Congregato,</hi> extra
de electione. Si vero omnes elegerunt ignoranter
indignum, tunc non sunt privati potestate eligendi,
sed debent iterum eligere, ut legitur et nota c. t. <hi>Innotuit.</hi> 
 »  Ad interrogationem vero Caramuelis, quis
nimirum resolvet utra pars saniore nitatur consilio?
respondet Paulus Augustinus a Janua ex mente Regulae
hoc pertinere ad abbates, et vicinos Christianos,
vel episcopum loci: tandemque suam sententiam
confirmat exemplo Innocentii papae II, qui, defuncto
Honorio II, sexdecim tantum cardinalium suffragiis
summus pontifex renuntiatus, Anacleto, quem paulo
post unus supra viginti cardinales elegerant, praelatus
est. Eadem videtur fuisse Menardi sententia, qui
parvam partem interpretatur minorem, sentitque hic
esse hellenismum, quo positivus pro comparativo
ponitur, quod docte suo more probat.</p>
<p> <hi>Vitae autem merito et sapientiae doctrina eligatur
<pb n="0883C"/>
qui ordinandus est.</hi> ] Declarat hic S. Pater qualem velit
in abbatem eligi, nimirum aliquem vitae merito et
sapientiae doctrina inclytum; nam, etsi  « coenobitae
sufficiat vitae meritum, ut loquitur Boherius, sapientiae
tamen habere doctrinam convenit abbatem. »  Hic
enim locum habere potest illud S. Hieronymi:  « Sancta
rusticitas quantum ex vitae merito aedificat Ecclesiam
Christi, tantum nocet, si destruentibus non
resistat. »  Resistere autem non potest, nisi fuerit
sapientiae doctrina instructus. Quantum ergo fieri
possibile est, et vitae sanctitate, et scientia fulgeat,
qui in abbatem ordinandus est. Quod si talis reperiri
nequeat, ex Hildemaro praestat sanctum ac pium doctrina
carentem ordinare, quam doctum, qui alioqui
malis sit moribus: quanquam si non sit multum
malus, sed magis fragilis, potius eligendus sit vir
doctus, alioqui disciplinae zelum habens, quam pius
et sanctus, sed discretione carens. Porro, ut ait Bernardus
Cassinensis,  « vitae meritum <emph>837</emph> ad conscientiae
sanitatem et ad sanctorum refertur veritatem.
<pb n="0883D"/>
Sapientiae vero doctrina ad prudentiam, et
ad sanam intelligentiam, et ad facundam eloquentiam,
et ad eminentem, vel minus competentem scientiam,
et ad temporalium prudentiam potest congrue
aptari. » </p>
<p> <hi>Etiamsi ultimus fuerit in ordine congregationis.</hi> ] Haec
verba duplicem sortiri possunt intellectum. 1º Ut
etiam ex fratribus ultimus genere, si mereatur, eligatur;
neque enim ulla in his generis aut prosapiae
habenda est ratio; unde et S. Benedictus Biscopus
abbas, inter alia ad fratres monita, teste Beda <note>(Saec.
II Ben., pag. 1007)</note>:  « Hoc sedulus eisdem solebat
iterare mandatum, ne quis in electione abbatis generis
prosapiam, et non magis vivendi docendique
probitatem putaret esse quaerendam. Et vere, inquiebat,
dico vobis, quia in comparatione duorum malorum,
tolerabilius mihi multo est, totum hunc locum
in quo monasterium feci (si Dominus judicaverit) in
<pb n="0884A"/>
solitudinem sempiternam redigi, quam ut frater
meus carnalis, quem novimus viam veritatis non ingredi,
in eo regendo, post me abbatis nomine succedat,
etc. »  2º Ut etiam ultimus professione, si tantae
sit maturitatis et prudentiae, defuncto abbati succedat:
neque enim aetas in his praejudicare debet, aut
gradus, ut docet Justinianus imperator in novellis 5
et 123; unde etiam Ingelardum Corbeiensem monachum,
cum adhuc esset in scholis, et solum subdiaconus,
Centulensi monasterio praefectum legimus
circa medium saeculum X in Chronico Centulensi, lib.
III, cap. 23; Wlfetrudem Nivialensi, Austrudem
Laudunensi annos duntaxat viginti natas, in utriusque
Vita; Rusticulam, sive Marciam anno aetatis suae
duodevigesimo Arelatensi. Quid quod Gertrudi abbatissae
Hamaticensi mortuae suffecta est Eusebia duodennis,
ut habetur in Vita S. Rictrudis, cap. 16?
Haec tamen exempla quae proferimus, caute accipi
volumus: neque enim in electionibus <hi>exhonorandum
est omnino tempus, et ex eo ordo,</hi> ut dicebat Justinianus
<pb n="0884B"/> <hi>(Novella 5)</hi>,
nec decet omnino artis spiritalis
tirunculos discipulosque statim evadere in magistros.
Id vetant tam monasticae quam ecclesiasticae leges:
 « Nullus congregationi fratrum praefuturus eligitur,
inquit Cassianus de antiquis monachis loquens <note>(Lib.
II, c. 3)</note>, priusquam idem qui praeficiendus est quid
obtemperaturis oporteat imperari obediendo didicerit,
et quid junioribus tradere debeat institutis seniorum
fuerit assecutus; bene enim regere, vel regi
sapientis esse pronuntiant, summumque donum et
gratiam S. Spiritus esse definiunt: nam neque salutaria
praecepta quempiam posse obtemperantibus
praestituere, nisi eum qui prius universis virtutum
disciplinis fuerit instructus; nec obedire quemquam
seniori posse, nisi eum qui consummatus timore
Dei et humilitatis fuerit virtute perfectus. »  Et S.
Fructuosus in Regula monastica communi <note>(Cap. 3)</note>:
 « Primum praevidendus est abbas, vitae sanctae institutione
duratus, non conversatione novellus, sed qui
<pb n="0884C"/>
per diuturnum tempus in monasterio sub abbate desudans
inter multos est comprobatus. »  Similiter S.
Gregorius papa <note>(Lib. III Regist., cap. 11)</note>:  « Juvenculas
abbatissas fieri vehementissime <emph>838</emph> prohibemus. » 
In Jure etiam canonico legitur:  « In magistrum
assumi non debet qui formam discipuli non
assumpsit; neque praeficiendus est qui subesse non
didicit. »  Idem docet Zosimus papa ad Hesychium,
cap. 1; Coelestinus item papa ad episcopos Galliae
scribens, cap. 3, et Ruricius lib. II, epist. 25, ac
tandem concilium Tridentinum decernit <note>(Sess. 25, de
Regul., c. 7)</note>, ut  « abbatissa et priorissa et quocunque
alio nomine praefecta, vel praeposita appelletur,
eligatur non minor annis quadraginta, et quae octo
annis post expressam professionem laudabiliter vixerit.
Quod si his qualitatibus non reperiatur in eodem
monasterio, ex alio ejusdem ordinis eligi possit.
Si hoc etiam incommodum superiori, qui electioni
praeest, videatur, ex iis quae in eodem monasterio
annum trigesimum excesserint, et quinque saltem
<pb n="0884D"/>
annis post professionem recte vixerint, episcopo
vel superiore consentiente, eligatur. »  Et haec quoad
feminas. Viros autem quod spectat, ex jure nunc
debent esse sacerdotes, ac proinde annum attigisse
aetatis vigesimum quintum. Id primum decretum est
anno 826 ab Eugenio II, in concilio Romano, his verbis <note>(Can. 27)</note>:
 « Abbates per monasteriales ordinentur,
qui sibi subjectos bene regere possint, sacerdotalem
quoque gradum adepti. »  Et postea in
concilio Pictaviensi anno 1078 <note>(Can. 7)</note>:  « Abbates
diaconi qui presbyteri non sunt, presbyteri fiant, aut
praelationes amittant. »  Longe tamen antea id quasi
pro lege usus obtinuerat, ut patet ex Actis sancti
Maximini abbatis, cap. 5 <note>(Saec. I Ben., ad an. 520,
pag. 585)</note>, ubi unum ei defuisse dicitur, <hi>quo insigniri
debet,</hi> SECUNDUM REGULAREM SANCTIONEM, <hi>qui
monachis praeest, sacerdotale scilicet ministerium:</hi> 
quod rogante S. Euspicio ab Eusebio episcopo accepit,
<pb n="0885A"/>
qui <hi>insuper et benedictionem, qua Patres abbatesque
monachorum confirmari solent, superaddidit;</hi> et
ex Actis S. Leobini abbatis primum, deinde episcopi
Carnotensis <note>(Saec. I Ben., ann. 556, pag. 124)</note>, cujus
sanctitatem cum Aetherius episcopus perspiciens,
eum <hi>ad diaconatus proveheret officium, et fratribus
Brajacensis monasterii praeponeret, dignum duxit ut
praefecturae officium commodius ageret, ad presbyterii
onus eum ordinabiliter sublimaret.</hi> </p>
<p>In Occidente tamen haud ita generalis usus ille
evaserat; nam et multos reperimus abbates diaconos
duntaxat, et S. Eugendus abbas Jurensis <note>(Saec. I
Ben., pag. 572)</note> dicebat  « utilius multo esse abbati
propter juniorum ambitionem, liberum a sacerdotio
praeesse fratribus, et non illigari dignitate quam
abrenuntiantes ac remotos minime convenit affectare. » 
At longe alia erat mens Orientalium monachorum <note>(Monum. Ecclesiae Graecae tom. III, pag. 205)</note>,
ex quibus
qui S. Sabae abbati rebelles exstitere, eo inter
alia nomine eum ad Salustium episcopum accusarunt,
<pb n="0885B"/>
quod  « neque ipse ordinem sacrum haberet,
neque alium clericum fieri permisisset. »  Et certe
ante S. Sabam omnes communiter abbates sacerdotio
fungebantur, ut probat imprimis epistola Martini,
Petri, et aliorum numero decem et octo archimandritarum
ad Marcianum imperatorem contra Eutychetem,
qui omnes erant sacerdotes <note>(Tom. IV Conc.
Labb., pag. 531)</note>; Acta depositionis Eutychetis haeresiarchae
factae in concilio Chalcedonensi, act. 7, <note>(Tom. IV Conc. Labb., pag. 230)</note>,
cui ex viginti tribus
abbatibus octodecim sacerdotes subscribunt;
denique libellus monachorum ad concilium <emph>839</emph> 
Constantinopolitanum tempore Justiniani imperatoris
pro condemnatione Severi <note>(Tom. V Concil., pag.
171)</note>, in quo abbates sexaginta quatuor subscribunt,
sacerdotes omnes, uno excepto diacono; tandem
alter libellus monachorum Apameae ad proprios episcopos
de sceleribus Petri <note>(Tom. V Concil., p. 250)</note>,
in quo ex decem et octo abbatibus sexdecim leguntur
<pb n="0885C"/>
sacerdotes, duo diaconi. Quid quod ipsae abbatissae
prius ordinarentur diaconissae? ut docet Henschenius
in notis ad Vitam S. Eupraxiae, probatque ex Vita
sanctae Irenes <note>(13 Martii, Bolland.)</note>.</p>
<p>Caeterum ex hoc S. Regulae textu manifestum est
ex ipso congregationis corpore, et non aliunde,
maxime si alterius ordinis existant, abbates eligendos
esse, nec nisi per summum abusum clericos, ut
vocant, saeculares monachorum coenobiis praefici,
contra expressam S. Gregorii papae prohibitionem <note>(Lib. III Regist., cap. 11)</note>:
 « Presbyteros, diaconos,
caeterosque cujuslibet ordinis clericos, qui ecclesiis
quoquomodo militant, abbates fieri per monasteria
non permittas; sed aut admissa clericatus militia
monasticis non promoveantur ordinibus; aut si in
abbatis loco permanere decreverint, clericatus nullatenus
permittantur habere militiam. Satis enim
incongruum est, si cum unum ex his pro sui magnitudine
diligenter quis non possit explere, ad utrumque
judicetur idoneus; sicque invicem et ecclesiasticus
<pb n="0885D"/>
ordo vitae monachicae et ecclesiasticis utilitatibus
regula monachatus impediatur. »  Recte alibi idem
S. doctor <note>(Lib. I Dialog., cap. 1)</note>:  « Usus quidem
rectae conversationis est, ut praeesse non audeat, qui
subesse non didicerit; nec obedientiam subjectis
imperet, quam praelatis non novit exhibere. » </p>
<p> <hi>Quod si etiam omnis congregatio,</hi> etc. <hi>Prohibeant
pravorum praevalere consensum.</hi> ] Et quidem episcopus,
coercendo pravos sua auctoritate; abbates,
fratres dirigendo consilii sanitate; vicini Christiani,
manuali, si necesse sit, adjuvando exsecutione, ut
cum Bernardo Cassinensi loquar.</p>
<p> <hi>Scientes pro hoc se recepturos mercedem bonam, si
illud caste et zelo Dei faciant.</hi> ] Caste, id est <hi>sine corruptione
vanae gloriae aut praemiorum;</hi> et zelo Dei,
id est <hi>amore perficiendi Dei praecepta,</hi> ut exponit Hildemarus.</p>
<p> <hi>Sicut e diverso peccatum si negligant.</hi> ] Ex hoc loco
<pb n="0886A"/>
patet olim abbates eorumque monasteria, sub episcoporum
jurisdictione fuisse; licet postea, ad consulendum
monasteriorum quieti, et compescendas
quorumdam episcoporum exactiones, prudenter sit
provisum ut ab hujuscemodi episcoporum subjectione
eximerentur monachi. Verumtamen hujus
exemptiones valde improbavit Richardus archiepiscopus
Cantuariensis ad Alexandrum III summum
pontificem ita scribens <note>(Apud Petrum Blesens. epist.
68)</note>:  « Monasteria quae hoc beneficium damnatissimae
libertatis, sive apostolica auctoritate, sive,
quod frequentius est, bullis adulterinis adepta sunt,
plus inquietudinis, plus inobedientiae, plus inopiae
incurrerunt; ideoque et multae domus quae nominatissimae
sunt in sanctitate et religione, has immunitates
aut nunquam <emph>840</emph> habere voluerunt, aut habitas
continuo rejecerunt. »  Et antea:  « Quae est
haec forma justitiae, aut potius juris deformitas,
prohibere ne discipuli magistro consentiant, ne filii
obediant patri, ne milites sequantur principem, ne
<pb n="0886B"/>
servi domino sint subjecti? Quid est eximere ab
episcoporum jurisdictione abbates, nisi contumaciam
et rebellionem praecipere, et armare filios in
parentes? »  Eadem erat mens Petri Blesensis, qui
Richardi nomine praedictam epistolam scripsit; quique
ad Guillelmum abbatem fratrem suum scribens
eum ab inducenda hujusmodi exemptione ita dehortatur <note>(Epist. 90)</note>:
 « Si Romanus pontifex a jurisdictione
vestri episcopi vos exemit, nolite, quaeso,
uti privilegio quod materiam rebellionis inducit. » </p>
<p>Verum longe alia erat mens S. Gregorii papae, qui
necessarias hujusmodi exemptiones propria didicerat
experientia, uti ipse testatur his verbis:  « Quam
sit necessarium monasteriorum quieti prospicere, et
de eorum perpetua securitate tractare, anteactum
nos officium, quod in coenobii regimine exhibuimus,
informat. Et quia in plurimis monasteriis multa a
praesulibus praejudicia atque gravamina monachos
pertulisse cognoscimus, oportet ut nostrae fraternitatis
<pb n="0886C"/>
provisio de futura quiete eorum salubri disponat
ordinatione, quatenus conversantes in illis, in Dei
servitio, gratia illius suffragante, mente libera perseverent. » 
Eamdem necessitatem agnoverat S.
Theodorus Siceota, coenobiorum in Galatia archimandrita,
qui a Mauritio imperatore et Cyriaco patriarcha
C. P. privilegium obtinuit, ut sua monasteria
 « nulli alii episcopatui subjecta essent, sed
sanctissimae tantum et magnae Ecclesiae apostolicae
regiae ipsius civitatis, »  quemadmodum scribit
Georgius illius discipulus in ejus Vita, num. 72. Et
Gregorius VII <note>(Lib. II, epist. 69)</note>:  « An ignoras quod
SS. Patres plerumque et religiosa monasteria de
subjectione episcoporum, et episcopatus de parochia
metropolitanae sedis, propter infestationem praesidentium
diviserunt, et perpetua libertate donantes,
Apostolicae sedi velut principali capiti suo membra
adhaerere sanxerunt? »  <hi>Vide</hi> Petri Venerabilis epist.
ad S. Bernardum, et Notas ad Petri Blesensis epistolam
68.</p>
<p>
          <pb n="0886D"/> <hi>Ordinatus autem.</hi> ] Et quidem ab episcopo, ut
diximus in lib. V de Antiq. monachorum Ritibus.</p>
<p> <hi>Cogitet semper quale onus suscepit.</hi> ] In quem locum
Hildemarus:  « Sciendum est enim quia non
dicit honor, sed onus, id est pondus, et bene pondus
dicit illum suscepisse, et non honorem, quia
qui hoc pondus suscipit, non ut honoretur suscipere
illud debet, sed ut laboret, et aliis proficiat. » </p>
<p> <hi>Sciatque sibi oportere prodesse magis quam praeesse.</hi> Ita quoque S. Bernardus <note>(Serm. 36 de diversis)</note>:
 « Puritatem quidem cordis in eo praelatus habeat, ut
prodesse desideret, non praeesse, ut scilicet proprium
commodum, vel honorem saeculi, seu aliud quidpiam
in praelatione non quaerat, praeter solum beneplacitum
Dei, et animarum salutem. »  Et alibi:
 « Improbe satis praeesse affectas, quibus prodesse
non curas; et <emph>841</emph> quorum non zelas salutem,
subjectionem nimis ambitiose vindicas tibi. »  Et
<pb n="0887A"/>
iterum ad Eugenium papam <note>(Lib. III de Consid., c.
1)</note>:  « Ita et tu praesis, ut provideas, ut consulas, ut
procures, ut serves; praesis, ut prosis; praesis ut
fidelis servus et prudens, quem constituit Dominus
super familiam suam: ad quid? ut des illis escam in
tempore, hoc est ut dispenses, non imperes. Hoc
fac, et dominari ne affectes hominum homo, ut non
dominetur tui omnis injustitia. » </p>
<p> <hi>Oportet ergo eum esse doctum lege divina.</hi> ] Etsi
 « constet neminem prorsus ob imperitiam litterarum
a perfectione cordis excludi, nec rusticitatem obesse
ad capessendam cordis atque animae puritatem, »  ut
loquitur Cassianus <note>(Collat. 10, cap. 14)</note>; imo cum
saepe  « scientia saecularis, teste S. Bernardo <note>(Serm.
9, in Cant.)</note>, inebriet curiositate, non charitate, impleus,
non nutriens, inflans, non aedificans, ingurgitans,
non confortans; »  necessariam esse nihilominus
abbati, et omni animarum pastori, si non saecularem,
saltem divinae legis scientiam nemo jure dubitaverit:
quin et saecularem, si ea recte utatur,
<pb n="0887B"/>
omnino perutilem. Divinae vero legis scientiam Hildemarus
interpretatur Veteris et Novi Testamenti
cognitionem: ego autem praeterea sanctiones tam
ecclesiasticas quam monasticas, sanctorumque Patrum
scripta.</p>
<p> <hi>Ut sciat et sit unde proferat nova et vetera.</hi> ] Quod
Richardus de S. Angelo exponit <hi>dicta Novi et Veteris
Testamenti.</hi> Verum Hildemaro  « ille scit nova et vetera
proferre, qui cognoscit dicere poenam perpetuam,
et gaudium patriae coelestis. Quid enim, inquit,
per nova nisi gaudium, et quid per vetus nisi
poena intelligitur? quia, sicut B. Gregorius dicit, ille
in sancta Ecclesia doctus praedicator est, qui et nova
scit proferre de suavitate regni, et vetusta dicere
de terrore supplicii. » </p>
<p> <hi>Misericordem, semper superexaltet misericordiam judicio.</hi> ]
Apposite hic Hildemarus:  « Notandum est
quia misericordem oportet illam esse in cibo, et potu,
et vestitu. Si autem in vitiis ventum fuerit, et
<pb n="0887C"/>
ibi dubium fuerit utrum poenam exerceat an misericordiam,
tolerabilius est flectere ad misericordiam
quam ad poenam. »  Simili fere modo loquitur Bernardus
Cassinensis:  « Sit in abbate justitia, sed non
crudelis: sit misericordia, sed non multum remissa.
Sed ubi dubium est de aliquo judicio, nunquam utendum
est per se justitiae severitate: ubi vero clarum est judicium,
ultra condignum nunquam, sed circa condignum
exercendum erit. Et hoc modo misericordia judicio
praeponitur et exaltatur. »  Eximium hujusce misericordiae
habes exemplum in Petro Venerabili Cluniacensi
abbate <note>(Lib. VI, epist. 46)</note>, cujus ipse testis
auctorque est ab omni fuco alienus:  « Assuetus sum
pati, inquit, assuetus et indulgere. Declarat hoc
(quod tamen non superbe jactito) de Pontiano schismate,
in quod cum innumeri declinaverint, ac nefanda
et in ordine monastico inaudita fecerint, nunquam
gladium meum, nunquam mucronem, nunquam
frameam experti sunt, vix unquam asperum verbum
de ore meo audierunt. Feci hoc <emph>842</emph> tunc,
<pb n="0887D"/>
feci et postea saepe, etiamsi non de tam gravibus,
tamen de gravibus, et juste forsan, nisi tolerantia
intercessisset, graviter puniendis excessibus: facio et
adhuc frequenter, nec, ut sic dicam, facere assidue
cesso. »  Sed et S. Odilo ejusdem decessor <note>( <hi>Petrus
Dam. in ejus Vita</hi> )</note> etiam eo nomine reprehensus
respondebat, quod si damnandus foret, se malle ob
clementiam quam ob severitatem damnari. Et certe
tales decet esse pastores, qualem se supremus omnium
et bonus pastor exhibuit, qui nusquam delictum
aliquod ex condigno punivit. Plus enim aliquando
obsunt praelati nimia severitate, quam si impunitum
omnino peccatum reliquissent: exasperant
animos, non corrigunt; et quos emendare debuerant,
in pejus ruere faciunt. Quemadmodum enim
qui debili dorso graviorem sarcinam imponit, aut
sarcinam abjicere, aut sub ejus pondere infirmum
succumbere cogit, haud secus abbates qui graviorem
<pb n="0888A"/>
delinquentibus poenitentiam injungunt, aut detrectare
judicium, aut illud subeundo gravius delinquere
faciunt. Unde et Mabillonius noster <note>(Praef. in
Saec. IV Benedic., part. I)</note> inter alias collapsae disciplinae
regularis causas, primo loco quorumdam abbatum
nimiam rigiditatem ponit; cum nonnulli errata
monachorum suorum punirent orbatione oculorum,
ac membrorum mutilatione: id quod prohibent
Carolus Magnus in capitulari anni 789, c. 16,
et Patres concilii Francofurtensis anno 794, c. 18.</p>
<p> <hi>Oderit vitia, diligat fratres.</hi> ] Idem monet S. Gregorius <note>(Lib. IX, epist. 8)</note>:
 « In correctione hunc esse
ordinem noveris, ut personas diligas, vitia persequaris. » 
Et in alio loco <note>(Lib. I, epist. 24)</note>:  « Summus
itaque locus bene regitur, cum is qui praeest, vitiis
potius quam fratribus dominatur: bene acceptam
potestatem regit, qui et tenere illam novit et impugnare;
bene hanc regit, qui scit per illum super
culpas erigi, scit cum illa caeteris in aequalitate componi. » 
<pb n="0888B"/>
Eamdem ipse S. pontifex servabat regulam:
unde et ad Venantium Italiae cancellarium scribens <note>(Lib. I, epist. 33)</note>,
 « sic, inquit, culpam tuam insequor,
ut te diligam: sic personam diligo, ut culpae
vitium non amplectar. »  Eamdem et S. Fulgentius <note>(Bolland., 1 Januar.)</note>,
qui  « odiens vitia, diligens homines,
tandiu severus apparebat quandiu disciplinae
spiritualis utilitas exigebat: alias autem circa singulos
ita mansuetus fuit, et communis, et facilis,
ut neminem fratrum puro nomine clamitaret, neque
cum typho saecularis dominationis aliquibus quamvis
parvulis imperaret. » </p>
<p> <hi>In ipsa autem correptione prudenter agat.</hi> ] Qualiter
fieri debeat correptio, alio juvat ex ore audire:  « In
his, qui plerumque contingere solent, lapsibus et
erroribus, inquit S. Dorotheus monasteriorum praefectos
alloquens <note>(Doctr. 17)</note>, ne nimium indigneris;
sed absque animi perturbatione illius erroris aut delicti
deformitatem et damnum ostende. Increpa quidem,
si opus fuerit, servata tamen utriusque personae
<pb n="0888C"/>
qualitate, et dignitate, et tempore opportuno. Noli
vero in parvis erratis minimisque delictis nimius exactor
et severus indagator existere, tanquam et tu
nimium fueris justus, et perfectus juris interpres.
Noli etiam frequenter et assidue increpare et arguere; <emph>843</emph> 
 hoc enim grave admodum est, et durum,
et ex assiduitate vilescit, minimeque sentitur.
Neque superbe et cum imperio praesis et imperes;
sed cum animi humilitate et mansuetudine consulta
cum fratre tuo. »  Ex quibus vides ad prudentem utilemque
correptionem necessarium esse: 1º ut fiat
absque indignatione et animi perturbatione; 2º observando
personae qualitatem, dignitatemque, ac
tempus opportunum; 3º ut pro minimis erratis non
sit nimia; 4º ut non sit frequens et assidua; 5º ut
cum humilitate et mansuetudine fiat.</p>
<p> <hi>Et ne quid nimis.</hi> ] Solemne effatum, ab antiquis
valde celebratum, et tanquam pro certa discretionis
et prudentiae regula positum, cujus auctorem Solonem
<pb n="0888D"/>
sapientem facit Diogenes Laertius in lib. I de
ejus Vita, quodque hic merito a S. Benedicto positum
existimat Boherius  « propter duo extrema justitiae
sive aequitatis, scilicet severitatem et remissionem;
quia utrumque in corrigendo et puniendo vitium
habet. »  Hinc Regula Cujusdam ad virgines <note>(Cap. 1)</note>:
 « In utroque abbatissae cavendum est, ne
aut nimia bonitate in subjectarum cordibus vitia nutriat,
aut nimia disciplinae auctoritate ea quae leni
increpatione sananda fuerant, rigida correptione diripiantur. » 
Id praecipue in Urbico abbate redarguit
S. Gregorius papa <note>(Lib. IX, epist. 42)</note>:  « Vehementer
ingemisco, inquit, quia aliter esse monasterium
vestrum, quam putabam, invenio: quod ex nulla re
alia evenire valuit, nisi quia tua dilectio in regimine
suo inordinata est, nec cum gravitate aliquid valet
disponere, sed modo studet precantibus leniter blandiri,
modo inordinate extra modum nimie irasci. » 
<pb n="0889A"/>
Porro licet S. legislator ad utrumque respexerit, et
nimiam severitatem cum indiscreta remissione ex
aequo damnaverit, primam tamen praesertim intendisse
sequentia verba demonstrant</p>
<p> <hi>Nedum nimis cupit eradere aeruginem, frangatur
vas.</hi> ] Alia similitudine utitur S. Gregorius Bononi
abbati Lerinensi ita scribens <note>(Lib. IX, epist. 8)</note>:  « Sic
enim vulnus debes abscindere, ut non possis ulcerare
quod sanum est, ne si plus quam res exigit ferrum
impresseris, noceas cui prodesse festinas. » <hi>Vide</hi> 
 S. Dorothei doctrinam 6.</p>
<p> <hi>Suamque fragilitatem semper suspectus sit.</hi> ] Egregie
in hanc rem S. Gregorius papa <note>(Lib. XXIII Moral.,
c. 8)</note>:  « Consideremus quia aut tales sumus, quales
nonnullos corrigimus, aut tales aliquando fuimus,
etsi divina gratia operante non sumus, ut tanto temperatius
corde humili corrigamus, quanto nosmetipsos
verius in his quos emendamus agnoscimus. Si
autem tales nec sumus, nec fuimus, quales adhuc
illi sunt quos emendare curamus, ne cor nostrum
<pb n="0889B"/>
forte superbiat, et de ipsa innocentia pejus ruat,
quorum mala corrigimus, alia eorum bona nobis ante
oculos revocemus: quae si omnino nulla sunt, ad occulta
Dei judicia recurramus, quia sicut nos meritis
nullis hoc ipsum bonum quod habemus accepimus,
ita illos quoque potest gratia supernae virtutis infundere,
ut excitati posterius, etiam ipsa possint bona
quae nos ante accepimus praevenire. » </p>
<p> <hi>Memineritque calamum quassatum non conterendum.</hi> ] <emph>844</emph> 
  « Id est monachum, inquit Smaragdus, maculis
peccatorum confectum, variisque vitiis conquassatum,
ad desperationis foveam, vel fugae lapsum
non impellendum. Calamum enim quassatum sine
dubio conterit, qui peccatori non salutis, sed perditionis
praebet occasionem. Hinc B. Hieronymus ait <note>(In Matth. XII)</note>:
Qui peccatori non porrigit, nec portat
onus fratris sui, iste quassatum calamum confringit. » 
Id quod duobus fieri docet Richardus de S.
Angelo:  « 1º Si per superfluam remissionem seu
<pb n="0889C"/>
immoderatam dimittitur peccatum, et sic incurrit
laqueum perpetuae mortis; 2º si immoderate corripitur,
et per desperationem simili modo in laqueum
mortis cadit: ad quod evitandum praecipitur calamum
quassatum non conterendum.</p>
<p> <hi>In quibus non dicimus ut permittat nutriri vitia, sed
prudenter et cum charitate ea amputet.</hi> ]  « Nihil enim
foedius praeceptore furioso, qui cum deberet esse
mansuetus et eruditus, econtra torvo vultu, trementibus
labiis, rugata fronte, effrenatis conviciis, facie
inter pallorem ruboremque variata, clamore perstrepit,
et errantes non tam ad bonum retrahit, quam
ad malum saevitia sua praecipitat, »  inquit citatus hic
a Boherio S. Hieronymus in epistolam ad Titum.</p>
<p> <hi>Sicut jam diximus.</hi> [ Nimirum supra ubi dixit: <hi>oderit
vitia, diligat fratres:</hi> in ipsa autem correptione
prudenter agat, ut exponunt Bernardus Cassin. et
Boherius in secundo comm., vel capite 2 Regul., ut
volunt idem Boherius in primo comm. et Richardus
<pb n="0889D"/>
de S. Angelo.</p>
<p> <hi>Et studeat plus amari quam timeri.</hi> ] Praeclare ad
hunc locum S. Bernardus <note>(Serm. 23, in Cant.)</note>:
 « Audiant hoc praelati, qui sibi commissis semper
volunt esse formidini, utilitati raro. Erudimini qui
judicatis terram; discite subditorum matres vos esse
debere, non dominos: studere magis amati, quam
metui. Et si interdum severitate opus est, paterna
sit, non tyrannica. Matres fovendo, patres vos corrigendo
exhibeatis: mansuescite, ponite feritatem,
suspendite verbera, producite ubera: pectora lacte
pinguescant, non typho turgeant. Quid jugum vestrum
super eos aggravatis, quorum potius ubera
portare deberetis? »  At his in omnibus sequenda est
regula S. Gregorii ad Bononem Lerinensem abbatem
ita scribentis <note>(Lib. IX, epist. 8)</note>:  « Ipsa in te dulcedo
cauta, non remissa sit: correctio vero diligens sit,
non severa: sed sic alterum condiatur ex altero, ut
<pb n="0890A"/>
et boni habeant amando quod caveant, et pravi metuendo
quod diligant. » </p>
<p> <hi>Non sit turbulentus et anxius.</hi> ]  « Turbulentus
Smaragdo dicitur, commotionis ira turbatus, moestus,
molestus, vel atrox. Anxius vero dicitur acedia
vel anxietate plenus. »  Hildemaro turbulentus,  « qui
in vultu suo hilaritatem non ostendit: anxius est
superfluus, sicut nos dicimus. Sive anxius est ille,
qui uno in tempore diversa cupit agere sine aliqua
interpositione. »  Denique Bernardo Cassinensi  « turbulentus
est qui semper incedit quasi iratus, vel ira
turbatus aut commotus: anxius dicitur commotus. » </p>
<p> <emph>845</emph> <hi>Non sit nimius et obstinatus.</hi> ] Secundum
Hildemarum  « nimius et obstinatus unum significat.
Obstinatus autem est qui aliquid praecipitanter et
sine revocatione facere festinat. »  At Smaragdus
utrumque sic distinguit, ut nimius sit  « dilargus, prodigus,
vel rerum monasterii nimius et superfluus
dispensator. Obstinatus vero insuperabilis, obfirmatus,
pertinax et obduratus. »  Similiter, juxta Bernardum
<pb n="0890B"/>
Cassinensem,  « nimietas ad prodigalitatem
pertinet: obstinatio vero ad proprii sensus obdurationem;
ne per unum res monasterii indiscrete dissipet,
et per aliud de proprio sensu confidens, vel
non requirat consilia, vel sequi contemnat fatue requisita. » 
Sed haec omnia praeclare explicant Fuldenses
monachi in libello supplici ad Carolum Magnum
postulantes <note>(Num. 20)</note>, ut abbas  « fieret non turbulentus
vultu, non anxius animo, non nimius in judicio,
non obstinatus in consilio; sed hilaris facie, laetus
in mente, discretus in opere, consentiens in
utilitate. » </p>
<p> <hi>Non zelotypus et nimis suspiciosus.</hi> ] Quid sit zelotypus,
sive suspiciosus (eadem est enim utriusque
vocis significatio) explicat Smaragdus his verbis:
 « Zelotypus dicitur zelo sollicitudinis plenus, et suspicionis
typo repletus, qui etiam ea quae non fiunt
fieri in absentia suspicatur, et ea quae nemo committit,
committi in abscondito pertimescit, et ideo
spiritus ejus nunquam requiescit. »  Hoc vitium sollicite
<pb n="0890C"/>
vitabat V. Eigil abbas Fuldensis <note>(Saec. IV Ben.
part, I)</note>, qui, ut scribit Candidus in ejus Vita, n. 8
 « accusatorum nugas et frivola vaniloquia audire
non consensit, sciens se inde magis turbari quam
jucundari. Suspicionem prorsus menti suae quietis
amator non permisit dominari, neque angulosis vir
simplex delectabatur insidiis. » </p>
<p> <hi>In ipsis autem imperiis sit providus et consideratus.</hi> ]
Et quantum ad personas quibus committuntur et
quantum ad res ipsas quae fieri imperantur, ut loquitur
Bernardus.</p>
<p> <hi>Sive secundum Deum, sive secundum saeculum sint.</hi> ]
 « Id est sive in temporalibus, sive in spiritalibus, » 
inquit Richardus de Sancto Angelo. Hildemarus haec
verba non ad <hi>imperia,</hi> sed ad opera quae injunguntur
refert: nimirum virgulam post <hi>consideratus</hi> ponens,
reliqua consequenter ita legit: <hi>Et sive secundum
Deum, sive secundum saeculum sit opera quam injungit,
discernat atque temperet.</hi> Quod ideo fecit, inquit
<pb n="0890D"/>
Bernardus Cassinensis,  « propter hoc quod in aliquibus
regulis est bis illud <hi>sit;</hi> dicit enim alia littera: <hi>Sit providus et consideratus, sive secundum Deum, sive
secundum saeculum sit.</hi> 
 Ubi vero, inquit, non est nisi
unum <hi>sit,</hi> non est necessaria haec expositio Pauli
(id est Hildemari, quem sub nomine Pauli consuevit
citare). Ubi vero est bis illud <hi>sit,</hi> expositio est bona:
et puto illam litteram, ubi est bis, esse meliorem. » 
Vulgatam tamen lectionem, quam etiam habet vetustissimus
codex Oxoniensis, praeferendam esse
censet Menardus, ita ut verbum substantivum <hi>sint</hi> 
referatur ad <hi>imperia,</hi> citatque Smaragdum hunc locum
ita explicantem:  « Imperia secundum saeculum
sunt, quae <emph>846</emph> ad corpus spectant, ut sunt arare,
metere; secundum Deum, quae ad animam, ut orare,
jejunare. »  Verum aliter ejusdem Smaragdi Floriacensis
codex ab annis circiter octingentis descriptus,
in textu legit <hi>sit,</hi> non <hi>sint,</hi> et expositionem aliter
<pb n="0891A"/>
etiam exhibet hoc modo:  « Opera secundum Deum
sunt haec: Vigiliae, jejunia, abstinentia, et his similia;
secundum saeculum autem sunt opera, quae corpori
tantum exhibentur, non animae, id est arare,
fodere, metere, et omnia similia corporis opera. » </p>
<p> <hi>Opera quae injungit, discernat atque temperet.</hi> ] Discernat,
nimirum an facienda sint necne, ut loquitur
Hildemarus; et si facienda sint, temperet, hoc est
non plus quam oportet debet imperare, sed sicut habet
Regula S. Pachomio ab angelo tradita <note>(In ejus
Vita apud Rosv.)</note>:  « Validioribus quidem et comedentibus
validiora opera; leviora vero infirmioribus
et abstinentibus »  imponat.</p>
<p> <hi>Cogitans discretionem S. Jacob dicentis:  « Si greges
meos plus in ambulando fecero laborare, morientur
cuncti una die. » </hi> ] Hinc tantas in Fuldensi coenobio
turbas excitavit Ratgarius, ut etiam proprias oves
alium sibi pastorem quaerere coegerit, cum addictis
duro operi monachis, nec concederet spatium feriatis
<pb n="0891B"/>
diebus sacra faciendi: quinimo festos dies propria
auctoritate rescinderet; libros studiaque interdiceret;
infirmis remedia, omnibus vestimenta necessaria
denegaret, uti conqueruntur Fuldenses in libello
supplici ad Carolum Magnum.</p>
<p> <hi>Haec ergo aliaque testimonia discretionis matris virtutum
sumens.</hi> ] Discretionem virtutum matrem appellat
S. Benedictus, quia, ut dicit Petrus Venerabilis <note>(Lib. I,
epist. 20)</note>,  « nisi eas, ut filias mater, nutrierit, statim
cuncta virtutum soboles interibit. »  Hanc plurimis
commendat Cassianus in collatione 2, in cujus cap.
4 ait  « tam B. Antonii quam universorum sententia
definitum esse, discretionem esse, quae fixo gradu
intrepidum monachum perducat ad Deum, praedictasque
virtutes jugiter servet illaesas, cum qua ad consummationis
excelsa fastigia minore possit fatigatione
conscendi, et sine qua multi etiam propensius laborantes,
perfectionis nequiverunt culmen attingere;
<pb n="0892A"/>
omnium namque virtutum generatrix, custos, moderatrixque
discretio est. » </p>
<p> <hi>Ut sit quod et fortes cupiant, et infirmi non refugiant.</hi> ]
 « Quia, inquit Hildemarus, si temperatum
fuerit opus, infirmi illud non refugiunt, et fortes illud
cupiunt agere, sicut superius diximus: quia si fortes,
qui possunt laborare, refrenaverit, illi fortes
semper desiderabunt illud opus semper plus agere,
eo quod volunt sicut possunt, et non sinuntur; et
infirmi non refugiunt, veluti cum quis ducit equum
nimis cupientem ambulare, et iterum ducit debilem:
illi cupienti mittit frenum, ut nimis non ambulet, et
debilem non contristet, sed in sua libertate dimittit,
ut ambulet prout vult. » </p>
<p> <emph>847</emph> <hi>Praecipue ut praesentem regulam in omnibus
conservet.</hi> ] In quem locum Bernardus Cassinensis:
 « Audiant hoc verbum illi qui dicunt abbatem ad observationem
regulae non teneri: eis enim haec regula
contradicit. Dicit itaque in littera Pater <hi>praecipue;</hi> 
quia prae aliis debet regulam observare, qui alios
<pb n="0892B"/>
habet ad regulam informare. Dicit insuper <hi>praesentem,</hi> 
ut non faciat sibi aliam, sed conservet istam. Dicit <hi>in omnibus,</hi> 
 in quo nullum excipit regularium institutorum. » 
Eodem modo loquuntur Boherius, Turrecremata,
et Matthaeus Lambertus. Hinc et illud concilii
Aquisgranensis decretum <note>(Can. 1)</note>,  « ut abbates
mox ut ad monasteria sua remeaverint, regulam per
singula verba discutientes, pleniter legant, et intelligentes
Deo opitulante efficaciter cum monachis suis
implere studeant. »  Aequum est enim  « ut qui est
primus in nomine, sit et primus in operatione, et
quod ore praedicat, opere compleat, et prior in humeris
vel in cervicibus suis portet, quae portare fratres
jubet, ut utrum sint levia aut gravia, quae fratribus
imponit onera experimento cognoscat, primatumque
suum, quem prior ad mensam tenet, primus
ad virtutis parcimoniam indicet, et abstinentiam
quam lingua praedicat, experimento cognoscat »  ut
cum Smaragdo loquar.
</p>
      </div>

<div>
        <head>CAPUT LXV. <hi>De praeposito monasterii.</hi> </head>

<pb n="0891"/>
<p>
          <pb n="0891C"/>Saepius quidem contingit ut per ordinationem
praepositi scandala gravia in monasteriis oriantur,
dum sint aliqui maligno spiritu superbiae inflati, et
aestimantes se secundos abbates esse, assumentes
sibi tyrannidem scandala nutriunt, et dissensiones
in congregatione faciunt, et maxime in illis locis ubi
ab eodem sacerdote, vel ab eisdem abbatibus qui
abbatem ordinant, ab ipsis etiam et praepositus ordinatur.</p>
<p>Quod quam sit absurdum facile advertitur, quia
ab ipso initio ordinationis materia ei datur superbiendi,
dum ei suggeritur a cogitationibus suis
exutum eum esse a potestate abbatis sui, quia ab
ipsis est ordinatus a quibus et abbas. Hinc suscitantur
invidiae, rixae, detractiones, aemulationes, dissensiones,
<pb n="0891D"/>
exordinationes. Et dum contraria <emph>848</emph> 
sibi invicem abbas praepositusque sentiunt, et ipsorum
necesse est sub hac dissensione animas periclitari;
et ii qui sub ipsis sunt, dum adulantur partibus,
<pb n="0892C"/>
eunt in perditionem. Cujus periculi malum illos respicit
in capite, qui talibus in ordinatione se fecerunt
auctores.</p>
<p>Ideoque nos praevidemus expedire, propter pacis
charitatisque custodiam, in abbatis pendere arbitrio
ordinationem monasterii sui. Et, si potest fieri, per
decanos ordinetur, ut antea disposuimus, omnis utilitas
monasterii, prout abbas disposuerit, ut dum
pluribus committitur, unus non superbiat.</p>
<p>Quod si aut locus expetit, aut congregatio petierit,
rationabiliter cum humilitate, et quemcunque elegerit
abbas cum consilio fratrum timentium Deum,
ordinet ipse sibi praepositum. Qui tamen praepositus
illa agat cum reverentia quae ab abbate suo ei injuncta
fuerint, nihil contra abbatis voluntatem aut ordinationem
<pb n="0892D"/>
faciens: quia quantum praelatus est caeteris,
ita eum oportet sollicitius observare praecepta
regulae.</p>
<p>Qui praepositus, si repertus fuerit vitiosus, aut
<pb n="0893A"/>
elatione deceptus superbiae, aut contemptor sanctae
regulae fuerit comprobatus, admoneatur verbis usque
quater: si non emendaverit, adhibeatur ei correctio
disciplinae regularis. Quod si neque sic correxerit,
tunc dejiciatur de ordine praepositurae, et alius qui
dignus est in loco ejus subrogetur. Quod si et postea
<pb n="0894A"/>
in congregatione quietus et obediens non fuerit,
etiam de monasterio expellatur. Cogitet tamen
abbas se de omnibus judiciis suis Deo reddere rationem,
ne forte invidiae aut zeli flamma urat animam.</p>
</div>

<div>
        <head>COMMENTARIUS.</head>

<pb n="0893"/>
<p>
          <pb n="0893A"/> <emph>849</emph> De praeposito monasterii duo potissimum hic
tractat S. Benedictus, qualiter ordinandus sit, et quomodo
corrigendus, si repertus fuerit vitiosus. Quid
autem sit praepositus, quae institutionis ejus causae,
quae munia, quae virtutes, aut omnino tacuit, aut ita
leviter tetigit, pene ut praeteriisse videatur. Quapropter
<pb n="0893B"/>
antequam S. Regulae textum expendamus,
isthaec aliunde repetere duximus operae pretium.</p>
<p>Praepositus itaque, si vim nominis attendamus,
idem significat quod praelatus; eoque nomine apud
Romanos appellabatur regii satellitii praefectus, ut
patet ex Theophilacto Simocatta <note>(Lib. IV, c. 15)</note>:
 « Satellitii regii principem, quem praepositum appellare
Romani solent, Martyropolim misit. »  Apud
Apostolum <note>(Hebr.)</note> episcopi et pastores: <hi>Mementote
praepositorum vestrorum, qui vobis locuti sunt verbum
Dei.</hi> Et: <hi>Obedite praepositis vestris, et subjacete eis.</hi> 
Apud monachos qui primus post abbatem erat, ut
patet ex eorum passim regulis. Dicebantur etiam <hi>praepositi</hi> 
 aliquot monasteriorum superiores, qui uni
abbati subjiciebantur, uti observavit Menardus, quem,
sicut et Haeftenum lib. III, tract. 6, disq. 1 et 2,
consulere potes. Nunc vero licet remaneat in coenobiis
praepositi munus et officium, nomen pene antiquatum
est, cujus loco <hi>prioris</hi> voce uti solemus:
qua etiam usus est Lanfrancus in Statutis, ubi dicit
<pb n="0893C"/> <note>(Cap. 3)</note>,
quod,  « servata abbati in omnibus reverentia,
prior, qui et praepositus in Regula nominatur,
honorabilior est reliquis ministris domus Dei. »  Eadem
et Ingulfus in Historia Croylandensi non semel,
maxime ubi refert quod in excidio monasterii  « domnus
Askerus prior in vestiaria, domnus Letwynus
subprior in refectorio, »  barbarorum gladio occisi
sunt. Eadem longe ante S. Gregorius Magnus ad Victorem
episcopum scribens in haec verba <note>(Lib. IV,
epist. 4)</note>:  « Victoria . . . . res monasterii dispersit, ut
ad <hi>prioratus</hi> locum pertingeret, et ipsa post abbatissam
interim inveniri debuisset. » </p>
<p>Illius instituendi causas tres omnino recensere possumus.
Prima, quae S. Basilii est <note>(Regul. fus., cap.
45)</note>,
ut absente abbate remaneat semper aliquis qui
monasterium regat, fratrumque curam suscipiat.
 « Quoniam saepenumero accidit, inquit S. doctor,
aut per corporis infirmitatem, aut necessariam peregrinationem,
vel alio quodam casu, ut a fratribus
<pb n="0893D"/>
absit hegumenus, sit alter quisquam qui per illius
et aliorum judicio valentium probationem ad hoc
electus sit, ut absente illo curam fratrum in se recipiat,
ut et praesentibus fratribus ab uno aliquo administretur
adhortationis sermo, et non in absentia
hegumeni democraticum quemdam statum arripiant
fratres ad destructionem regulae et traditi ordinis,
sed quae ad gloriam Dei diligenter sunt decreta custodiant,
etc. » </p>
<p> <emph>850</emph> Secunda ratio est ut etiam praesens abbas
aliquem habeat in solatium, cujus auxilio onus impositum
faciliori negotio portare possit. Hanc rationem
videre est in Regula S. Ferreoli, cap. 17; in Regula
monastica communi S. Fructuosi, cap. 11; in Regula
Cujusdam ad virgines, cap. 2, et apud S. Gregorium
lib. IX, epist. 42. Ita S. Aventinus Fidolum monasterii
sui praepositum constituit <note>(Saec. I Ben.)</note>,  « ut
tanto securius orationi et divinae contemplationi
<pb n="0894A"/>
posset insistere, quanto sciret eum nihil extra communis
regulae ordinem agere vel jubere, »  ut habent
Acta S. Fidoli, num. 8.</p>
<p>Tertia ratio est ut, si contingat abbatem esse negligentem,
praepositi sollicitudine salva et integra maneat
ordinis disciplina. Hanc rationem adducit S.
<pb n="0894B"/>
Gregorius Victori episcopo Panormitano scribens,
ut Gregorium abbatem atque presbyterum monasterii
S. Theodori poenitentia afflictum in locum suum
constituat,  « ita tamen, inquit <note>(Lib. IV, epist. 4)</note>, ut
Urbicus monasterii mei praepositus dare aliquem de
servis Dei debeat, qui ejus praepositus fiat, ut quod
istius incuria negligitur, illius sollicitudine servetur. » </p>
<p>Jam vero quaerat aliquis quibus potissimum in rebus
praepositus adjuvare debeat abbatem, quaeve
sint ejus officii munia; de his enim mentem suam
non satis explicat S. Benedictus, contentus dicere ut
illa praepositus agat cum reverentia quae ab abbate
suo ei injuncta fuerint. Sed res aliunde repetenda
est. Igitur ex Regula S. Pachomii, art. 152 et 154 <note>(In cod. Regul.)</note>,
ad praepositum pertinebat fratrum
negligentias ad abbatem deferre; et art. 152 binas
singulis hebdomadis disputationes, id est catecheses
complere. Regula Orientalis generatim tantum decernit <note>(Cap. 3)</note>,
ut  « ille qui secundum ordinem disciplinae,
ordinatione abbatis, ex consilio et voluntate
<pb n="0894C"/>
omnium fratrum fratribus praepositus est, omnem ad
se curam de disciplina fratrum et diligentiam monasterii
revocabit, habens potestatem absente abbate
faciendi omnia quae abbas praesens facit. »  Regula
vero Tarnatensis ita habet <note>(Cap. 23)</note>:  « Ad praepositum
praecipue pertinebit ut ad abbatem, cujus est
apud vos major auctoritas, referat quod modum et
vires ejus excedit . . . . corripiat inquietos, consoletur
pusillanimes, suscipiat infirmos, patiens sit ad omnes:
disciplinam libens habeat, metum imponat; et quamvis
utrumque sit necessarium, tamen plus amari appetat
quam timeri. »  Regula S. Isidori <note>(Cap. 19)</note>:
 « Ad praepositum pertinet sollicitudo monachorum,
actio causarum, cura possessionum, satio agrorum
plantatio culturaque vinearum, diligentia gregum,
constructio aedificiorum, opus carpentariorum, sive
fabrorum. »  Regula prima S. Fructuosi <note>(Cap. 3)</note>:
 « Praepositus sane in medio consistens dormitorio,
quoadusque cuncti quiescant, omnibus jam cubantibus,
<pb n="0894D"/>
circumeat silenter lecta singulorum, ne quis aut
tarde se jactet, aut extra regulam occultis mussitationibus
vacet, et ut plenius perscrutans gesta singulorum
et merita, intelligat quem quomodo veneretur,
atque suscipiat . . . . Ante mediam surgentes noctem . . . 
priusquam caeteri surgant, a vigiliariis fratribus praepositus
excitetur, <emph>851</emph> ut cum benedictione sua et
signum moveatur, et cunctorum lectula ab eo, priusquam
consurgant, strenue visitentur. Hoc quoque
in omnibus nocturnis orationibus, ut semper prior
surgat praepositus, quam ad consurgendum caeteri
moveantur, et ipse videat quis quomodo jaceat,
ne aliquam lasciviam per incuriam quietionis suae
dormiens incurrat; »  Et Regula ejusdem monastica
communis <note>(Cap. 11)</note>:  « In potestate
habeant praepositi omnem regulam monasterii . . . . .
Omnem monasterii substantiam praepositi accipient
dispensandam; et si quispiam captivorum aliquid alimenti
<pb n="0895A"/>
petierit abbatem, et pro quacunque causa, ipse
praepositus hoc provideat, et ut abbas nullum laborem
habeat, exceptis quae supra diximus, omni intentione
sollicitudinem gerat: excommunicandi tamen
causam sicut abbas, sic praepositus habeat. Et
quod per singulos menses expensum fuerit, per omnium
capita mensium rationem suo abbati faciat; et
hoc cum tremore et simplicitate, et vera cordis humilitate,
tanquam redditurus Domino rationem. Et
quod fecerit semper in arbitrio pendeat abbatis. » 
Regula Cujusdam ad virgines <note>(Cap. 2)</note>: Praeposita
 « debet esse omnium necessitatum tam corporis
quam animae provida, ut et subsidia praesentis necessitatis
porrigat, et corda subditarum ad laudem
Creatoris intonandam ex sedula admonitione excitando
erigat: humiles et propter Christum subjectas
honorando in sublime provehat, sese vero attollentes
castigationis flagello ad gradus humilitatis retrahat.
Curam in rebus omnibus monasterii, seu vasis, seu
suppellectibus, ita habeat intentam, ut in nullo negligentiae
<pb n="0895B"/>
tenebris reperiatur fuscata, ut dum sacri
laboris omnem curam adhibet, ab Omnipotente fructum
laboris recipiat. Omnibus sabbatis post horam
orationis nonam tam senior quam juniores praepositae
lectos omnium sororum visitent, et faciant
propter earum negligentias inquirendas, aut si aliquid
inveniatur illicite et sine commeatu retentum.
Itemque post completam lectos omnium cum luminaribus
visitent, ut omnium expergiscentem sensum
vel tepescentem ex oratione agnoscant. Similiter ad
omnes cursus nocturnos, hoc est faciendum, ut sciant
quae cum fervore vel quae cum tepiditate ad cursum
assurgunt; et eas quas tarditate vel segnitia culpabiles
repererint, prout culpa vel aetas fuerit, aut increpatione,
aut flagello corripiant. »  Sed haec alii,
nostri autem quid? In concilio Aquisgranensi decernitur
solum <note>(Can. 31)</note>,  « ut praepositus intra vel extra
monasterium post abbatem majorem reliquis abbati
subjectis habeat potestatem: »  quod quasi explicare
<pb n="0895C"/>
videntur capitula monachorum Sangallensium his
verbis <note>(Cap. 50)</note>:  « Absente abbate, praepositus locum
ejus in ecclesia, in capitulo atque in refectorio
teneat, ejusque vice lectiones in unoquoque conventu
interpretetur, et benedictionem legentibus tribuat.
Et praeposito non praesente, senior decanus eadem
faciat: qui praesente abbate propria teneant loca. » 
Et Hildemarus:  « Sciendum est enim quia cum abbas
non fuerit in monasterio, eamdem potestatem
quam abbas habet, debet habere praepositus: videlicet
in arguendo, vel in excommunicando, seu etiam
in flagellando, <emph>852</emph> atque in caeteris locis. Si praepositus
non fuerit, debet habere decanus; si decanus
non fuerit, debet habere ille quem in loco suo constituerit. » 
Et paulo antea dixerat:  « Praepositus appellatur,
eo quod sit subjectorum ac famulantium
ordinator vel rector. »  Fusius Udalricus <note>(Lib. III, c.
4)</note>:  « Ab hora autem ordinationis suae, post D. abbatem
de omnibus rebus vel causis quae ad monasterium
pertinent, et spiritualibus, et temporalibus, se
<pb n="0895D"/>
intromittit. Quotquot sunt qui ullam habent obedientiam,
ad eum respiciunt omnes; et si tale quid
praecipuum acturi sunt, nequaquam agunt absque
consilio ejus et nutu. In choro sinistro stat supremus,
et in refectorio ad supremam mensam, quae est
ad dextram D. abbatis, et si ille non aderit, sedet in
ejus sede, etc. » : quae fere iisdem verbis exstant in
mss. S. Benigni Divionensis Consuetudinibus, c. 2. <hi>Vide,</hi> 
 si lube, Lanfranci Statuta, cap. 3; lib. Usuum
Cisterc., cap. 111, et Caeremoniale Bursfeldensium,
dist. 2, c. 2, ubi prioris officium fuse describitur.
Hic tantum adnotare sufficiat, praecipuum praepositi
officium fuisse exteriora monasterii negotia procurare,
ut patet tum ex citatis Regulis S. Isidori et S.
Fructuosi, atque ex Udalrico, tum ex Fausto in Vita
S. Mauri <note>(Saec. I Ben.)</note>, in cujus n. 15 ita habet:
 « B. Maurus, qui, imperio Patris nostri, in monasterio
tunc praepositi, ac totius coenobii <hi>procuratoris,</hi> post
<pb n="0896A"/>
ipsum fungebatur officio; »  tum denique ex his quae
scribit S. Gregorius papa <note>(Lib. I Dial., c. 2)</note> de Libertino
Fundensis monasterii praeposito, quem saepius
repraesentat utilitates monasterii foris procurantem,
vixque aliud de ipso refert.</p>
<p>Ex dictis hactenus liquet quales debeant esse praepositi
virtutes, et quam merito jure S. Fructuosus,
cap. 11, easdem in eo dotes quas in abbate requirat,
atque S. Ferreolus <note>(Cap. 17)</note> velit <hi>personam strenuam
et disciplinae valde amantem,</hi> quae nomen et officium
praepositi suscipiat. Sed juvat hanc in rem Regulam
Cujusdam ad virgines disserentem audire <note>(Cap. 2)</note>:
 « Praeposita monasterii non aetate senili, sed moribus
constituenda est: multas enim prolixitas annorum
attollit, sed dedecus torpentis vitae ad infantiae immaturitatem
tepescendo reducit. Constituenda ergo
est praeposita moribus gravis, et sermonibus solers,
ingenio fortis, consideratione vigil, cursu impigra,
correptione pia, disciplina moderata, actu casta, moribus
sobria, dispensatione aequa, humilitate ornata,
<pb n="0896B"/>
patiens, mitis, non turbulenta, non iracunda, non
superbiae vel arrogantiae vitio maculata, non prodiga,
non garrula, sed omni actu religionis ornata,
quae sciat languentium moribus subvenire, et tepescentium
ignaviam excitare, super quam abbatissa requiescat,
ut in nullo ab ejus praeceptis deviet; sed
in omnibus subdita, et in jussis senioris detenta,
nihil quod abbatissae voluntati sit contrarium aut
faciat, aut ordinet faciendum, sed omnia per ejus interrogationem. » 
Huc referenda sunt quae scribit
Regula S. Pachomii, articulo 128, de vitiis praeposito
fugiendis, et Regula Orientalis, cap. 17. <hi>Vide</hi> etiam
Petri Damiani opusc. 13, c. 16. Ad Regulae textum
venio.</p>
<p> <hi>Saepius quidem contingit ut per ordinationem</hi> <emph>853</emph> <hi>praepositi scandala gravia in monasteriis oriuntur,</hi> 
 etc.
Hic declarat S. Benedictus quam longe a monasteriis
amandari scandala voluerit, quorum causas, effectus
et remedia detegit.</p>
<p>
          <pb n="0896C"/> <hi>Et maxime in iis locis ubi ab eodem sacerdote.</hi> ] Id.
est episcopo, qui proprie sacerdos dicendus est; alii
enim presbyteri tantum titulo donandi sunt.</p>
<p> <hi>Vel ab iisdem abbatibus.</hi> ]  « Supple episcopo ordinanti
assistentibus, »  inquit Bernardus Cassinensis,
Hic enim particula <hi>vel</hi> sumitur copulative pro <hi>et.</hi> </p>
<p> <hi>Qui abbatem ordinant, ab ipsis etiam et praepositui
ordinantur.</hi> ] Nam, ut ait Smaragdus:  « Mos eorum
tunc erat ut quando abbas ordinabatur, tunc ab eodem
episcopo, et ab aliis coram astantibus abbatibus
et praepositus ordinaretur. Sed quia inde superbiae
vitium nascebatur, jam non ab alio hodie apud nos
ordinatur, sed a proprio abbate praepositurae illi injungitur
obedientia, ut quandocunque abbati visum
fuerit, ab ipso ministerio praepositi mutetur, ne fomes
illi superbiae nascatur. » </p>
<p> <hi>Cujus periculi malum illos respicit in capite, qui talibus
in ordinatione se fecerunt auctores.</hi> ] Quod  « de illis,
inquit Smaragdus, dici videtur, qui sicut abbatem,
ita et praepositum ordinaverunt, qui unius monasterii
<pb n="0896D"/>
ordinationem non duobus, sed uni debuerunt
imponere; et ne inter duos nascerentur periculosa
scandala, soli abbati congregationis suae debuerunt
committere curam. »  Eodem fere modo loquuntur
Hildemarus, Bernardus Cassinensis et Boherius.</p>
<p> <hi>Ideoque nos praevidemus expedire, propter pacis
charitatisque custodiam, in abbatis pendere arbitrio ordinationem
sui monasterii.</hi> ] Quod de ordinatione locorum,
negotiorum et officialium interpretatur Boherius,
de sola officialium ordinatione Bernardus
Cassinensis, et rectius; nam S. Pater agit de praepositi
ordinatione.</p>
<p> <hi>Et si potest fieri, per decanos ordinetur, ut antea
disposuimus, omnis utilitas monasterii, prout abbas
disposuerit.</hi> ] Quod ita intelligit Carolus Cointius, ut
nullo praeposito constituto, soli instituantur ordinenturque
decani, qui monasterium sub abbate regant.
Consentit Hildemarus S. Benedictum ita explicans,
<pb n="0897A"/>
 « ac si diceret: Quidquid ordinandum est in monasterio,
decani debent ordinare; et decani debent disponere,
sicut abbas disposuerit. »  Per decanos autem
hic Bernardus Cassinensis et Boherius in utroque
commentario <hi>officiales</hi> intelligunt. Ego vero decem
monachis praefectos, inter quos et ipsi officiales
reperiri poterant: unde et Hildemarus:  « Prout
intelligo, antiqua consuetudo fuit ut in omni officio
et obedientia monasterii semper esset unus decanus
super illos decem monachos, verbi gratia: si grammatici
erant qui <emph>854</emph> discebant, unus decanus erat
super illos fratres qui erant deputati ad illam obedientiam:
et isti decani habebant curam de eorum
necessitate corporali, et illi necessitatem eorum quaerebant
ab abbate, et illi erant solliciti de eorum negligentia,
sicut legitur in Instituta Patrum, quando
ad mensam sedebant; quomodo illi decani faciebant
signum, si qua necessitas quaerenda erat fratribus.
Deinde forte quando quaerebant ( <hi>forte</hi> coquebant)
<pb n="0897B"/>
panes, ibant quatuor aut tres decant, prout necesse
erat, cum fratribus. Quando vero in horto ibant,
quatuor decani cum decania sua ibant. Deinde non
audebat ire de istius decania quis, et ire ad illius decaniam,
et loqui nisi jussus. Similiter et in capitulo
semper decanus erat super decaniam suam; et in
omni loco quo ibat decanus, cum decania sua ibat,
et erat magna sollicitudo; sed modo non fit. »  Denique
istud Regulae decretum renovavit sub Carolo
Magno concilium Moguntinum his verbis <note>(Can. 12)</note>:
 « Deinde decre imus, sicut sancta Regula dicit, ut
monasterium, ubi fieri potest, per decanos ordinetur,
quia illi praepositi saepe in elationem incidunt. » </p>
<p> <hi>Ut dum pluribus committitur, unus non superbiat.</hi> ]
Huc forte respexerat Albricus episcopus et abbas, Trajectensis
monasterii, de quo Alfricus in Vita S.
Liudgeri episcopi, lib. I, n. 15 <note>(Saec. IV, Ben, part.
I)</note>:  « Divisit idem Albricus annum in distributiones
quatuor, ita ut in Trajecto monasterio prae caeteris
praepositis ipse in tempore vernali, in doctrinae studio
<pb n="0897C"/>
et sanctae conversationis praeesset fratribus menses
tres. Deinde post eum in aestate Adalger presbyter
in vice sua menses tres. Post hunc Liudgerus
presbyter menses tres. Deinde in hieme Thiadbraht
presbyter menses tres. » </p>
<p> <hi>Quod si aut locus expetit,</hi> etc.] Ubi Bernardus Cassinensis,
et post eum Boherius:  « In ordinatione,
inquiunt, praepositi quatuor concurrere debent: utilitas
monasterii, congregationis petitio humilis, causa
rationalis, et judicium seu voluntas abbatis. »  Simili
fere modo Richardus de S. Angelo:  « Tria debent
concurrere in ordinatione istius praepositi: scilicet
ut locus expetat, congregatio petat, et abbas judicet. » </p>
<p>Quod vero S. Benedictus addit, <hi>cum consilio fratrum
timentium Deum,</hi> Hildemarus intelligit <hi>seniorum,</hi> ita
tamen ut <hi>postmodum interroget omnes in capitulo.</hi> 
Cujus rei praxim videre est apud Udalricum modo
citandum, et in mss. Consuetudinibus S. Benigni Divionensis,
cap. 2. Ex Regula tamen Orientali <hi>(Cap.
<pb n="0897D"/>
3)</hi> praepositus eligendus est <hi>consilio et voluntate omnium
fratrum;</hi> sed et in Portuensi virginum monasterio
S. Austreberta,  « eligentibus cunctis, consentiente
matre licet invita, praeposita »  constituta legitur
in ejus Vita, num. 9 <note>(Saec. III Ben.)</note>; in Cluniacensi
S. Hugonem,  « ex consensu fratrum B. Odilo
priorem constituit, »  teste Hildeberto in Vita S. Hugonis,
num. 3 <note>(Bolland., 29 Aprilis)</note>; in Cellensi, Deus,
in cujus manu corda sunt hominum,  « fratribus inspiravit
ut virum Dei Robertum sibi eligerent in priorem, » 
ut legimus in Vita S. Roberti abbatis Molismensis,
num. 3 <hi>(Ibidem)</hi>; denique in Crispiniensi S.
Aybertus <note>(Bolland., 7 Aprilis)</note>:  « Praepositus, et communi <emph>855</emph> 
 fratrum electione cellerarius »  factus dicitur
in ejus Vita, num. 9. Nisi forte quis dicat hic electionem
et consensum late sumi pro consilio, sicut S.
Aventinus Fidolum cernens ad virtutem alta conscendentem,
 « unanimi fratrum consilio praepositurae ei locum
<pb n="0898A"/>
delegavit, »  ut habent Acta S. Fidoli, num. 8 <note>(Saec. I Ben.)</note>.
In libro Institutionum Cisterciensium
etiam haec lego <note>(Dist. 7, cap. 23)</note>:  « Priores nullatenus
eligantur, sed abbates ipsos instituant cum consilio
fratrum timentium Deum, quos et quomodo voluerint
ad hoc convocare. »  Rectius, ut videtur, ad mentem
S. Benedicti.</p>
<p>Porro quod de abbate supra diximus, idem de
praeposito asserendum est, eum scilicet de gremio
monasterii esse creandum, Aquisgranensi synodo
statuente <note>(Can. 32)</note>,  « ut monachis nonnisi monachus
constituatur praepositus, »  et capitulari Caroli Magni
ad Theodonis Villam anno 805 dato <note>(Num. 15)</note>,  « ut
laici non sint praepositi monachorum infra monasterium. »  
Imo etiam presbyterum, juxta istud concilii
Westmonasteriensis anni 1126 decretum <note>(Apud Spelm.
tom. II Conc. Angl.)</note>:  « Nullus in decanum, nullus
in priorem nisi presbyter, nullus in archidiaconum
nisi diaconus promoveatur. » </p>
<p>Formulam seu ritum instituendi praepositi habemus
<pb n="0898B"/>
tum in mss. Farfensis monasterii Consuetudinibus,
tum apud Udalricum. Farfenses Consuetudines
ita habent:  « Cum prior fuerit electus ab omnibus
fratribus, post capitulum surgant omnes, eantque in
ecclesiam. Dein tunc ille qui exiturus est ab ipso
opere dicat tertio, omnibus repetentibus hunc versum
ante altare: <hi>Benedictus est Dominus Deus;</hi> et accepta
benedictione illa quae dicitur quando ab aliquo
opere absolvuntur fratres, sic recedat. Accedat ille
qui intraturus est in antea, et dicat tertio omnibus
audientibus hunc versum: <hi>Deus, in adjutorium meum
intende;</hi> et accepta illa benedictione quae dicitur cum
in aliquo opere ordinantur fratres, et sic ipsum officium
administret. »  Paulo <LACUNA>usius Udalricus <note>(Lib. III, c.
4)</note>:  « Quando prior est ordinandus, primo domnus abbas
habet inde consilium cum senioribus congregationis;
postea refert sententiam suam in capitulo, et quod
sibi videtur laudant omnes. Quem elegerit, si sapit,
veniam petit, excusat se ad munus hujusmodi non
<pb n="0898C"/>
idoneum esse. Ad ultimum si jussa et injuncta fuerit
obedientia, non aliud facit quam inclinat. Sedet ad
sinistram domni abbatis. Cum surrexerint de capitulo,
eunt cum psalmodia solita ad ecclesiam majorem;
ubi novus prior ante facit et retro, hunc versum
dicendo ter: <hi>Deus, in adjutorium,</hi> et totus conventus
similiter respondet. Dat ei ipse domnus abbas
hanc benedictionem: <hi>Tuam, clementissime Pater,
omnipotentiam supplices deprecamur, ut infundere digneris
super hunc famulum tuum, quem tuo servorumque 
tuorum servitio mancipamus, spiritum sapientiae,
et intellectus, discretionisque: dona ei in hac domo
tua ita agere, et injunctum sibi officium ita administrare,
ut et tibi placere valeat. et utilitatem servorum
tuorum te auxiliante perfectissime expleat, propter
quod et hic, et in futuro saeculo mercedem laborum
suorum in consortio sanctorum tuorum a te piissimo</hi> <emph>856</emph> 
 <hi>largitore percipiat. Per Dominum,</hi> etc. Quando
autem est absolvendus, mittit cum illo versum: <hi>Benedictus es, Domine, qui adjuvisti me,</hi> 
 et tali absolvitur
<pb n="0898D"/>
benedictione: <hi>Domine Jesu Christe, qui pie servientibus
tibi munificus retributor et clemens largitor
existis, hunc famulum tuum, qui in hac domo tua nunc
usque fideliter laboravit, et tibi servisque tuis obediendo
injunctum sibi te auxiliante administravit officium,
laboribus suis solita benignitate responde, et pius
remunerator appare; et praesta ut in hac domo jugiter
permaneat, et mercedem laborum suorum, et hic, et in
retributione justorum a te percipiat, largitoremque omnium
bonorum te esse plenissima fide non dubitet.</hi> » 
Idem habent Benignianae Consuetudines mss.
cap. 2.</LACUNA>
        </p>
<p> <hi>Qui tamen praepositus illa agat cum reverentia quae
ab abbate suo ei injuncta fuerint.</hi> ] Ita quoque S. Pachomius <note>(Art. 128)</note>:
 « Ipse autem praepositus nihil
faciet, nisi quod Pater jusserit, in re nova maxime;
nam quae ex more descendi, observabit regulas monasterii. » 
Quae quidem intelligenda sunt, non solum
<pb n="0899A"/>
quando praesens est abbas, sed etiam quando est absens;
unde magna licet sit in monasterio absente
abbate praepositi auctoritas, limites tamen ejus potestati
ponit semper abbatis voluntas. Hinc et liber
Usuum Cisterciensium <note>(Cap. III)</note> ista vetat absente
abbate fieri a praeposito:  « Locum ejus (scilicet abbatis)
in ecclesia non occupabit, nec missas solemnes
pro eo cantabit, nec candelas, cineres, ramos,
ignem, coronam, novitium benedicet, nec ad Evangelium
benedictionem dabit: infirmum non unget,
mortuum non sepeliet; nullum promovebit, vel degradabit,
nec ordinare faciet; nullum in gravi culpa
mittet, aut inde absolvet; monachum de monasterio
non ejiciet, nec novitium recipiet nisi jusserit, nec
confessionem de criminabilibus nisi in extremis positi
recipiet. Non ei committetur cura operum, vel
gregum, aut grangiarum; sufficit enim ei officium
suum. » </p>
<p> <hi>Nihil contra abbatis voluntatem aut ordinationem
faciens.</hi> ] S. Fulgentius <note>(Bolland., I Januar.)</note>  « illos
<pb n="0899B"/>
veros esse monachos dicebat qui mortificatis voluntatibus
suis parati essent nihil velle, nihil nolle, sed
abbatis tantummodo consilia vel praecepta servare.
Propterea sine consilio suo, nec eum fratrem qui
praepositi gerebat officium sinebat aliquid agere, » 
ut scribit auctor Vitae illius. Porro circa S. Benedicti
textum duo notant Regulae commentatores, Bernardus
Cassinensis, Boherius et Turrecremata. Primum
est ut nihil praesumat praepositus contra abbatis
ordinationem verbo vel scripto significatam.
Secundum quia omnia verbo aut scripto definiri, et
ad certam regulam deduci nequeunt; quam novit,
aut credit in ejusmodi esse abbatis voluntatem, hanc
impigre exsequatur: unde si nec ipsa satis innotescat,
abbatem consulat, juxta illud Regulae Orientalis <note>(Cap. 3)</note>:
 « Haec observabit senior monasterii qui
fratribus praepositus est, referens ad abbatem omnia,
vel praecipue illa quae per se non valuerit <emph>857</emph> explicare; » 
et Regulae Tarnatensis:  « Ad praepositum
<pb n="0899C"/>
praecipue pertinebit ut ad abbatem, cujus est apud
nos major auctoritas, referat quod modum et vires
ejus excedit. » </p>
<p> <hi>Qui praepositus, si repertus fuerit vitiosus aut contemptor
sanctae regulae.</hi> ] Hic observat Boherius in suo
secundo commentario quosdam hujus occasione textus
negare eam quam habemus Regulam a S. Benedicto
scriptam fuisse, eo quod <hi>sanctam</hi> illam appellet,
ac proinde abnuendam esse fidem his quae a
Gregorio Magno lib. II Dialogorum scribuntur. Verum
non ideo S. Pater Regulam suam appellavit <hi>sanctam,</hi> 
 quod a se scripta sit, sed quia sancta et
<pb n="0900A"/>
salutaria continet praecepta, quorum praxis ad supremum
perfectionis fastigium perducit.</p>
<p> <hi>Comprobatus.</hi> ] Neque enim simplex suspicio hic
sufficere debet.</p>
<p> <hi>Admoneatur verbis usque quater.</hi> ] Idque secreto, secundum
Bernardum Cassinensem, et quidem ab abbate,
juxta Boherium. Nam simplex monachus bis,
decanus ter, praepositus quater admoneri debet.</p>
<p> <hi>Si non emendaverit, adhibeatur ei correctio disciplinae
regularis.</hi> ] Quasi diceret, inquit Hildemarus,
 « Si per quatuor vices fuerit admonitus, et se non
emendaverit, ducatur per gradus, hoc est publica
correptio, excommunicatio, nimiis jejuniis, si dignus
est, flagello, deinde oratio, postea ejiciatur de ordine
praepositurae, postea expellatur. »  Idem habent
Bernardus Cassinensis, Boherius et Turrecremata.</p>
<p> <hi>Quod si neque sic correxerit, tunc dejiciatur de ordine
praepositurae.</hi> ] Ita praepositum quemdam superbia
elatum aliquando deposuisse dicitur Benedictus abbas
Anianensis in ejus Vita, auctore Ardone, n. 24
<pb n="0900B"/> <note>(Saec. IV Ben., part. I)</note>.
Causas vero seu rationes
hujusmodi depositionis praepositi declarat Gregorius
papa IX in bulla ad Cluniacenses his verbis:  « Conventuales
quoque priores, quandiu in spiritualibus
et temporalibus bene administraverint, non nisi ex
certis causis debent amoveri: videlicet si dilapidatores,
vel inobedientes, aut rebelles, seu infames,
vel incontinentes exstiterint, seu etiam ad majorem
dignitatem admovendi: quod etiam de majoribus
volumus observari: nullusque litteras confirmationis
habeat, quod de suo prioratu vel obedientia
non debeat amoveri. »  Idem habet Nicolaus IV in
bulla item ad Cluniacenses, et concilium Londonense
anno 1200, apud Spelmannum, tom. II Conc.
Angliae.</p>
<p> <hi>De monasterio expellatur.</hi> ] Quod Richardus de
S. Angelo ita intelligit ut  « in alio monasterio arctiori
ponatur, ne valeat de sua malitia commodum
reportare. » </p>
<p>
          <pb n="0900C"/> <hi>Cogitet tamen abbas se de omnibus judiciis suis Deo
reddere rationem.</hi> ] Apposite hic observat Hildemarus,
quod quoties de judicio ab abbate dando loquitur
S. Benedictus, toties ipsi abbati frenum immittit
recordationem judiciorum Dei.</p>
<p> <emph>858</emph> <hi>Ne forte invidiae aut zeli flamma,</hi> etc.] Etsi
zelus et invidia unum et idem significent, ut hic notant commentatores, observat tamen Hildemarus
zelum ad praeteritum malum, invidiam ad futurum
pertinere; quasi diceret S. Benedictus:  « ne quia
videt illum bonum esse, aut futurum esse, ideo ejiciat
de monasterio. » </p>
</div>

<div>
        <head>CAPUT LXVI. <hi>De ostiariis monasterii.</hi> </head>

<pb n="0899"/>
<p>
          <pb n="0899C"/>Ad portam monasterii ponatur senex sapiens, qui
sciat accipere responsum et reddere, cujus maturitas
eum non sinat vagari. Qui portarius cellam
debet habere juxta portam, ut venientes semper
praesentem inveniant atquo responsum accipiant. Et
<pb n="0899D"/>
mox ut aliquis pulsaverit aut pauper clamaverit, <hi>Deo gratias</hi> 
 respondeat, aut benedicat, et cum
omni mansuetudine timoris Dei, reddat responsum
festinanter, cum fervore charitatis. Qui portarius
<pb n="0900C"/>
si indiget solatio, juniorem fratrem accipiat.</p>
<p>Monasterium autem, si potest fieri, ita debet constitui,
ut omnia necessaria, id est, aqua, molendinum,
hortus, pistrinum, vel artes diversae, intra
monasterium exerceantur, ut non sit necessitas monachis
<pb n="0900D"/>
vagandi foras, quia omnino non expedit animabus
eorum. Hanc autem Regulam saepius voluimus
in congregatione legi, ne quis fratrum de ignorantia
se excuset.
</p>
      </div>

<div>
        <head>COMMENTARIUS.</head>

<pb n="0899"/>
<p>
          <pb n="0899D"/>Cum ostiarii monasterii sint veluti congregationis
custodes, non nisi praecipuis olim et dignioribus hoc
<pb n="0900D"/>
munus credebatur: unde et S. Benedictus postquam
de ordinando abbate, deque praeposito monasteris
<pb n="0901A"/>
tractavit, consequenter de ostiariis tanquam post
ipsos dignissimis disseruit. Et certe in Thebaidis
monasterio magni Isidori <hi>erat presbyter janitor,</hi> teste
Palladio <note>(Laus., c. 71)</note>; sive, ut loquitur Rufinus <hi>
            <note>(Lib. II de Vitis Patr., cap. 17)</note> 
 senior vir gravis, et
de primis electus.</hi> S. Willibaldus, ex decem annis,
quibus in Cassinensi monasterio vixit monachus,
primo anno ecclesiae cubicularius <emph>859</emph>, secundo decanus,
reliquis octo portarius constitutus dicitur, in
ejus Vita, n. 25 <note>(Saec. III, part. II)</note>. S. Veremundus
abbas Hyrachensis prius monasterii sui janitor exstiterat,
uti legimus in ejus Vita, n. 8 <note>(Bolland., 8 Mart.)</note>.
In monasterio S. Theoderici prope Remos Eilbertus,
qui postea abbas Marriliacensis exstitit, ostiarii officio
fungebatur, testante Everhelmo in Vita S. Popponis,
n. 13 <note>(Bolland., 25 Januar.)</note>. In Tegernsensi
S. Quirini Fromundus janitor unus ex praecipuis coenobii
sui monachis fuisse colligitur ex epistola quam
scripsit ad Theodulum episcopum <note>(Anal. tom. IV)</note>,
qua se excusat quod ratione sui officii ad synodum
<pb n="0901B"/>
proficisci haud potuerit. Idem dicendum de Ingelbaudo
Vindocinensi portario <note>(Miscel. Bal. tom. II)</note>, qui cum
Frotmundo priore pro causis sui monasterii ad urbanum
papam II missus fuit. Sed his missis ad Regulae
textum veniamus.</p>
<p> <hi>Ad portam monasterii.</hi> ] Ex primo hujus capitis
vocabulo Haeftenus <note>(Lib. III, tract. 7, disq. 5)</note> colligit
ex mente S. legislatoris non plures in monasterio,
sed unicam duntaxat januam esse constituendam;
id quod etiam statuit Justinianus imperator in novella
133:  « Et primum quidem ne monasterium
multos habeat aditus, sed unum tantum, aut duos
forte. » </p>
<p> <hi>Ponatur senex sapiens.</hi> ]  « Notandum, inquit Smaragdus,
quia non dixit: Ad portam ponatur senex
aetate; sed ait: Ponatur senex moribus sapiens: ubi
datur intelligi quia non aetas in portario quaerenda est
corporis, sed sapientia et intellectus. »  Smaragdum
sequitur Joannes Craesbeeck, similiter Cassinenses
<pb n="0901C"/> <note>(Decl. Cassin., cap. 66)</note> 
 ad hoc caput declarantes <hi>non
tam aetate quam moribus</hi> ostiarium esse instituendum.
At refragatur tam communis commentatorum sententia
quam antiqua veterum monachorum praxis.
Nam licet in divinis Scripturis <hi>senex</hi> idem significet
ac <hi>sapiens,</hi> ut ex SS. Ambrosio et Gregorio hic notat
Hildemarus,  « tamen S. Benedictus, addit idem auctor,
in hoc loco duo vult ut habeat, et <hi>senectutem
per aetatem,</hi> et sapientiam per vitam. Nam quare vult
duo, manifestat inferius cum dicit: <hi>Ut sciat accipere
responsum et reddere, cujus maturitas eum non sinat
vagari.</hi> In eo quod dicit: sciat accipere responsum
et dare, attinet ad sapientem; in eo quod
dicit: cujus maturitas, attinet ad aetatem. »  Hildemaro
subscribit Bernardus Cassinensis his verbis:
 « In hoc textu tria dicit <note>(S. Benedictus)</note>, quod
sit senex, sapiens, maturus. Senex morigeratus, sapiens,
affabilis et discretus, maturus, stabilis et firmus . . . . .
Senex iste annosus si sequentes duas haberet
conditiones, janitor esse deberet; sed si
<pb n="0901D"/>
non potest annosus talis haberi, habeatur ad minus
sapiens et maturus; nam ad sapientiam pertinet
quod dicit in littera; qui sciat accipere responsum
et reddere; ad maturitatem: cujus maturitas
non sinat eum vagari foras. »  Bernardum exscribit in
primo commentario Boherius. Eadem est sententia
Nicolai de Fractura, Joannis de Turrecremata,
Matthiae Lamberti, Hugonis Menardi, Benedicti Haefteni
et Nicolai Bravi: cui omnem dubitationis locum
adimit id quod postea subdit S. Benedictus: qui
portarius si indiget solatio, juniorem fratrem accipiat:
qui <emph>860</emph> haud dubium, licet sit aetate junior,
senior tamen debet esse moribus; alioquin ad portam
non esset ponendus.</p>
<p>Confirmat hanc sententiam veterum monachorum
praxis, qui non solum moribus, sed etiam aetate
senes ad portam constituebant, ut patet ex Rufino
supra citato, et ex Regula Magistri praecipientis
<pb n="0902A"/> <note>(Cap. 95)</note>,
ut  « duobus fratribus aetate decrepitis
cella intra regias monasterii prope constituatur, qui
deputati ibi, et claudant monasterium omni hora
post exeuntes, aperiant ingredientibus, et advenientes
nuntient abbati. »  Ex Regula Cujusdam ad virgines <note>(Cap. 3)</note>:
 « Portariae seu ostiariae monasterii
tales esse debent, quae omnium simul mercedem aedificent; <hi>aetate senili,</hi> 
 quibus mundus silet, quae jam
ex praesentibus pompis nihil desiderent. »  Et ex Justiniani
novella 133:  « Ut portae assistant viri aetate
graves et casti, neque non omnium testimonio comprobati. » </p>
<p>Quare autem ad portam senes sint constituendi
explicat Gerardus Belga monachus his verbis:  « Expedit
enim: 1º propter firmandam in perfectione
senum sanctam humilitatem, quando vile vulgo censetur,
et caetera inutilem senem; 2º propter aedificationem,
quando etiam ad portam et in atriis domus
Dei omnes observant loci et incolarum sanctitatem;
3º propter necessitatem, quia oportet ad aditum omnem
<pb n="0902B"/>
hominem excubare circumspectum et vigilem,
qui omnem a coenobio excludat saeculi rumorem,
omnem a porta abigat curiositatem. » </p>
<p>Sed jam pene obsolevit apud monachos tam sancta
et laudabilis consuetudo; vixque offendes unum monasterium
in quo non dicam senex sapiens, sed ne
monachus quidem constituatur ostiarius: quin pro
magno reputatur si fratri laico, sive, ut vocant, converso,
hoc munus injungatur. Quandonam vero desierit,
omnino me fugit. Certe Cluniacensibus jam
olim objecerant Cistercienses, quod in hac parte a
Regulae praescripto deflexissent: quibus Petrus Venerabilis
ad S. Bernardum scribens ita respondit <note>(Lib. I,
epist. 28)</note>:  « Nos autem ad portam portarium cur poneremus,
qui nec portam habemus? Portae quippe nostrae
non clauduntur per diem, sed assidue patentes,
sine personae discretione, introitum advenientibus
praebent. Nec necesse est aliquem pulsare, nec necesse
est aliquem clamare, quia non tantum murorum
<pb n="0902C"/>
aditum, sed etiam hospitii introitum apertum invenit,
et illico recumbens, universa parata reperit.
Ne cogantur vero fratres extra domos proprias manere,
sapientem et honestum famulum juxta manere
et jacere faciamus, qui meridianis horis, sive
illis quibus ostia cuncta monasterii ex consuetudine
clauduntur, pulsantibus vel clamantibus non tantum
vocis clamore quantum obsequii exhibitione respondeat. » 
Singulare prorsus exemplum, cui an
simile reperire sit valde ambigo. Longe alia erat in
monasterio ad Jordanem sito agendi ratio; in eo siquidem,
teste Sophronio in Vita S. Mariae Aegyptiacae,
c. 5 <note>(Lib. I de Vit. Patr.)</note>:  « Regia nunquam
aperiebatur, sed semper erat clausa, et absque ulla
perturbatione monachi cursum suum explebant: nec
enim erat licitum aperire aliquando, nisi fortassis
monachus propter aliquod opus necessarium adveniebat. » <emph>861</emph> 
 Eadem viguisse consuetudo videtur
in monasterio abbatis Isidori in Thebaide <note>(Pallad.,
Laus. c. 72)</note>, ubi  « erat presbyter janitor, qui nullum
<pb n="0902D"/>
permittebat egredi, neque alium ingredi, praeterquam
si quis vellet usque ad mortem illic permanere,
nusquam progrediens. »  Ipsi vero Cistercienses,
quibus respondebat praefatus Petrus Venerabilis, in
capitulo generali anni 1217 <note>(Lib. Institut., dist. 7,
c. 10)</note> haec diffinierunt:  « Ad ostia claustri in majoribus
congregationibus duo monachi, vel unus
monachus et conversus vicissim sedeant, qui saeculares
claustrum ingredi volentes diligenter et honeste
studeant amovere, ibidem canonicas horas
solventes, qui etiam loqui cum illis poterunt quos ab
ingressu claustri amovebunt, etc. . . . . In minoribus
autem congregationibus unum maturis moribus ad
hoc sufficiat deputari, etc. » </p>
<p> <hi>Qui sciat accipere responsum et reddere.</hi> ] Accipere
responsum, inquit Menardus, est concipere advenientis
voluntatem, quam ab eo sciscitatus fuerit.</p>
<p> <hi>Cujus maturitas non sinat eum vagari.</hi> ] Regula Cujusdam
<pb n="0903A"/>
ad virgines addit <note>(Cap. 3)</note>:  « Fabulis quas ad
portam vel a saecularibus, vel a quibuslibet audierint,
nullatenus aurem accommodent: et si nolentes
audierint, vel intellexerint, nullatenus consodalibus
suis referant. » </p>
<p> <hi>Qui portarius cellam debet habere juxta portam, ut
venientes semper praesentem inveniant.</hi> ] Ex mente ergo
S. Benedicti nullo unquam tempore ab ostio recedere
debet janitor; sed Regula Magistri praescribit <note>(Cap.
95)</note>,  « ut horis quibus oportet in monasterio legere,
seratis regiis, congregationi se jungant, ut legentes
audiunt, et cum ad opus divinum oratorii index sonaverit,
seratis item regiis, ad opus Dei oratorio
praesententur. »  Optima sane institutio, ut nullus ab
officio abesse permittatur.</p>
<p> <hi>A quo responsum accipiant.</hi> ] Non dixit qui monasterii
januas aperiat, neque enim omni venienti monasterii
aditus patere debet, nec nisi post acceptum
ab abbate responsum ostium aperiri: saltem haec
olim erat  « consuetudo Cassinensis monasterii, quod
<pb n="0903B"/>
adventus hospitum undecunque venientium, antequam
intrent, pandatur abbati, vel ipsius locum tenenti, » 
ut scribit Nicolaus de Fractura. Sed et in libro
Usuum Cisterciensium praescribitur <note>(Cap. 120)</note>,  « Quod
si de vicinis vel notis aliquis ad portam venerit,
postquam quid velit cognoverit, extra portam eum
demorari faciat, donec ab abbate quid de eo agatur
cognoscat. Si autem talis fuerit quem nec nuntiare,
nec ibi remanere deceat, intrare et quo vult ire permittat. » 
Huc facit quod in Vita S. Alexandri acoemeti
abbatis lego <note>(Bolland., 15 Januar.)</note>, quod nimirum ad
monasterium Petri fratris sui veniens,  « fratre uno
secum assumpto, januam pulsat. Janitor vero, praestolare,
inquit, tantisper; sine primum ad praepositum
referam, et tunc ingredieris. »  Erat autem ad
januam fenestella, per quam ostiarius venientes respiciebat
et alioquebatur, ut patet tum ex Vita S.
Agili abbatis Resbacensis, cap. 20 <note>(Saec. II Ben.)</note>:
 « Audivit ad <emph>862</emph> portam monasterii veluti plangentis
<pb n="0903C"/>
hominis exilem vocem, apertaque fenestra, quae portae
inhaerebat, cernit ante fores pauperem jacere ulceribus
plenum; »  tum ex Vita S. Eudociae, n. 29 <note>(Bolland.,
1 Mart.)</note>, ubi Philostratus quidam sub monachi
habitu  « progressus ad ejusdem Parthenonis occlusas
fores, cum ostium pulsasset, adfuit puella janitrix
una e loci virginibus, quae aperta non plane fenestella 
januae, per rimulam vocis transmissioni solius
exiliter patentem, alio converso vultu breviter interrogavit
quis et quid ibi quaerens ostium pulsasset?
Ille consueta monachorum formula respondet: Peccator
sum vestrarum precum consortium et benedictionem
petens. » </p>
<p> <hi>Et mox ut aliquis pulsaverit, aut pauper clamaverit,
Deo gratias respondeat, aut benedicat.</hi> ] Concors commentatorum
sententia est S. Benedictum duo hominum
genera designasse, divitum scilicet et pauperum:
nam <hi>pauper clamat, dives pulsat,</hi> ut loquitur Hildemarus.
Quibus proinde duplicem assignat responsionem;
ut pauperi dicatur <hi>Deo gratias,</hi> diviti <hi>benedicat,</hi> 
<pb n="0903D"/>
pro <hi>benedic,</hi> imperative, ut exponit idem Hildemarus;
vel <hi>benedicat me paternitas vestra,</hi> ut Turrecremata,
qui hanc benedictionis petitionem ab ecclesiasticis
personis alicujus auctoritatis duntaxat faciendam
dicit: saecularibus vero vel ecclesiasticis non tantae
auctoritatis <hi>Deo gratias</hi> esse respondendum. Aliter
tamen Smaragdus, Hildemarus, et alii, qui uno ore <hi>Deo gratias</hi> 
 ad pauperes, <hi>benedicat</hi> ad divites seu potentes
attinere asserunt. Et certe moris erat apud
veteres monachos non solum ab ecclesiasticis, sed
etiam ab aliis maxime monachis benedictionem postulare.
Cistercienses utrumque usurpabant, et <hi>Deo
gratias,</hi> et <hi>benedicite:</hi> primum, audito pulsantis sed
clamantis voce aut signo; secundum, cum ad eum
accederent:  « Cum hospes pulsaverit, inquit liber
Usuum <note>(Cap. 120)</note>, responso <hi>Deo gratias</hi> januam aperiat;
et postquam <hi>benedicite</hi> dixerit, humiliter quis
sit vel quid velit ab eo requirat. »  Et infra:  « Quod
<pb n="0904A"/>
si dum hora in ecclesia celebratur hospes ad portam
pulsaverit, more solito <hi>Deo gratias,</hi> et <hi>benedicite</hi> dicat. » 
Eadem exstitit etiam Bursfeldensium consuetudo.</p>
<p>Posset etiam aliter intelligi istud <hi>benedicat,</hi> ut scilicet
ostiarius venienti benedictionem tribueret: solebant
quippe veteres monachi ad aliquod monasterium
hospitaturi venientes, in ipso accessu de foris
benedictionem petere dicentes <hi>benedic,</hi> vel aliquid
hujusmodi, ut patet ex citata Vita S. Eudociae, et ex
Regula Magistri, cap. 1. Cui expositiodi favet antiqua
versio Gallica Joannis <hi>de Précis,</hi> ita reddens, <hi>ou dogne
beneisson;</hi> et alia recentior, <hi>ou qu' il donne quelque
parole de bénédiction.</hi> At prior expositio, quae omnium
fere est commentatorum, praestat, monasticae humilitati
magis consentanea, et ad S. Benedicti mentem
magis accedens. Nam cap. 53 ab obvio hospite vult
peti benedictionem: unde etiam S. Benedictus Anianensis
in sua Regularum Concordia pro <hi>benedicat</hi> legit <hi>benedic.</hi> </p>
<p>
          <pb n="0904B"/>Antiqua alia versio Gallica alium sensum hujus
vocis reddit, quasi <emph>863</emph> janitor aliquam ad Deum
precem funderet, ita nimirum vertit, <hi>ou benere Dieu.</hi> 
Similiter Guido Juvenalis, <hi>ou bénisse comme disant:
Benedicamus Domino.</hi> Idem habet alia recentior Gallica
versio.</p>
<p>Aliter etiam Boherius:  « Hic benedicere ponitur
pro bona verba dicere, ut dicat pulsanti: Bene veneritis;
vel: Benedictus Deus qui vos huc misit. » </p>
<p>Quod vero spectat ad vocem <hi>Deo gratias,</hi> ea olim
utebantur in occursibus et congressionibus Christiani,
uti observat Menardus noster ex S. Augustino in
psalm. CXXXII, et ex Optato Milevitano lib. II contra
Parmen. Usitatam etiam a priscis monachis docet
Haeftenus lib. III, tract. 4, disq. 7. Sed et Boherius
in secundo commentario ad hunc lucum ita scribit:
 « Hoc salutare verbum semper est in ore fratrum,
ut ipse vidi, coenobiorum Patris Benedicti, Cassinensis
scilicet, Sublacensis, et Specus: et est forsan
<pb n="0904C"/>
responsio ad <hi>benedicite,</hi> de quo legitur supra de ordine
congregationis. » </p>
<p> <hi>Et cum omni mansuetudine timoris Dei reddat responsum
festinanter cum fervore charitatis.</hi> ] Ita fero
Orientalis Regula <note>(Cap. 26)</note>:  « Ostiarii cura sit ut
omnes advenientes intra januas recipiat, dans eis
responsum honestum cum humilitate et reverentia,
ac statim nuntians vel abbati vel senioribus quis venerit
et quid petierit, nec ullus extraneorum patiatur
injuriam. »  Alia janitoris munia S. Benedictus non
declarat, quapropter ea aliunde repetere oportet.</p>
<p>Primum erat hospitum cura, eisque praeparandi
cibos, ut docet Hildemarus ad hunc locum his verbis:
 « Antiquitus qui coquinam abbatis faciebant, ipsi
etiam erant portarii; quia tunc non erat multitudo
hospitum venientium ad monasterium; et ideo illi
poterant hoc facere. »  Coquina vero abbatis et hospitum
ex Regula eadem erat. Sed clarius S. Isidorus <note>(Cap. 19)</note>:
 « Ad janitorem pertinebat cura hospitum,
custodia exterorum claustrorum. » </p>
<p>
          <pb n="0904D"/>Alterum erat eleemosynarum distributio, ut videre
est in libro Usuum Cisterciensium <note>(Cap. 120)</note>:
 « Portarius vero debet habere panes in cella sua ad
distribuendum transeuntibus. »  Et infra: Portarius
 « cum servitoribus solet comedere, et solatium ejus
interim portam servare, et eleemosynam transeuntibus
dare: qui solet etiam vasa sua ad colligendas
reliquias ciborum in coquinam deterre, et pulmenta
defunctorum, et caetera quae cellerarius dederit in
ipsis recipere: qui postquam a refectione surrexit,
debet ad portam pauperibus distribuere: quam distributionem
non debet propter subsequens opus Dei
dimittere; sed paucis utens verbis et moderatis,
citius quod inceperat perficere. »  Et in Caeremoniali
Bursfeldensium <note>(Dist. 2, c. 11)</note>:  « Ad officium portarii
pertinet eleemosynas mendicantibus erogare:
unde et reliquias de relectione fratrum, et hospitum
et coquinae colligere debet, et distribuere petentibus. » 
<pb n="0905A"/>
Hinc etiam Hildemarus ad hunc locum: Ostiarius,
 « si pauper fuerit, innuit illi ut ad hospitalem
vadat. »  Qui scilicet <emph>864</emph> prope monasterium ad receptionem
pauperum constructus erat.</p>
<p>Praeterea Regula Magistri ostiariis animalium curam
committit:  « Annonam canum a cellerario ipsi
incipiant, et eis cum aqua vel culinae remanente
juscello ministrent. Animalium intra monasterium
curas, adjuncto in septimana illorum hebdomadariorum
solatio, ipsi impleant, et regiae munditias exerceant. » </p>
<p>Denique in Resbacensi monasterio sub S. Agilo
abbate <note>(Saec. II Ben.)</note>,  « consuetudo talis erat, quod
janitor, ut signum pulsabatur ad completam, confestim
portas monasterii firmans ei claves deferebat. » </p>
<p> <hi>Qui portarius, si indiget solatio, juniorem fratrem
accipiat.</hi> ] In quem locum Richardus de S. Angelo:
 « Per hoc patet quod ostiarius debet esse monachus,
licet in aliquibus monasteriis contrarium observetur;
et male, quia conversatio nostra debet esse secreta,
<pb n="0905B"/>
et a laicorum actibus remota. »  Porro junioris istius
fratris officium erat advenientes abbati nuntiare,
dum senex sapiens remaneret cum hospite, et supervenientium
reciperet responsa: durum enim foret
seni semper currere, quem propter aedificationem et
sapientiam magis deceret ad januam remorari, ut cum
hospite, si tamen id ejus qualitas exigeret, sederet.</p>
<p> <hi>Monasterium autem, si fieri possit, ita debet construi,
ut aqua.</hi> ] Scilicet fons, puteus, aut cisterna.</p>
<p> <hi>Molendinum.</hi> ] Ad molendum triticum.</p>
<p> <hi>Hortus.</hi> ] De quo etiam Regula S. Isidori <note>(Cap. 1)</note>:
 « Hortulus sane intra monasterium sit inclusus, quatenus
dum intus monachi operantur, nulla occasione
exterius evagentur. »  Et infra <note>(Cap. 6)</note>:  « Hortos olerum,
vel apparatus ciborum propriis sibi manibus
exerceant. »  Nihilo tamen minus ad hoc officium unus
specialiter deputabatur; de quo in eadem Regula <note>(Cap. 19)</note>:
 « Ad hortolanum pertinebit munitio custodiaque
hortorum, alvearia apum, cura seminum
<pb n="0905C"/>
diversorum, ac denuntiatio quid, quando oporteat in
hortis seri aut plantari. »  Istud officium laudabiliter
exercuit in Corbeiensi monasterio S. Adalardus,
teste Paschasio; in Laudunensi Lantredus ex Vita
S. Salabergae, et in Rotonensi Condelucus ex libro
de Gestis SS. Rotonensium. <hi>Vide</hi> Udalricum, lib.
III, c. 20.</p>
<p> <hi>Pistrinum.</hi> ] De quo Hildemarus:  « Pistrinum quasi
pilitrinum, quia pilo antea tundebant granum: unde
et apud veteres non molitores, sed pistores dicti,
quasi pinsores, a pinsandis granis frumenti; molae
enim usus nondum erat, sed granum pilo findebant:
unde et Virgilius:
<l>Nunc torrete fruges flamma, nunc franxite saxo.</l> 
Ubi pistrinum a molendino distinguere videtur. Et
certe:  « Antiquitus ipsum molendinum vocabatur
pistrinum, eo quod frumenta non molebantur, sed
tundebantur, »  inquit Paulus Augustinus a Janua,
qui etiam scribit in nullo Cassinensi codice ms. reperiri
<pb n="0905D"/> <hi>pistrinum.</hi> 
 Praeterea S. Isidorus artem pistoriam
a confectione massae et panis distinguit in Regula <note>(Cap. 19)</note>,
ubi illam laicis, istam fratribus committit:
 « Ars pistoria ad laicos pertinebit; ipsi enim
triticum purgent, ipsi ex more <emph>865</emph> molant. Massam
tantumdem monachi conficiant, et panem sibi propriis
manibus ipsi faciant. Porro pro hospitibus et
infirmis laici faciant panes. »  Ex his forte suspicabitur
nonnemo additum esse in Regula <hi>pistrinum,</hi> 
maxime cum desit in codicibus Cassinensibus: exstat
tamen in vetustissimo codice Oxoniensi, in
textu Hildemari, et Smaragdi Floriacensis, in Concordia
Benedicti Anianensis, et omnibus nostris
mss. Sed quidquid sit, certe utrumque a nostris usitatum
fuit; nam et granum molebant sive tundebant,
et farinam ipsi miscebant; ut patet ex supradictis
ad caput 48, et insuper ex mss. Germaniae Consuetudinibus,
in quibus lego:  « Fratres interdum generaliter
intrant pistrinum, pastamque propriis manibus
<pb n="0906A"/>
praeparant, et temperant ad faciendos panes. » 
Quinimo pistoris officium hebdomadatim exercebant,
ut vidimus supra, cap. 46, patetque ex Vita S. Stephani
abbatis Obazinensis, lib. II, num. 54; communiter
tamen id munus uni alicui committebatur, quod
in Gellonensi monasterio summa cum humilitate
exercuit S. Guillelmus, ejusdem loci fundator et monachus.</p>
<p> <hi>Vel artes diversae intra monasterium exerceantur.</hi> ]
Tale erat Fuldense coenobium sub Sturmio abbate,
teste Eigile abbate in ejus Vita, num. 20; tale Flaviacense
sub S. Geremaro, ex ejus Vita, num. 25;
tale Solemniacense ex Vita S. Audoeno in Vita sancti Eligii;
tale Lesciense ex Vita S. Hiltrudis, num. 3; tale
Centulense ex Hariulfi Chronico, lib. II, cap. 7; tale
Talipiacum ex gestis S. Aldrici, num. 28; tale Sanctigallense
ex antiqua ejus delineatione; tale denique
Divionense S. Benigni ex ejusdem Chronico. Talia
etiam construi volebat monasteria Moguntinum
sub Carolo Magno concilium, S. Benedicti praeceptum
<pb n="0906B"/>
renovans his verbis <note>(Can. 20)</note>:  « Dignum et necessarium
est, ut missi per quaeque loca directi simul
cum episcopo uniuscujusque dioecesis perspiciant loca
monasteriorum canonicorum pariter et monachorum,
similiterque puellarum, si in apto et congruo loco
sint posita, ubi necessarium commodum possit acquiri,
quod ad utilitatem pertinet monasterii, sicut in
S. Regula dicitur: Monasterium autem ita debet
constitui, ut omnia necessaria intra monasterium
exerceantur, ut non sit necessitas monachis vel clericis
vagandi foras, quia omnino non expedit animabus
eorum. »  Favet quoque Regula Magistri <note>(Cap.
95)</note>:  « Omnia necessaria intus intra regias esse
oportet, id est, furnum, macinae, refrigerium, hortus,
et omnia necessaria, ut non sit frequens occasio,
propter quam fratres multoties foras egressi, saecularibus
mixti, forte a religiosorum oculis visi, ad
damnationem potius nostram ab eis pro angelis
adoremur, et <hi>benedicite</hi> nobis non meritis indigne
<pb n="0906C"/>
dicatur. »  Atque haec erat veterum monachorum
praxis, quam videre est apud Rufinum, de monasterio
Isidori abbatis sic loquentem <note>(Lib. II de Vitis Patr.
cap. 17)</note>:  « Vidimus et apud Thebaidam etiam Isidori
nominatissimum monasterium, amplissimis spatiis
circumseptum, muroque circumdatum, in quo
habitantibus viris larga praebebantur habitacula.
Intrinsecus putei plures, horti irrigui, omnium quoque
pomorum arborumque paradisi, <emph>866</emph> et quaecunque
necessaria usibus erant, sufficienter, imo et
abundanter provisa; ob hoc ut nulli monachorum
habitantium intrinsecus necessitas ulla fieret exeundi
foras ad aliquid requirendum. » </p>
<p>Porro S. Benedictus praedicta omnia non absolute
requirit, sed conditionate, <hi>si possit fieri;</hi> cujus mentem
ita explicat Hildemarus <note>(Hist. Gallic. Ord. S.
Ben. lib. III, c. 28)</note>, ut si praedictorum nonnulla
duntaxat desint, nihilominus construatur monasterium;
sicque S. Berta in territorio Rhemensi monasterium
cum omnibus quae praecepit S. Benedictus
<pb n="0906D"/>
aedificavit, uno excepto molendino, quia deficiebat
aqua. Sin autem praedicta omnia defuerint, non aedificetur.</p>
<p>Cum vero aliquis monasterium aedificare cogitat,
quatuor ex Hildemaro providere debet. Primum ut
locus in quo construitur nullum potiatur impedimentum
a regibus, principibus, episcopis, aliisque
magnatibus: qui proinde ab hujusmodi aula remotus
sit. Hujus rei eximium habemus exemplum in Vita
S. Frodoberti abbatis Cellensis <note>(Saec. II Ben.)</note>, qui
 « quanquam plurimi nobilium regionis sanctitati
ejus familiarissime cohaererent, ineptum tamen duxit
a quoquam illorum partem agri vel praedii postulare;
non sibi solum, sed etiam posteris consulens,
ne religiosa fraternitas, quam ipse in sacro
habitu aggregare capiebat, a quolibet saecularium
pro loco suae habitationis quid inquietudinis vel
molestiae pateretur. » </p>
<p>
          <pb n="0907A"/>Secundum, ut monasterium sit ab iis locis remotum,
 « Ubi feminae, aut clerici, vel laici causa officii
faciendi veniunt, »  hoc est iis in locis in quibus
causa devotionis aut peregrinationis fit concursus
populorum; quia exinde non parum turbatur quies
monachorum: unde etiam aliquando exosa majoribus
nostris si sic loqui fas sit, sanctorum miracula
legimus, eo quod ad suas ecclesias populorum turbas
invitaret, ut de Sarlatensibus monachis scribit Gaufredus
in Chronici lib. I, quod scilicet S. Pardulfi
corpus  « illic multarum signis virtutum populorum
turbas invitans, monachis tunc ibidem religiosis
nauseam ingerebat. »  At omni prorsus admiratione
dignum videtur quod de S. Hidulfo hanc in rem legimus
in Chronico Senoniensi, in cujus templo cum
meritis S. Spinuli frequentia virtus divina patraret
miracula,  « S. Hidulfus suae inquietationis molestiam,
quam ab advenientibus sustinebat, ferre non valebat;
licet monasterio suo pro virtutibus sancti, et salinarum
quaestu aliquid emolumenti conferri ab illa gente
<pb n="0907B"/>
videretur. Vir igitur B. Hidulfus, qui pro divitiis
mundi acquirendis paupertatis onus sibi non assumpserat,
videns se et suos a proposito suo non modicum
affluentia populi deviare, auxilium divinum
super hoc duxit requirendum. Ecclesiam tandem
B. Gregorii, baculo artus sustentante, ut jam erat
vigiliis, et orationibus, et jejuniis satis attenuatus,
lento gradu pervenit; doloremque se prementium
populorum corde concipiens, cum ad sepulcrum dilecti
sui Spinuli pervenisset, orationi incubuit, et
quasi vivo loqueretur, sic ait: Gratias agimus Deo
Salvatori, o frater Spinule, quod miraculis fidem
facientibus, te divinae majestati adstare <emph>867</emph> certissime
credimus, etiam naufragia praesentis saeculi
evasisse te, ac coelesti gloria potiri gaudemus. Sed
si frequentia populorum, quam Deus per te huc
confluere fecit, aliquandiu pressi fuerimus, non modicum
a via regia, quae ducit ad vitam, nos declinare
videbis. Unde te illa obedientia, quam dum viveres
<pb n="0907C"/>
nobis intaediabiliter exhibere solebas, admonemus et
exhortamur in Domino, ut affluentem et omnium
bonorum largitorem Deum pro nobis interpelles, ut
repressa inquietudine gentium, et praesentis vitae
fluctuationibus amotis, cursum coelestis vitae expedito
gressu nobis liceat peragrare. »  Addit chronographus:
 « Videres mortuum, quasi viveret, magistro
jubenti obedire, cessantibus signis miraculorum,
etc. »  Istud exemplum ad morum aedificationem fusius
referre libuit. Similes querelas monachorum
Casae Dei adversus S. Robertum refert Bertrandus in
tripartito libro miraculorum S. Roberti, dist. 2, n. 8;
nam cum ille plurimis coruscaret signis, ex quibus
divina turbarentur officia,  « Majores natu et ferventiores
spiritu ad B. viri sepulcrum accedentes,
hujusmodi sermonibus eum convenisse feruntur:
Hos, inquiunt, domine pater eremi, squalores vestro
ducatu optavimus, et ut delictorum veniam et Redemptoris
gratiam consequeremur, gaudentes intravimus:
praesentium miraculorum abundantia tanta
<pb n="0907D"/>
nobis succressit divinorum officiorum inopia, ut nec
peccata nostra plangere, nec divinas laudes valeamus
decenter exsolvere; vestra ideo nobis impetrent
merita, ut his diebus importunitatibus sopitis, cum
tranquillitate sic Christo Domino serviamus, ut in
futuro veniam delictorum invenire valeamus. Proinde
interim cautum est ne quis infirmorum ad sepulcrum
accederet, quoniam nec ei amodo valvae
aperirentur, nec obsequia praeberentur. »  His adde
quod de Grandimontensibus narrat Fremonus, scilicet
 « Petrum secundum Grandimontis abbatem, cum
certatim concurrere turbas videret ad sepulcrum
S. Stephani, sancto quodam zelo inflammatum expostulasse
cum sancto, verbis tamen reverentiae plenis,
quod quam iis praecepisset quietem, ipse turbatum
iret: ac demum rogasse, imo simplici quadam
innocentia impetrasse, ut desineret miracula patrare,
se alioquin ossa ejus refossurum, et in aquam abjecturum.
<pb n="0908A"/>
Paruit sanctus successoris imperio, neque,
quoad ille vixit, miraculum ullum amplius fecit.
Postea Petrus quartus prior cum multa alibi accidere
miracula S. Stephani invocatione audiret, veritus ne
ea turbam denuo ad Grandimontensem ecclesiam excirent,
sancti ossa e tumulo clanculum eximit, atque
in claustro recondit, quasi minus exauditum iri
preces crederet, quae ad ipsas reliquias non essent
conceptae. »  Aliquid hujusmodi referunt de S. Bernardo
et aliis quibusdam sanctis.</p>
<p>Tertium est, ut monasterium eo in loco construatur,
ubi sit <hi>aqua, silva,</hi> et caetera quae hic enumerat
S. Benedictus, quaeque raro offendes in urbibus, in
quibus proinde monasteria difficilius sunt construenda.
Et certe S. Benedictus nulla aliquando in civitatibus
exstruxisse monasteria legitur <note>(Lib. II Dial.)</note>:
Duodecim quidem in Sublacensi solitudine, unum in <emph>868</emph> 
 Cassino monte, alterum juxta urbem Terracinam
aedificata ab eo scribit S. Gregorius papa, nullum
intra civitatis alicujus muros. S. Maurus in Gallias
<pb n="0908B"/>
profectus ad Florum, monasterium illi aedificare
cupientem dixisse fertur <note>(In ejus Vita, saec. I)</note>:  « Observatio
ordinis nostri summam deposcit quietem
et securitatem. »  Similiter cum Ansoaldus Pictavorum
episcopus S. Filibertum <note>(Vit. S. Filib., saec. II)</note> 
 « vellet secum retinere in urbe, et S. Filibertus semper
desideraret eremi vastitatem, largiente Domino, Herio
maris insulae locavit coenobium. »  Atque hic passim
fuit Majorum nostrorum usus, qui vix ullum in urbibus
coenobium constituisse leguntur. Cistercienses
praesertim id prae caeteris vitasse videntur; nam et in
antiquis eorum Institutis haec reperio <note>(Cap. 1)</note>:  « In
civitatibus, in castellis aut villis, nulla nostra construenda
sunt coenobia, sed in locis a conversatione
hominum semotis. »  Idem statutum renovant in Institutionibus,
ubi et illud addunt <note>(Dist. 1, c. 1)</note>:
 « Omnesque ecclesiae ordinis nostri in honorem B.
Mariae fundentur et dedicentur. » </p>
<p>Quartum est, ut qui novum aliquod monasterium
<pb n="0908C"/>
fundat, illud sufficienti ad victum vestitumque monachorum
illic degentium reditu dotet: ex eorum
quippe defectu saepenumero oriri solet inter fratres
murmurandi, forisque vagandi occasio, eoque respexisse
videtur S. Maurus, cum tam sua quam suae
congregationis auctoritate in suo Andegavensi monasterio
numerum centum quadraginta monachorum
praefixit, quem nec minuere liceret, nec excedere,
 « quoniam, inquit Faustus, et res quae jam tunc ibi
delegatae erant tantorum fratrum numero in his quae
necessaria erant, sufficiebant, et si amplior esset
numerus, occasionem patiendae necessitatis forte inferre
potuisset. »  Quare et Cistercienses in lib. Institutorum <note>(Cap. 12)</note> 
 volunt, ut  « duodecim monachi
cum abbate tertio decimo ad coenobia nova transmittantur,
nec tamen ibi destinentur, donec locus libris,
domibus, et aliis necessariis aptetur: libris
duntaxat Missali, Epistolari, Textu, Regula, libro
Usuum, Psalterio, Hymnario, Collectaneo, Antiphonario,
Lectionario, Graduali; domibusque, oratorio,
<pb n="0908D"/>
refectorio, cella hospitum, et portarii: necessariis
etiam temporalibus, ut et vivere, et regulam ibidem
statim valeant observare. »  Idem repetunt in libro
Institutionum, dist. 1, c. 6. Idem etiam decernunt
Carthusienses in nova Collectione Statutorum, part. II,
c. 21, n. 3. Verum, sicut cavendum ne monasterio
fundando desint necessaria, ita vicissim providendum
est ne abundent superflua. Praeclara sunt hanc
in rem monita quae suis Corbeiensibus in Saxonia
tum primum positis dabant eximii abbates S. Adalardus,
et germanus ejus Venerabilis Wala <note>(Lib. I
de vita Walae, c. 18, saec. IV)</note>, cum monasterii fundamenta
jacerent:  « Tria ista, inquit Paschasius,
omnino monebant, ne rebus multum ditescere gauderent,
neque divitias appeterent, ut in eis cor apponerent:
sed omnino delicias et voluptates, ac si
venena fugerent: ad ultimum, ne ullis ac si pro religione
honoribus et fastu delectarentur superbiae,
<pb n="0909A"/>
ne forte ex toto latescerent, et in vacuum deperirent,
sicut in Galliis multas deperiisse ecclesias
bene olim fundatas cernimus. »  Et infra <note>(Cap. 19)</note>:
 « Monebant <emph>869</emph> enim ne aut nos (Corbeienses
Franciae) aut illi (Corbeienses Saxoniae) res non
necessarias susciperemus, neque facultatem habere
amplam ambiremus, quasi pro Dei religione: sed
rebus ac possessioni ecclesiae modum imponeremus,
ne digitum illi ultra extenderent, monente propheta,
aut agrum agro usque ad terminum loci absque
concupiscentiae fine copularent. » </p>
<p>Praeterea Justinianus imperator sancivit <hi>(Novella
5)</hi>,  « ut quocunque tempore et quocunque loco
quis aedificare venerabile monasterium voluerit, non
prius licentia sit hoc agendi, quam Deo amabilem
locorum episcopum advocet. At ille extendat manus
ad coelum, et per orationem locum consecret Deo,
figens in eo salutis nostrae signum (dicimus autem
adorandam et vere honorandam crucem), sicque inchoet
aedificium, bonum utique quoddam in hoc et
<pb n="0909B"/>
decens fundamentum ponens: hoc itaque principium
piae venerabilium monasteriorum fabricae fiat. »  Quibus
in verbis duo licet advertere: primum nullum
absque episcopi licentia construendum esse monasterium;
alterum antequam inchoetur apponendam
esse eo in loco crucem, ubi aedificandum est, praesertim
ubi altare collocandum est. Utriusque praxim
videre est in Actis sanctorum passim <note>(Saec. II)</note>, prioris
quidem in Vita S. Humberti confessoris, qui  « impetrata
Cameracensis episcopi licentia »  Maricolense
coenobium condidit; et in Vita S. Aicadri, qui in
episcopatu Pictaviensi idem praestitisse dicitur cum
permissione Ansoaldi episcopi, ut pote qui  « ad plene
erat eruditus, canones etiam non ignorabat: legerat
enim ne quis in alicujus episcopio ecclesiam construeret,
altare erigeret, sine licentia sui episcopi; » 
et in Vita Rabani <note>(Saec. IV, part. II)</note>,  « qui per cellas
quoque fratrum sibi commissorum et per alia multa
loca ad se pertinentia, in quibus prius non erant,
<pb n="0909C"/>
ecclesias cum permissione episcopi sui construxit,
quas collectis undecunque SS. reliquiis, eorum nomine
et honore consecrari fecit. »  <hi>Vide</hi> Vitam S. Theuderii
abbatis Viennensis, n. 7, saecul. I, p. 680.
 « Posterioris habemus exempla in antiquis Patrum
Apophtegmatis <note>(Mon. Eccles. Graec. tom. I)</note>, in quibus
S. Antonius, reperto ad construendum monasterium
loco, dixit:  « Oremus, atque hic statuamus crucem,
ut ibidem aedificent, qui aedificare volunt; »  in Vita
S. Botulfi abbatis, ubi anonymus loquens de constructione
monasterii Ikanhoensis ab eo facta <note>(Saec. III
Ben.)</note>,  « in Christi, inquit, cruce praefigitur signum
coelestis potentatus, et construitur aula divini incolatus; » 
in Historia translationis S. Viti Corbeiam,
n. 11, ubi de constructione Corbeiae Saxonicae <note>(Saec.
IV, part. I)</note>:  « Venerunt ergo anno 822 dominicae
Incarnationis, sub die 8 idus Augusti, regnante Ludovico
serenissimo Augusto XI anno, ad locum memoratum:
circumspectoque ex omni parte, et undique
circuientes, prostrati in orationem decantaverunt
<pb n="0909D"/>
psalmos ad hoc officium pertinentes; et postquam
compleverunt litaniam et orationem, jactaverunt
lineam, et infixerunt paxillos, et coeperunt mensurare
prius quidem templum, inde habitationes fratrum . . .
et primum petierunt episcopum, ut veniret, ut sanctificaret
locum, vexillumque S. crucis in loco altaris
poneret, nomenque <emph>870</emph> ut Corbeia vocaretur aptaret. » 
In Vita S. Stephani abbatis Obazinensis,
lib. II, n. 9 <note>(Misc. Baluz. tom. IV)</note>, qui  « quotiens
aliquem locum aedificaturus esset, assumpta cruce
et aqua benedicta, cum paucis fratribus ibi pergebat,
permensaque tellure juxta quod futuri aedificii qualitas
vel quantitas exegisset, ubi altare fundandum
esset, ibi crucem figebat, etc. »  Porro ipsa crux aut
ab ipso episcopo prius invitato apponebatur, ut in
Historia translationis S. Viti Corbeiam, aut saltem
prius ab eodem benedicebatur, uti colligimus ex
eadem Vita S. Stephani Obazinensis, lib. I n. 7,
<pb n="0910A"/>
cujus cum duo ex discipulis ad Lemovicensem episcopum
accessissent, ille  « benedicens eis crucem,
quam ei detulerant, consecravit; eisque cum aqua a
se benedicta tradidit, dans potestatem missam celebrandi,
et monasterium construendi: ita duntaxat ut
morem a Patribus traditum per omnia sequerentur. » 
Haec omnia fuse referimus, ut inde appareat quanta
religione majores nostri in condendis coenobiis procederent;
qui non solum in monasteriorum, sed in
cujuslibet aedificii constructione primum non ponebant
lapidem, quin prius solemniter divinum implorassent
auxilium: quod praesertim videre licet in praefata
Vita S. Stephani Obazinensis, lib. II, n. 18, ubi
de aedificatione novae basilicae coenobii Obazinensis
haec habentur:  « Sequente feria 6, quae est ante Palmas,
omnes a monasterio usque ad locum aedificationis,
cum cruce et aqua benedicta devote procedunt,
dictisque litaniis, et psalmis ad hoc pertinentibus,
mox ab episcopo et abbate, atque electo operis magistro
cum invocatione trinae majestatis primus lapis
<pb n="0910B"/>
in fundamentum deponitur, etc. » </p>
<p>Ad ipsius monasterii dispositionem quod spectat,
illud observare solebant ut ecclesia in parte Aquilonari
posita, Orientem in superiori parte, ubi altare
principale collocari consuevit, respiceret; in inferiori,
ubi janua, Occidentem. Dormitorium fratrum,
sub se habens capitulum, ad Orientem construeretur.
Cella hospitum ad Occidentem prope januam monasterii,
ut hospitibus interiora monasterii loca penetrandi
fas non esset. Ad meridiem vero refectorium,
coquina in inferiori parte refectorii ab ecclesia, praesertim
a choro remotissima: atque inter haec omnia
claustrum. Cella novitiorum, et cella infirmorum,
utraque in modum alterius monasterii separata erat
a locis regularibus. Saltem ita fere videre est in antiqua
delineatione monasterii S. Galli. Romani tamen
claustrum contra occidentalem plagam collocabant,
ut docet Candidus in Vita Venerabilis Eigilis Fuldensis
abbatis. <hi>Vide</hi> Vitam Ansegisi abbatis Fontanellensis,
<pb n="0910C"/>
n. 9. Unum hic addo de dormitorio ex gestis
S. Aldrici episcopi Cenomanensis, qui in monasterio
a se constructo  « dormitorium novum decenter compositum
fecit, et in ipso dormitorio absidam in orientali
parte mirifice construxit, et in ea altare construxit
et erexit; ipsam vero absidam una cum
praedicto altare in die IV iduum Septembris, una cum
suis reliquiis, in honore S. Benedicti confessoris praecipui
solemniter consecravit. » </p>
<p> <emph>871</emph> <hi>Ut non sit necessitas monachis vagandi foras,
quia omnino non expedit animabus eorum.</hi> ] Imo omnino
perniciosum, ut clare demonstrat Petrus Damiani
his verbis <note>(Opuscul. 12, cap. 11)</note>:  « Ut pauca
referantur e multis, monachus in itinere positus tenere
jejunium nequit, quia hospitalis ei humanitas
noh permittit; non sapienter psallit, quia obambulantis
comitatus eum loquacitas impedit; nocturnis
non insistit excubiis, quia secretum deest singularibus;
flectendis genibus non insudat, quia sanctae devotionis
studio labor itineris non concordat; nequaquam
<pb n="0910D"/>
sub silentii censura constringitur, quia frequenter
emergentibus causis, invitus etiam per multiloquia
defrenatur, etc. »  <hi>Vide</hi> ejusdem opusculi cap.
12, 13 et 14, et opusculi 27 cap. 3 et 5. Praeclare
etiam idem argumentum prosequitur Petrus Blesensis
epistola 134. Nota est omnibus sententia, quam
sancto Antonio tribuunt sanctus Athanasius in ejus
Vita, cap. 53, et Sozomenus libro I Histor. cap. 13,
abbati Moysi Rufinus libro III de Vitis Patrum num.
109, quod piscibus aqua, hoc monachis claustrum:
quemadmodum ergo piscis extra aquam cito exstinguitur,
sic monachus extra monasterium facillime
perit: adeo ut non mirum sit quosdam Patres etiam
consolandorum parentum causa egressum e claustro
suis denegasse. Praeclarum habemus ea de re Petri
Blesensis in praefata epistola testimonium:  « Juxta
doctrinam Hieronymi: Sis honestus in domo, sis rarus
in publico, si aegrotaverit aut obierit aliquis de tuis
<pb n="0911A"/>
parentibus, non sit tibi eorum aegritudo, vel mors
egressionis occasio; sine mortuos sepelire mortuos
suos. Fallax et proditoria est affectio parentelae.
Carnalis amor extra Dei amorem cito te capiet, et
affectio mundi, quae jam in te aruerat, in perniciem
animi revirescet. »  Multa jam ea de re diximus ad
cap. 4, quibus etiam addere liceat istud S. Anselmi
ad Mabiliam sanctimonialem scribentis <note>(Lib. III, epist.
127)</note>:  « Filia mea, in quo indiges visitare aliquos propinquos
tuos? cum ipsi nullo modo egeant consilio
et auxilio tuo, nec tu aliquod consilium aut auxilium
accipies ab illis ad propositum et professionem
tuam, quod non invenias in claustro tuo. Divisum est
propositum vitae tuae a conversatione illorum: nec
illi fient propter te monachi, nec tu redibis propter
eos ad saecularem vitam . . . . Si ipsi volunt te videre,
aut egent aliquo modo consilio tuo aut auxilio, veniant
ad te; quia illis licet vagari et discurrere per
diversa: tu noli ire ad eos, quia tibi non licet exire
de claustro, nisi ea necessitate quam Deus testetur. » </p>
<p>
          <pb n="0911B"/>Quod si non decet monachos parentum ergo exire
de claustro, multo minus pro aliis pietatis operibus.
Unde etiam Regula S. Stephani Grandimontensis <note>(Cap. 35)</note>:
 « Cellas quoque causa procurandi pauperes
exire non debetis; nullus enim meliores pauperes
valet procurare, quam Martha procurabat, Deum
videlicet procurando: nec tamen Jesus Christus
dixit Mariae pedibus suis assidenti: Surge, adjuva
illam. »  Et alibi:  « Vobis praecipimus ne causa faciendi
praedicationem, solitudinem <emph>872</emph> exeatis;
dum enim manetis in eremo, et cavetis a saeculo, lumen
est super candelabrum, id est vita bona, quae
illucescit fideli populo; ut enim B. ait Gregorius <note>(Cap. 48)</note>:
Vita justi viva praedicatio. »  Ac tandem <note>(Cap. 49)</note>:
 « Praeterea vobis praecipimus ne causa
audiendi praedicationem eremum exeatis: constat
enim quod Joannes Baptista manebat in eremo dum
Jesus Christus praedicaret in terris; nec tamen dicit
Evangelium inde Joannem exiisse, ut Domini praedicationem
<pb n="0911C"/>
audiret. »  Idem dicendum est de peregrinationibus
quas devotionis aut poenitentiae causa
nonnulli suscipiunt. Unde et S. Bernardus monachum
quemdam a peregrinationis proposito, quam de licentia
sui abbatis inceperat, dehortatum ad suum remisit
monasterium <note>(Epist. 319)</note>:  « Rectius judicantes,
inquit, ad ejus abbatem scribens, quantumlibet
reum in suo monasterio monachum poenitentiam
agere, quam foris vagando provincias circumire; neque
enim terrenam, sed coelestem requirere Jerosolymam
monachorum propositum est, et hoc non pedibus
proficiscendo, sed affectibus proficiendo. Et
Gauffridus abbas Vindocinensis <note>(Lib. IV, epist. 21)</note>:
 « Fides utique monasticae professionis eundo Jerusalem
observari minime potest, sed violari. Jerusalem
etenim ire sicut indultum est laicis, sic interdictum
est monachis ab apostolica sede: quod novi ego ipse
sicut ille cujus aures erant ad os domini Urbani papae,
cum et eundo Jerusalem peregrinari praeciperet
laicis, et ipsam peregrinationem monachis prohiberet,
<pb n="0911D"/>
etc. »  Exstat ea de re decretum concilii Eboracensis
anno 1195 <note>(Can. 13, apud Spelm.)</note>. « Exigit
professio religiosae sanctitatis, ut monachi, et canonici
regulares, et moniales religiosae, et religiose et
regulariter conserventur. Ut ergo eis adimatur opportunitas
evagandi, prohibemus ne redditus, quos
obedientias vocant, ad firmam teneant, nec iter peregrinationis
arripiant. »  Similiter et concilium Londonense
anni 1200 vetat ne monachi  « obtentu peregrinationis
claustrum egrediantur. »  <hi>Vide</hi> S. Lanfranci
epist. 57, et S. Anselmi lib. III, epist. 130.</p>
<p>Quid quod ne quidem ad procurandas res monasterii
temporales monachos foras exire probaverunt
nonnulli? Certe ea videtur fuisse mens S. Gregorii
papae, ut colligimus ex epistola ad Petrum subdiaconum
Siciliae, qua praecipit ei ut exteriorem curam
monasterii Fausto commendet, quia, inquit <note>(Lib. I,
epist. 67)</note>,  « sicut studii nostri condecet, et litigiis
<pb n="0912A"/>
foralibus monachos submovere, ut divinis ministeriis
pie ac solerter invigilent, ita necesse est nostra
provisione, quemadmodum negotia eorum disponi
debeant ordinare, ne districta mens per varias causarum
curas diffluat. et ad celebrandum opus consuetum
enervata torpescat. »  Et infra:  « Expedit enim
parvo incommodo a strepitu causarum servos Dei
quietos existere, ut et utilitates cellae per negligentiam
non pereant, et servorum Dei memes ad opus
dominicum liberiores existant. »  Haec eadem etiam
erat mens S. Dunstani, qui Wlfinum germanum fratrem
suum  « sibi forinsecus in villarum suarum negotiis
potentem praepositum, ne vel ipse, vel quispiam ex
monastica <emph>873</emph> professione foris vaga etur inepta rei
saecularis discursione, constituit. »  Imo non defuerunt
ex monachis qui, ut omnem foras discurrendi locum
amputarent, possessiones extra monasteria habere
recusarunt, ut de Carthusianis constat ex Statutis Guigonis,
cap. 41; ex antiquis Statutis, parte II, cap. 19;
et ex tertia compilatione Statutorum, c. 3, num. 7;
<pb n="0912B"/>
atque de Grandimontensibus, ex Regula S. Stephani,
et ex ejus Vita, apud Labbeum, tom. II Bibliot. novae.</p>
<p>Denique, una excepta charitatis causa, indecorum
omnino judicabant monachos prodire foras: unde
S. Bernardus monachos dentibus sponsae conferens,
eisque proprietates eorum attribuens <note>(Serm. 93 de
diversis)</note>,  « Indecens est, inquit, si appareant, nisi
interdum forte ad risum; quia nihil turpius est quam
monachus per urbes et castella discurrens, nisi cum
illa cogit, quae operit multitudinem peccatorum:
charitas enim risus est, quia hilaris; laeta quidem,
non tamen dissoluta. »  Sed et hoc quoque cum magna
cautela;  « plerumque enim contingit ut qui propria
non contentus, alienae progreditur saluti consulere,
sui potius cogatur periculum sustinere; cumque alii
velut inter procellosa naufragia palpitanti manum
porrigit, ipsum quoque praecipitem vorax fluctus involvit. »  <hi>Vide</hi> 
 S. Joannem Climacum, gradu 3.</p>
<p>Caeterum quae hactenus a nobis dicta sunt, non
<pb n="0912C"/>
minus abbates, aliosque superiores, quam ipsos fratres
respiciunt: hinc et Gregorius IX in sua pro
Benedictinis Constitutione:  « Cum abbates vel priores
discurrere vel vagari non debeant, volumus ut in
claustro cum fratribus sedeant, et divinis intersint
officiis, maxime vigitiis, capitulo, et collationi, et
aliis divinis officiis cum eisdem, nisi causa remedii
necessaria, vel honesta fuerint praepediti. »  Et Regula
Cujusdam ad monachos <note>(Cap. 20)</note>: Si abbas
 « in curribus et in equis de loco ad locum discurrat,
hic non solum principatu fratrum indignus est, verum
etiam homicida animarum judicandus est, et
alius monasterio ejus praeesse constituatur. Sin vero
non poterint monachi, ab illo exeant, et ille excommunicetur. » </p>
<p> <hi>Hanc autem Regulam saepius volumus in congregatione
legi.</hi> ] Haec verba ad modo praedicta hoc in capite
possunt referri, ut vel inde discant monachi
quantum periculum sit foras prodire: vel ad totam
Regulam, ut vult Bernardus Cassinensis. Et certe
<pb n="0912D"/>
antiquiores monachorum Patres suam in conventu
fratrum Regulam frequenter legi decernunt. Regula
S. Augustini, ex cap. 24, et Tarnatensis singulis
hebdomadis in conventu legebantur. Regula S. Aureliani
et S. Ferreoli semel in mense, scilicet in calendis.
Magister suam quotidie in refectorio legi jubet.
Similiter et Regula Cujusdam ad virgines <note>(Cap. 9)</note>:
 « Ante mensam vero semper capitulum Regulae unum
aut amplius, si abbatissae placuerit, legatur. »  S. Benedictus
autem nullum determinate tempus assignavit
ad lectionem Regulae, contentus dicere ut <hi>saepius</hi> 
in congregatione legatur. Sed antiquus ordinis nostri
usus obtinuit ut aliquid ex ea quotidie, saltem semel
in capitulo <emph>874</emph> pronuntietur, ut videre est in concilio
Aquisgranensi, canone 69, in libello Supplici
monachorum Fuldensium, num. 1, in Vita S. Benedicti
Animensis, in Vita S. Odonis, in mss. Germaniae
Consuetudinibus, in Historia Relationis S. Walarici,
<pb n="0913A"/>
et apud Bernardum Cassinensem, in hunc locum
sic scribentem:  « Hoc in consuetudinem est
conversum apud nos, quod quolibet die unum Regulae
capitulum legatur. Imo debet diligenter exponi
ad ignorantiam crassam tollendam omnino. Novitii
vero totiens debent ruminare legendo, ut totam ex
integro sicut psalterium mente perfecte sciant. »  Sed
et Boherius:  « Apud nos, inquit, in capitulo consuevit
legi quotidie, et qualibet die infra capitulum istius
Regulae, exceptis diebus XII lectionum, et vigiliis
festivitatum, quibus pronuntiatur evangelium homiliae,
ut in vigilia Paschae, Pentecostes, et similibus.
Dividuntur tamen ad instar psalmorum prolixiorum,
prooemium hujus Regulae, cap. 2, 43, 48, 63, 64,
65. Constitutiones vero papales bis in anno legi debent,
et semel in capitulo provinciali. »  Cistercienses
in legenda Regula ita singula distribuebant capita,
ut eam quater in anno percurrerent. Dies autem in
quibus inchoari deberet explicantur his versibus:
<l>
<pb n="0913B"/>Tu Benedicte caput, sequitur vigilia Baptist.</l> 
<l>Crastinus Andochii, tandem festum puerorum.</l> 
Cum vero festum B. Benedicti transferretur, transferebatur
etiam ipsa Regulae inchoatio ex libro Instit.,
dist. 6, cap. 1.</p>
<p> <hi>Ne quis fratrum de ignorantia se excuset.</hi> ] Ex his
postremis hujus capituli verbis recte omnino Bernardus
Cassinensis infert, non modo legendam, sed
insuper exponendam esse Regulam; alioquin de ejus
ignorantia posset se aliquis excusare. Et certe nonnulla
occurrunt in textu Regulae loca quae varios
possunt sortiri sensus, nec facile, ni exponantur, intelligi queunt.
Bernardo lucem praetulerat Hildemarus,
 « quia, inquit, nihil valet illa lectio, nisi fuerit ejus
traditio adhibita. »  Hinc congregata Aquisgrani synodus
decernit <note>(Can. 70)</note>. « ut ad capitulum lectio tradatur
(id est exponatur). Similiter ad collationem, si tempus
fuerit opportunum. »  Et Alcuinus ad fratres Wiremutensis
et Girwensis ecclesiae scribens <note>(Epist. 49)</note>:
<pb n="0914A"/>
 « Vos vero qui estis patres et pastores sanctae congregationis,
docete diligentissime fraterno amore familiam,
quam accepistis regendam, omneque bonitatis
exemplum in vobismetipsis ostendite; saepiusque
Regula S. Benedicti in conventu fratrum propria exponatur
lingua, ut intelligi possit ab omnibus. »  Similiter
S. Dunstanus <note>(In Concord. cap. 1)</note>:  « Residentibus
legatur Regula, vel si dies festus fuerit,
evangelium ipsius diei, de qua lectione a priore,
prout Dominus dederit, dicatur. »  Et Udalricus de
capitulo feriae 5 in Coena Domini <note>(Lib. I, c. 12)</note>:
 « Exposita Regulae sententia, jubente domno abbate,
consurgit camerarius, etc. »  Denique Joannes Trithemius <note>(Praefat. ad lib. Region. claustr.)</note>:
 « Sicut
moris est observationibus Bursfeldensibus, cujus
unionis et observantiae secundum regulam S. Benedicti
sumus, paragraphum unum de eadem Regula,
quae nobis capitulariter ter in anno legi consuevit,
fratribus meis <emph>875</emph> singulis diebus compellor declarare:
super qua subit animum colligere, et de
<pb n="0914B"/>
sanctorum promptuariis mendicare, ut loquens habeam
ad manum quod placeat audientibus. »  His
adde summorum pontificum constitutiones. Gregorius
IX:  « Quia, inquit, in multis monasteriis a
paucis intelligitur Regula cum legitur, praecipimus
ut lectio Regulae, quae legitur in capitulo, propter
minores statim in vulgari exponatur ab ipso qui capitulum
tenet, vel ab illo cui duxerit injungendum. » 
Idem habent Clemens V in sua decretali, et Benedictus
XII in sua constitutione. Hinc Cistercienses
Congregationis Reformatae in Hispania, in capitulo
generali anni 1557, Ludovico de Estrada injunxerunt
ut commentarios super Regulam S. Benedicti scriberet,
 « quibus abbates in capitulis privatis ad illam
exponendam uti possent, »  quemadmodum scribit
Angelus Manriquus in Serie abbatum Palatiolensium.
Hinc etiam forte capiendus est locus ex Beda in Vita
S. Guthberri cap. 16 <note>(Saec. II Ben.)</note>,  « Saepius in coetu
fratrum de Regula disputans, etc. » 
</p>
      </div>

<div>
        <head>CAPUT LXVII. <hi>De fratribus in viam directis.</hi> </head>

<pb n="0913"/>
<p>
          <pb n="0913C"/>Dirigendi fratres in viam, omnium fratrum, vel
abbatis orationi se commendent: et semper ad
orationem ultimam operis Dei, commemoratio omnium
absentium fiat. Revertentes autem de via fratres
in ipso die quo redeunt, per omnes canonicas
horas, dum expletur opus Dei, prostrati solo
oratorii ab omnibus petant orationem, propter
excessus: ne quid forte subripuerit in via visus,
<pb n="0914C"/>
aut auditus malae rei, aut otiosi sermonis.</p>
<p>Nec praesumat quisquam alio referre quaecunque
foris monasterium viderit aut audierit: quia plurima
destructio est. Quod si quis praesumpserit,
vindictae regulari subjaceat. Similiter et qui praesumpserit
claustra monasterii egredi, vel quocunque
ire, vel quidpiam quamvis parvum sine abbatis
jussione facere
</p>
      </div>

<div>
        <head>COMMENTARIUS.</head>

<pb n="0913"/>
<p>
          <pb n="0913D"/> <emph>876</emph> <hi>Dirigendi fratres in via.</hi> ] Acute Petrus Boherius
in utroque commentario hunc locum exponens, et post
eum Haeftenus observant, non sine causa pluralem
hic a S. Benedicto usurpatum esse numerum, quo
tacite saltem innueret solos extra coenobium monachos
sine socio fratre progredi non debere. Et certe
eam fuisse veterum monachorum disciplinam, patet
ex Regula S. Antonii, n. 12; ex Regula tertia SS. Patrum,
cap. 8; S. Macarii, c. 22; S. Pachomii, art. 34;
Orientali, c. 22; S. Basilii fus., c. 39; incerti auctoris,
<pb n="0914D"/>
c. 3; S. Augustini, c. 12; Tarnatensi, c. 2; S. Isidori,
c. 22; ex Vita S. Benedicti, passim; ex Vita S. Samsonis,
S. Eparchii, S. Gregorii papae, auctore Joanne
Diacono, l. I, c. 1l, et ex Vita S. Cuthberti, c. 11.
Hic tamen aliquando cum <hi>uno comite puero</hi> egressus
fuisse dicitur in ejusdem Vitae c. 12. Hanc disciplinam
singulari canone renovavit concilium Aquisgranense
statuens,  « ut soli et sine alio fratre in via non
dirigantur. »  Et Gregorius IX, in constitutione pro
monachis Benedictinis his verbis:  « Inhibemus quoque
<pb n="0915A"/>
districtius ne libera detur monachis evagandi
potestas, nec dent claustralibus licentiam revisendi
saecularia, nisi forte rarissime, et ex causa rationabili,
et ad tempus modicum, matura quoque <hi>societate</hi> 
eisdem ad custodiam deputata. »  Sane hanc monachorum
consuetudinem tanti faciebat S. Gregorius <note>(Lib. X Regist., cap. 22)</note>,
ut Constantinum monachum
a fratribus in abbatem expetitum ideo repulerit, quod
peculiaritati studeret, et quia  « ad monasterium quod
in Piceni provincia situm est, solus pergere sine
aliquo fratrum suorum praesumpsit. Ex qua ejus
actione cognoscimus, inquit, quia si sine teste ambulat,
recte non vivat. »  Constitutiones Coelestinorum
praescribunt <note>(Tract. 1, cap. 12)</note> ut monachi sine
licentia euntes aut soli, carceribus tradantur. »  Hujus
instituti causas habes apud Haeftenum, lib. XI,
tract. 4, disq. 1.</p>
<p> <hi>Omnium fratrum vel abbatis orationi se commendent.</hi> ]
Idem habes in Regula S. Isidori, cap. 22, et Magistri,
cap. 66. Ritum explicat Hildemarus his verbis:
<pb n="0915B"/>
 « Et hoc notandum est, si longa via vadunt, veluti
est ad regem aut etiam in aliquid longe: tunc in capitulum
veniet sive abbas sive caeteri quilibet ambulaverint,
et ibi coram fratribus manifestatur locus
quo pergant, et in illo capitulo prius prosternuntur
fratribus, et commendant se orationibus, et osculantur
omnes. Et tunc in oratorio prosternuntur, et
sic vadunt. Si autem non valde longe vadunt, solummodo
in oratorio petant benedictionem, »  et fratrum
orationes,  « dicentes: Orate pro me, fratres, »  inquit
Richardus de S. Angelo. Id autem tam ex Smaragdo
quam ex Hildemaro, et libro Usuum Cisterciensium,
c. 88, praestare debebant prostrati ante altare, si tempus
ferret; alias tantum incurvati: <emph>877</emph> quamvis
in Franciae monasteriis omni tempore genuflecterent,
cum hoc discrimine quod diebus quibus ex ecclesiae
praescripto genua flectenda essent, etiam prosternerentur,
aliis minime, quemadmodum testatur
Hildemarus. Prostrati vero ex eodem auctore dicebant:
<pb n="0915C"/>
 « Domine Jesu Christe, tu scis fragilitatem
meam, adjuva me in hoc itinere, quatenus hoc iter
obedientiae meae valeam orationibus fratrum sine
offensione peragere. »  Preces dicendas super eos
habes apud Smaragdum et Haeftenum, passimque
occurrunt in antiquis libris. Porro hanc petendae
benedictionis legem tanti faciebant Cistercienses, ut
qui eadem die reversuri illam non flagitarent, hos
panis et aquae poenitentia mulctarent, nisi evidenti
necessitate aut utilitate ordinis excusarentur, quemadmodum
continet libellus antiquarum definitionum,
dist. 10, c. 2.</p>
<p>Duo hic restant circa Regulae textum adnotanda. <hi>Omnium fratrum vel abbatis orationi se commendent,</hi> 
inquit S. Benedictus. 1º Terminus universalis <hi>omnium</hi> 
S. Stephanum abbatem Obazinensem movere potuit,
ut  « in itinere processurus, post generalem fratrum
benedictionem, etiam infimorum se orationibus commendaret. » 
2º Particula <hi>vel,</hi> quam Menardus asserit
hic esse conjunctivam, secundum Bernardum Cassinensem
<pb n="0915D"/>
et Boherium disjunctive accipi debet, propter
improvisos et inopinatos casus urgentesque necessitates,
quae conventum congregari non sinunt,
verbi gratia, cum nocte recumbentibus adhuc in lecto
fratribus, aut per diem extra monasterium laborantibus,
proficiscendum est: quo casu solam abbatis
benedictionem percipi voluerit S. Benedictus: cujus
rei praxim videre est in lib. I Dialogorum S.
Gregorii papae, cap. 2, ubi de Libertino ita habes:
 « Erat pro utilitate monasterii causa constituta: expletis
igitur hymnis matutinalibus, Libertinus ad lectum
abbatis venit, orationem sibi humiliter petiit. » </p>
<p> <hi>Et semper ad orationem ultimam operis Dei commemoratio
omnium absentium fiat.</hi> ] Per ultimam operis
Dei orationem Menardus et Cointius completorii
<pb n="0916A"/>
collectam intelligunt, non ultimam cujuscunque horae
canonicae orationem. Econtra Petrus Boherius
hunc locum exponens ad verbum <hi>semper,</hi>  « id est,
inquit, in omnibus horis canonicis. »  Et ita usus obtinuit
non solum apud nos, sed etiam apud Camaldulenses
et tenacissimos Regulae ad litteram observatores
Cistercienses, teste Juliano Parisio in libro
de prima vivendi ratione Cisterciensium, parte III,
cap. 4, § I. Et ratio est quod sicut absentium ministerium
omnibus in claustro remanentibus proficit,
par quoque erat, ut totius congregationis orationes
absentibus prodessent. Qualis autem esset illa commemoratio,
S. Pater non explicat: unde et varius
ubique usus obtinuit: de quo <hi>vide</hi> Haeftenum, in lib.
II, tract. 4, disq. 3, et Menardum hic.</p>
<p> <hi>Revertentes autem de via fratres, ipso die quo redeunt,</hi> etc.] Ex hoc loco recte inferunt commentatores,
sic omnia a viatoribus peragenda esse negotia,
ut multa adhuc hora revertentes, monasterium ingrediantur
saltem ante completorium. Ita <emph>878</emph> Hildemarus,
<pb n="0916B"/>
Bernardus Cassinensis et Boherius in 1
commentario. Hildemari verba haec sunt:  « Non
dixit S. Benedictus, ipsa nocte qua redeunt, sed ipsa
die, eo quod intentio S. Benedicti fuit ut in die veniat
monachus, quatenus per omnes canonicas horas
ante quas venerit, valeat negligentias suas abstergere:
unde pro hac causa in terra nostra consuetudo
est, et debet etiam fieri, ut tali hora debeat venire,
ut etiam ad completorium paratus esse possit, si aliis
horis non potest, ut hoc capitulum valeat implere,
ne praevaricator suae professionis existat. Aut certe
si non potest tali hora venire, aut vadit ad mansionem
in alterum locum nostrum, si habemus; aut
certe si hoc non potest, tunc maneat ad portam monasterii
in illa nocte, et ibi pro necessitate manducare
illi praeparatur sicut hospiti, aut sicut potest illi
praeparare, ita tamen si non possit in alium locum
ire ad manducandum. Quod si potuerit alium locum
habere, inhonestas est ad portam monasterii manducare. » </p>
<p>
          <pb n="0916C"/> <hi>Ab omnibus petant orationem.</hi> ] Haec oratio fiebat
ante commemorationes ex libro Usuum Cisterciensium,
cap. 78. Boherius tamen in secundo commentario
existimat solam abbatis benedictionem sufficere
egressis et eodem die reversis. Qualis autem esset
illa oratio, habes apud Menardum et Haeftenum,
lib. II, tract. 4, disq. 3.</p>
<p> <hi>Propter excessus.</hi> ] Excessum hic <hi>transgressionis lapsum</hi> 
interpretantur Smaragdus et Bernardus Cassinensis.
Sed Hildemaro <hi>excessus est maxime, ubi
non sponte peccatur, sed cum improvisu,</hi> ad quem
sensum inclinat Boherius, ita ut excessus non a
verbo <hi>excedo,</hi> sed ab <hi>excido</hi> derivetur. Et hunc esse
genuinum S. Patris sensum verba sequentia demonstrant, <hi>ne quid forte subripuerit,</hi> 
 non dicit <hi>commiserit,</hi> 
sed <hi>subripuerit,</hi> id est, non satis advertenti exciderit.</p>
<p> <hi>Nec praesumat quisquam aliis referre quaecunque foris
monasterium viderit,</hi> etc.] Idem praescribunt Regula
<pb n="0916D"/>
S. Pachomii, art. 34, 48 et 49; Orientalis, cap.
23; et Tarnatensis, cap. 2.</p>
<p> <hi>Quia plurima destructio est.</hi> ] Ita fere abbas Poemen
in Patrum Apophthegmatis, tom. I Mon. Eccles.
Graecae:  « Si videris spectacula et audieris sermones,
noli enarrare proximo tuo: est enim bellica subversio. » 
Id plane agnoverat S. Hugo episcopus Lincolniensis <note>(Surius in ejus Vita, cap. 22)</note>,
qui conciliata
inter Angliae et Franciae reges pace, et de modo quo
inita fuisset interrogatus a suis Carthusianis, respondit
contristatus: <hi>Rumores audire et referre etsi licet
episcopis, sed non licet monachis.</hi> </p>
<p> <hi>Quod si praesumpserit, vindictae regulari subjaceat.</hi> ]
Ad quem locum ita declarant Cassinenses:  « Si quis
in hoc notabiliter excesserit, dicat culpam suam in
<pb n="0917A"/>
capitulo, et comedat in terra in pane et aqua in refectorio,
arbitrio praelati toties quoties contravenerit. » 
Reversi tamen omnium rationem abbati reddere debebant,
ut praescribit S. Basilius his verbis <note>(Regul.
fus. cap. 44)</note>:  « Post regressum examinet <emph>879</emph> praepositus
ex itinere reversum, quales fuerint rerum
contractus, cum qualibus viris negotium habuerit,
quos sermones miscuerit, quae fuerint animi cogitationes,
an quamvis diem ac noctem in timore Dei
transegerit, an metu externarum calamitatum perculsus,
aut propria socordia dissolutus, decretorum
aliquid perverterit. Et si quid recte administratum
fuerit, approbando confirmet; si vero error quispiam
irrepserit, cura ac prudenti doctrina corrigatur. Ita
quippe et vigilantiores erunt peregre proficiscentes
fratres propter sollicitudinem reddendae rationis, et
nos videbimur vitam eorum ne absentium quidem negligere. » </p>
<p> <hi>Similiter et qui praesumpserit claustra monasterii
egredi,</hi> etc.] Eodem fere modo loquuntur S. Pachomius
<pb n="0917B"/>
in Regula, art. 36; S. Basilius in Regulis brevioribus,
interrog. 120; S. Ferreolus in Regula, cap.
20; et S. Isidorus, cap. 22. In concedenda autem ista
licentia abbas non nimis facilem exhibere se debet;
sed ad solam monasterii necessitatem aut piam aliquam
utilitatem attendere. Et tunc tam egredientes
quam revertentes abbatis benedictionem excipiant
juxta veterum monachorum morem, quem videre est
<pb n="0918A"/>
in sexta synodo, can. 46; in Poenis incerti auctoris,
apud S. Basilium, n. 1; in Regula S. Fructuosi, cap.
8; in lib. II Dialogorum S. Gregorii papae, cap. 7 et
12, et apud S. Joannem Climacum, grad. 4. Hanc
autem benedictionem edito super egredientes crucis
signo dabant, ut patet tum Poenitentiali S. Columbani,
tum ex Ardone in Vita S. Benedicti Anianensis,
n. 23.</p>
<p>Quod vero S. Benedictus addit <hi>vel quocunque ire,</hi> 
Menardus id intelligit  « de his qui in via diriguntur,
ut tantum ad locum ad quem missi sunt, nec declinando
ad dextram vel ad sinistram recta se conferant. » 
Sed omnes Cassinenses commentatores id interpretantur
de discursu <hi>intra claustra monasterii,</hi> ut
nec vagari per monasterium sine abbatis jussu liceat.
Et certe id non expedit, nec nisi noxium fratribus
esse potest; unde etiam Regula sancti Pachomii <note>(Art. 47)</note>:
 « Nullus neque ambulandi in monasterio,
neque extra murum monasterii procedendi habeat
facultatem, nisi interrogaverit praepositum et ille
<pb n="0918B"/>
concesserit. »  Et Poenae incerti auctoris, apud S. Basilium <note>(Num. 37)</note>:
 « Si quis egressus fuerit ad ostiarium
sive janitorem, si non permissum fuerit ipsi a
designatis praefectis, careat benedictione. Si vero
egressus fuerit ad munitionis prospectum, excommunicetur. » <hi>Vide</hi> 
 Regulam SS. Pauli et Stephani,
cap. 26, et lib. de Antiquis monachorum Ritibus,
cap. 17
</p>
      </div>

<div>
        <head>CAPUT LXVIII. <hi>Si fratri impossibilia injungantur.</hi> </head>

<pb n="0917"/>
<p>
          <pb n="0917B"/> <emph>880</emph> Si cui fratri aliqua forte gravia aut impossibilia
injunguntur, suscipiat quidem jubentis imperium
cum omni mansuetudine et obedientia. Quod
si omnino virium suarum mensuram viderit pondus
oneris excedere, impossibilitatis suae causas ei qui
<pb n="0918B"/>
sibi praeest, patienter et opportune suggerat, non superbiendo,
aut resistendo, vel contradicendo. Quod si
post suggestionem suam in sua sententia prioris imperium
perduraverit, sciat junior ita sibi expedire,
et ex charitate confidens de adjutorio Dei, obediat.</p>
</div>

<div>
        <head>COMMENTARIUS.</head>

<pb n="0917"/>
<p>
          <pb n="0917C"/> <hi>Si cui fratri aliqua forte gravia aut impossibilia injunguntur.</hi> ]
Duo hic distinguit S. Benedictus, gravia
et impossibilia; in quibus hoc intercedit discriminis,
quod gravia sint dura, difficilia, aut quae vix fieri
possunt, nisi cum summo conamine; impossibilia
vero nullo modo. Ita fere Hildemarus, Bernardus
Cassinensis, Nicolaus de Fractura, Boherius, et Turrecremata.
Impossibilia autem cum Boherio triplicis
generis distinguere possumus: 1º juris, ut cum aliquid
contra jura praecipitur; 2º facti, ut Alpes ultra
mare transferre; 3º naturae, ut coelum conscendere,
aut digito tangere. Vel etiam cum Ambrosio <note>(Lib. IV
de Fide, cap. 3)</note> impossibilia in quadruplici differentia
constituere possumus: 1º aliquid est impossibile
per naturam, verbi gratia, ut avis sapientiae disciplinam
assequatur aut artem; 2º est aliquid possibile
quidem per naturam, sed impossibile per infirmitatem:
sic impossibile est infirmo onera deferre
robusti; 3º aliquid est impossibile per imperitiam
aut impotentiam, ut, verbi gratia, idiota litteras doceat;
<pb n="0917D"/>
4º est impossibile per definitionem incommutabilis
propositi, et constantis perseverantiam voluntatis,
atque amicitiae fidem, ut si quis contra legem
Dei vota, etc., agere jubeatur. Verum impossibile
hoc loco non physice, sed moraliter accipiendum
esse censent Menardus et Caramuel.</p>
<p> <hi>Suscipiat quidem jubentis imperium.</hi> ] Nihil omnino
dijudicans inter gravia et levia, possibilia et impossibilia: nihil enim <emph>881</emph> asperum, nihil grave, aut
impossibile perfecte obedienti; et, ut ait S. Basilius <note>(In Reg. a Ruff. transl., c. 82)</note>,
 « qui fideliter et puriter
Deum diligit, et certus est de restributione Domini,
<pb n="0918C"/>
nec sufficere sibi putat ea quae injunguntur;
sed semper augmenta operis quaerit, et majora
quam injunguntur desiderat et exoptat, etiamsi supra
vires esse videatur quod facit. »  Unde etiam
Cassianus <note>(Lib. IV, c. 10)</note>:  « Vera obedientia est quae,
quamvis aliquid difficile ei imperetur, nihil tamen
discutiens sine aliqua cordis haesitatione perficere
nititur et consummare quod jussum est; et pro reverentia
senioris nihil de impossibilitate aut stultitia
praecepti dijudicat; sed plena fide ac devotione quidquid
dictum fuerit, non tanquam ab homine, sed
tanquam a Deo sibi suscipit imperatum. » </p>
<p> <hi>Cum omni mansuetudine et obedientia.</hi> ] Hoc est,
inquit Hildemarus,  « non solum ore dicere non debet
se nolle aut non posse suscipere, sed etiam in vultu
non debet se significare resistere; ut sicut in corpore
ostendit mansuetudinem, ita etiam in mente. » </p>
<p> <hi>Quod si omnino virium suarum mensuram viderit
pondus oneris excedere,</hi> etc.] Recte omnino Bernardus
Cassinensis ad hunc locum:  « Nota, inquit, sensum
<pb n="0918D"/>
litterae; non enim in gravibus seu difficilibus dicit
excusationem aliquam suggerendam, sed impossibilibus
tantum. Et nota quod illud debet esse ita impossibile,
quod et viribus pensatis et pondere oneris,
impossibile sibi vere debeat judicari: onus autem et
vires ex parte negotii injuncti, et ex imbecillitate
obedientiam suscipientis sollicita consideratione pensetur. » 
Idem habet Boherius in utroque commentario.</p>
<p>Quinque etiam in hujusmodi excusatione S. Benedictus
attendi voluit: 1º ut fiat <hi>patienter,</hi> hoc est
cum humilitate, ut loquitur Hildemarus; 2º <hi>opportune,</hi> 
<pb n="0919A"/>
id est suo loco, secreto, non palam; 3º <hi>non superbiendo,</hi> 
quasi respuendo quod fuit a majore imperatum; 4º <hi>non
resistendo,</hi> id est renuendo in facie ea implere quae
fuerunt jussa; 5º <hi>non contradicendo,</hi> alta et aperta
voce clamando ea non esse facienda.</p>
<p> <hi>Prioris imperium perduraverit.</hi> ] Per priorem hoc
loco Menardus intelligit seniorem, quem juniori opponit
dicens: Sciat junior ita sibi expedire. Sed
refragatur Boherius, cum omnibus quas viderim tam
antiquis quam recentioribus Gallicis versionibus, quae
omnes priorem hic interpretantur praelatum seu superiorem.</p>
<p> <hi>Sciat junior ita sibi expedire.</hi> ]  « Quasi diceret,
inquit Hildemarus, non pro hoc dimittat obedientiam;
quia si in illis difficillimis rebus obedierit, hoc suae
saluti convenit. » </p>
<p> <hi>Et ex charitate confidens de adjutorio Dei, obediat.</hi> ]
Nisi forte aliquid praecipiatur quod sit impossibile <hi>juris,</hi> 
 sive, ut loquitur S. Ambrosius <note>(Lib. IV de Fide,
cap. 3)</note>, impossibile <hi>per definitionem immutabilis propositi,
<pb n="0920A"/>
et constantis perseverantiam voluntatis, atque
amicitiae fidem.</hi> Hoc enim, cum legi Dei repugnet, ex
charitate fieri non potest. Caeterum, quidquid aliud
praecipiatur, quocunque modo sit impossibile, cum
firma spe de Dei adjutorio aggrediendum est, ut si
effectus exhiberi nequeat, saltem <emph>882</emph> ostendatur
affectus. Praeclare autem hunc in locum exclamat Bernardus
Cassinensis:  « Mirabilis obedientiae perfectio
regularis, quae etiam ad impossibilia se extendit, et
soli Deo relinquitur, quando impossibile est quod
jubetur: et mirabilis Patris nostri consolatio, quae et
sic expedire dicit, et confidentiam de Dei adjutorio
repromittit, cum dicit, <hi>Sciat junior sibi expedire,</hi> etc.
Cum Deus secundum Joannem charitas sit, cum
amanti nihil sit difficile, Deum in charitate habenti
nihil erit impossibile, quia, juxta Domini vocem, quae
impossibilia sunt apud homines, possibilia sunt
apud Deum. Charitas, ut haec littera explicat, omnia
expedire facit; confidentia in merito Dei parit adjutorium,
in operatione impendit. » 
</p>
      </div>

<div>
        <head>CAPUT LXIX. <hi>Ut in monasterio non praesumat alter alterum defendere.</hi> </head>

<pb n="0919"/>
<p>
          <pb n="0919B"/>Praecavendum est ne quavis occasione praesumat
alter alium defendere monachum in monasterio,
aut quasi tueri: etiamsi qualevis consanguinitatis
propinquitate jungantur. Nec quolibet modo id a
<pb n="0920B"/>
monachis praesumatur, quia exinde gravissima occasio
scandalorum oriri potest. Quod si quis haec
transgressus fuerit, acrius coerceatur.</p>
</div>

<div>
        <head>COMMENTARIUS.</head>

<pb n="0919"/>
<p>
          <pb n="0919B"/> <hi>Praecavendum est ne quavis occasione praesumat
alter alterum defendere monachum in monasterio, aut
quasi tueri.</hi> ] Inter <hi>defendere et tueri</hi> sic distinguunt
commentatores, ut <hi>defendere</hi> de aperta et manifesta
defensione intelligendum sit; <hi>tueri</hi> vero de occulta
et callida; non manifesta, sed verbis cooperta:
<pb n="0919C"/>
 « Sunt enim, inquit Hildemarus, qui palam et manifeste
defendunt alios; ut hoc non fiat, dixit <hi>defendere.</hi> 
Et sunt alii qui non audent manifeste defendere,
defendunt ingeniose cum dulcibus verbis et aliis latenter,
cogitantes abbatem non intelligere se causa
defensionis hoc agere, de quibus dixit <hi>quasi tueri.</hi> » 
Ita cum Hildemaro Bernardus Cassinensis, Nicolaus
de Fractura, et Boherius in utroque commentario. <hi>Tueri</hi> 
tamen Smaragdo dicitur <emph>883</emph> <hi>sustinere, opem ferre,
vel praesidium;</hi> et Menardo <hi>plus est tueri quam defendere.</hi> 
Magis tamen nonnullis arridebit primus sensus,
quia S. Benedictus non dicit simpliciter <hi>tueri,</hi> sed <hi>quasi tueri,</hi> 
 quod callidam defensionem potius significare
videtur.</p>
<p> <hi>Etiamsi qualevis consanguinitatis propinquitate jungantur.</hi> ]
Et certe, ut optime hic ratiocinatur Hildemarus,
cum nec proprias voluntates in propria potestate
suis discipulis S. Benedictus reliquerit,
eosque etiam impossibilia imperanti per omnia obedire
velit:  « Si ita est ut monachus pro se non audeat
<pb n="0919D"/>
quidquam loqui, multo minus pro aliis. »  Cui
concinit S. Columbanus hic a S. Benedicto Anianensi
in Concordia citatus.</p>
<p> <hi>Nec quolibet modo id a monachis praesumatur.</hi> ]
 « Multis enim modis, uti observat Hildemarus, fit
defensio: aliquando pro consanguinitate; aliquando
pro patria, quia de una patria est; aliquando pro
discipulatu, aliquando pro amicitia, aliquando pro
gula. »  Sed nullo modo id a monachis praesumatur.</p>
<p> <hi>Quia exinde gravissima occasio scandalorum oriri
potest.</hi> ] Quia, ut ait S. Basilius <note>(Reg. a Ruff. transl.,
c. 26)</note>:  « Non jam correptionem ad emendationem,
<pb n="0920B"/>
sed defensionem ad confirmandum peccatum suscipit,
qui delinquit. Sed et alios ad simile provocat
malum: ita ut conveniat ei, qui peccantes defendit,
illud quod dictum est: <hi>Quia si non ostenderitis fructus
dignos poenitentiae, excidemini, et in ignem mittemini.</hi> » 
Et Orsiesius <note>(Doctr. c. 24)</note>:  « Si praepositus domus
<pb n="0920C"/>
aliquem corripuerit ex fratribus qui sibi subjecti
sunt, erudiens eum in timore Dei, et cupiens ab
errore corrigere; et alius voluerit pro eo loqui, et
eum defendere, subvertens cor illius; qui hoc facit
peccat in suam animam, quia subvertit eum qui corrigi
poterat, et consurgentem dejicit in terram, atque
ad meliora tendentem mala persuasione decipit,
errans ipse, et alios errare faciens. Huic illud aptabitur
congruenter: <hi>Vae qui potum dat proximo suo
subversionem turbidam, et inebrians eum! Vae qui errare
facit caecum in via, qui scandalizat quempiam de
his qui credunt Deo! Expedit ei ut appendatur ei mola
asinaria super collum ejus, et praecipitetur in mare;</hi> 
quia subvertit, ut diximus, sublevantem se, et obedientem
transtulit ad superbiam, et eum qui in dulcedine
charitatis poterat ambulare, convertit in amaritudinem,
et subjectum legibus monasterii malis
consiliis depravavit, fecitque odisse eum, et contristari
contra illum, qui eum docebat Domini disciplinam,
lites serens inter fratres et discordias. » </p>
<p>
          <pb n="0920D"/> <hi>Quod si quis haec transgressus fuerit, acrius coerceatur.</hi> ]
Haec verba duobus modis intelligit Hildemarus:
 « Aut enim in ipso gradu quo stat durius debet argui,
aut certe unum gradum transcendere. »  Bernardus
Cassinensis vero:  « Ego autem, inquit, puto
quod B. Benedictus vidit ex quantitate delicti poenam
transgressoribus imponendam, arbitrio relinqui abbatis
hujus impositionem poenae, ut secundum aegritudinem
medicina praestetur. »  Sed Boherius, relata <emph>884</emph> 
 utriusque expositione, suam ita exprimit:
 « Ego autem dico: acrius puniatur, scilicet defendens
illo qui deliquit. »  Et certe si is  « qui aliorum errorem
<pb n="0921A"/>
defendit, multo est damnabilior illis qui errant,
quia non solum ille errat, sed etiam aliis offendicula
erroris praeparet et confirmat; »  merito <hi>acrius</hi> puniendus
est qui alios tuetur. Apposite ergo S. Pachomius <note>(Art. 99)</note>:
 « Qui consentit peccantibus, et defendit
alium delinquentem, maledictus erit apud Deum
et homines, et corripietur increpatione severissima. » 
Et Regula Orientalis <note>(Cap. 33)</note>:  « Si quis errori ejus
<pb n="0922A"/>
consenserit, et secundum duritiam illius magis consilium
dederit, ut se tardius humiliet, sciat se cum
in hoc errore fuerit deprehensus, simili modo culpabilem
judicandum. »  Denique Regula secunda SS.
Patrum <note>(Cap. 5)</note>:  « Si quis vero de fratribus, vel
qui in cellis consistunt, ejus errori consenserit, culpabilis
erit, atque excommunicatione dignissimus. » </p>
</div>

<div>
        <head>CAPUT LXX. <hi>Ut non praesumat passim quisquam caedere</hi> </head>

<pb n="0921"/>
<p>
          <pb n="0921A"/>Vetetur in monasterio omnis praesumptionis occasio.
Constituimus ut nulli liceat quemquam fratrum
suorum excommunicare aut caedere, nisi cui
potestas ab abbate data fuerit. Peccantes autem coram
<pb n="0921B"/>
omnibus arguantur: ut caeteri metum habeant.
Infantum vero usque ad quindecim annorum aetates,
<pb n="0922A"/>
disciplinae diligentia ab omnibus, et custodia sit. Sed
et hoc cum omni mensura et ratione. Nam in fortiori
aetate qui praesumpserit aliquatenus, sine praecepto
abbatis, vel in ipsis infantibus sine discretione exarserit,
<pb n="0922B"/>
disciplinae regulari subjaceat, quia scriptum
est: <hi>Quod tibi non vis fieri, alio ne feceris <note>(Tob. IV)</note>
          </hi>.</p>
</div>

<div>
        <head>COMMENTARIUS.</head>

<pb n="0921"/>
<p>
          <pb n="0921B"/>Aequalis utrinque periculi est, et tueri nocentem,
et persequi innoxium: unde cum illud superiori capite
prohibuisset S. Benedictus, istud praesenti capitulo
damnat: ubi quod ait in titulo <hi>passim,</hi> Hildemarus
interpretatur  « leviter, praesumptive, prout
quis vult, vulgo <emph>885</emph> ubique; »  Smaragdus  « inordinate,
incongrue, et sine rationis modo; »  Boherius
 « indiscrete, indifferenter, quandocunque. »  Idque
secundum Hildemarum tam abbatem respicit quam
<pb n="0921C"/>
eos quibus excommunicandi et caedendi potestatem
fecit, aliosve quoscunque, qui pro libitu, leviter, inordinate
indifferenterque caedere aut excommunicare
debent neminem, sed omnia cum pondere et mensura
facere.</p>
<p> <hi>Vetetur in monasterio omnis praesumptionis occasio.</hi> ]
Hoc membrum, ut scribit Menardus, est quoddam
generale edictum ad sequentia stabilienda.</p>
<p> <hi>Constituimus, ut nulli liceat quemquam fratrum suorum
excommunicare.</hi> ] Sive propter majores, sive
propter minores culpas.</p>
<p> <hi>Aut caedere.</hi> ] Sive per se, sive per alium; aut percutiendo,
aut poenitentiam injungendo.</p>
<p> <hi>Nisi cui potestas ab abbate data fuerit.</hi> ] Sive data
sit in commissione alicujus officii, cui annectatur
correctio fratrum; sive per specialem delegationem
ad aliquem particularem hujusmodi actum, ut post
Bernardum Cassinensem et Boherium loquitur Turrecremata.
Haec potestas vulgo tribuitur priori majori
et subpriori, sive, ut majores nostri vocabunt,
<pb n="0921D"/>
priori claustrali;  « hi enim apud nos exercent hoc officium
absente abbate potissime, inquit Boherius. » 
Praeterea decanis et senioribus.</p>
<p>Idem cum S. Benedicto decernit S. Ferreolus cap.
21, et merito quidem; nam optime arguit S. Basilius <note>(Regul. fus., cap. 53)</note>:
 « Si increpatio medicina
est, non est cujusvis increpare delinquentem, quemadmodum
neque curare aegrotum, nisi alicui ipse
praepositus cum majore censura id muneris commiserit. » </p>
<p> <hi>Peccantes autem coram omnibus arguantur.</hi> ] Hildemarus
hic alium regulae locum objicit, ubi peccantes
bina admonitione secreta corripi jubentur,
non publica. Sed ipse etiam solvit objectionem distinguendo
inter privata et publica peccata: illa secreto,
haec publice coram omnibus emendanda: unde et
hanc periodum cum hac interpunctione scribit: <hi>Peccantes
coram omnibus, arguantur,</hi> supple: coram omnibus.
Ita quoque S. Augustinus hunc Apostoli locum: <hi>Peccantes coram omnibus arguantur,</hi> 
 conciliat
<pb n="0922B"/>
cum illa Matthaei sententia: <hi>Si peccaverit in te frater
tuus, corripe eum inter te et ipsum solum <note>(Serm. 82,
de Script.)</note>
          </hi>. « Ipsa, inquit, corripienda sunt coram
omnibus, quae peccantur coram omnibus. Ipsa corripienda
sunt secrete, quae peccantur secretius. Distribuite
tempora, et concordat Scriptura. »  Hunc
etiam Regulae locum de peccatis publicis interpretantur
Smaragdus, Richardus de S. Angelo, Boherius,
Turrecremata, Matthias Lambertus. Atque ita
<pb n="0922C"/>
in Regula Tarnatensi decernitur <note>(Cap. 8)</note>, ut  « quaecunque
absque testibus admittuntur, si ad abbatis
notitiam pervenerit, secretius emendetur; si omnibus
innotuerit, coram omnibus est reus admissi criminis
arguendus. » </p>
<p> <emph>886</emph> Ejus rei praxim videre est in antiquis Cluniacensis
monasterii Consuetudinibus, auctore Udalrico,
ubi haec leguntur:  « Sunt adhuc apud nos alia
genera correctionis, quae non solum domnus abbas
facit, sed etiam, si opus fuerit, prior. Nam et inde
audivi quam verissime domnus abbas dixerit <note>(Lib.
III, cap. 3)</note> nullam monachorum ecclesiam dehonestari
propter quod tale quid committur ab aliquo fratre;
sed hoc esse quod plane faciat ad ignominiam
nostram, si quid nequiter committitur, et absque digna
emendatione dimittitur. Idcirco si quis de aliquo
flagitio divulgatur in populo, in praesentia quoque
populi solet emendari; ut qui ejus excessum cognoverint,
cognoscant et emendationem. Cunctis enim
qui videre voluerint videntibus, et maxime in media
<pb n="0922D"/>
platea nudatur, ligatur, et verberatur. Et si culpa
non est de gravioribus malis, sed forte ut cum aliquo
inhoneste et irreligiose in audientia popularium
contenderit, pro hujusmodi, cum venerit dies
dominicus, ad initium missae matutinalis concurrente
populo ad ecclesiam, stat ipse nudis pedibus prope
fores ecclesiae, et unum codicem grandiusculum tenet
in manu; capellum non induit, ut ab omnibus possit
agnosci; nemini loquitur intranti vel exeunti; unus
famulus semper est juxta illum, qui dicat interrogantibus
propter quid talis ei poenitentia sit injuncta,
nec recedit inde usquequo missa finiatur. »  <hi>Vide</hi> quae
supra diximus ex Benignianis Consuetudinibus ad
cap. 44. Sed econtra Bernardus Cassinensis hic conqueritur
de nonnullis religiosis qui,  « quando aliquis
fratrum etiam saeculares homines suo pravo corrumpit
exemplo, eum occulte puniunt, vel de uno loco
transferunt ad alium locum, et peccatum licet publicum
aut negant mendaciter, aut palliant turpiter. Et
qui malo ejus exemplo corrupti fuerant delinquentis,
<pb n="0923A"/>
poenam ignorantes disciplinae latentis, magis corrumpuntur,
et assumunt audaciam faciendi similia, vel
etiam majora: contra quos invehitur hac auctoritate
B. Benedictus: <hi>Peccantes coram omnibus arguantur.</hi> » </p>
<p> <hi>Infantum vero usque ad quindecim annorum aetates
disciplinae diligentia sit.</hi> ] Et etiam ultra si non sint
morigerati, ut docet Hildemarus. Et tamen in excerpto
94 Egberti episcopi Eboracensis exstat canon
Roman. et Francor. <note>(Spelm. tom. I Concil. Angl.)</note>:
 « Parvulus usque anno 15 pro delicto corporali disciplina
castigetur; post hanc vero aetatem quidquid
deliquerit, vel si furatur, retribuat, seu etiam secundum
legem exsolvat. » </p>
<p> <hi>Et custodia adhibeatur ab omnibus.</hi> ] Qui disciplina
non indigent, eamque apprime noverunt:  « Neque
enim consequens est, ut illi disciplinam dent, qui
indigent disciplina et nesciunt disciplinam, »  inquit
Hildemarus: hinc etiam Menardus:  « Cum dicitur <hi>ab
omnibus,</hi> hoc de praepositis, decanis, sacerdotibus,
diaconis, senioribus, aliisque intelligitur, qui ad
<pb n="0923B"/>
eam aetatis maturitatem pervenerint, ut tempus, rationem
et modum discretae correctionis cognoscere
valeant. Vel, ut loquitur S. Ferreolus, <hi>ad quos pertinet
correctionis</hi> <emph>887</emph> <hi>vel nosse modum, vel tenere
judicium.</hi> Nec puto unquam fuisse permissum iis qui
17 aut 16, imo et 20 aetatis annum vix attigerunt,
passim pueros caedere. » </p>
<p>
          <pb n="0924A"/> <hi>Nam in fortiori aetate qui praesumpserit,</hi> etc.] Ita:
S. Aurelianus decernit <note>(Cap. 13)</note>, ut  « frater in fratrem
si ausus fuerit manum mittere, legitimam disciplinam
accipiat. »  Quae verba tanquam ex concilio
Ilerdensi, cap. 7, citantur ab Ivone Carnotensi, p. 6
decreti, cap 292. Sed ea desumpsisse videtur S. Aurelianus
ex Regula S. Caesarii ad virgines, ubi haec
leguntur <note>(Cap. 24)</note>:  « Si forte, ut se habet humana
fragilitas, in tantum nefas aliquae de sororibus ausae
fuerint, diabolo instigante, prorumpere, aut ut furtum
faciant, aut in se invicem manum mittant, justum
est ut legitimam disciplinam accipiant. »  In Regula
vero S. Ferreoli praescribitur <note>(Cap. 21)</note>, ut
 « quisquis taliter incontinens manibus invenitur, ita
ut nesciat ab illicitis temperare, manus illae quas
erexit in proximum, per longum tempus non solum
jejunio, sed etiam operis assiduitate lassentur, ut
deinceps ad Deum leventur in oratione, non cum
furore extendantur in fratrem. » </p>
<p>Caeterum quod hic statuit S. Benedictus de pueris
<pb n="0924B"/>
usque ad annos 15 caedendis, confirmatur ex praxi
veterum monachorum, quam videre est apud Severum
Sulpicium, lib. I Dialog., cap. 5, ubi refert duos
pueros, quorum unus 12, alter 15 erat annorum, ab
abbate suo flagris exceptos fuisse, eo quod patratum
a se miraculum aliis fratribus divulgaverant, ne scilicet
vana elati gloria perirent.
</p>
      </div>

<div>
        <head>CAPUT LXXI. <hi>Ut obedientes sint sibi invicem.</hi> </head>

<pb n="0923"/>
<p>
          <pb n="0923B"/>Obedientiae bonum non solum abbati exhibendum
est ab omnibus, sed etiam sibi invicem ita obediant
fratres, scientes se per hanc obedientiae viam ituros
ad Deum. Praemisso ergo abbatis aut praepositorum
qui ab eo constituuntur imperio, cui non permittimus
<pb n="0923C"/>
privata imperia praeponi, de caetero omnes
juniores prioribus suis omni charitate et sollicitune
obediant. Quod si quis contentiosus reperitur,
corripiatur.</p>
<p>Si quis autem frater pro quavis minima causa ab
<pb n="0924B"/>
abbate, vel a quocunque priore suo corripiatur quolibet
modo; vel si leviter senserit animum prioris
cujuscunque <emph>888</emph> contra se iratum vel commotum,
quamvis modice; mox sine mora tandiu prostratus in
terra ante pedes ejus jaceat satisfaciens, usque dum
<pb n="0924C"/>
benedictione sanetur illa commotio. Quod si quis
contempserit facere, aut corporali vindictae subjaceat;
aut, si contumax fuerit, de monasterio expellatur.
</p>
      </div>

<div>
        <head>COMMENTARIUS.</head>

<pb n="0923"/>
<p>
          <pb n="0923C"/> <hi>Obedientiae bonum non solum abbati exhibendum est
ab omnibus, sed etiam sibi invicem ita obediant fratres.</hi> ]
Eamdem doctrinam tradit abbas Isaias in Regula
sua his verbis <note>(Cap. 30)</note>:  « Si habitaveris cum
aliquo fratre, esto cum illo ut peregrinus, nec praecipias
<pb n="0923D"/>
illi quidquam, nec te superiorem illi facias,
nec praefidenter agas cum illo; et si praeceperit tibi
aliquid quod nolles, abscinde voluntatem tuam, et
ne contristes illum, ne abscindatur pax a vobis, et
scias quod obediens est major. »  Idem etiam docent
S. Basilius in Regul. brev., interr. 115; S. Dorotheus
doctr. 19; Regula Cujusdam ad monachos,
cap. 3, et S. Bernardus sermone II, in Cant.</p>
<p> <hi>Scientes se per hanc obedientiae viam ituros ad
Deum.</hi> ] Praeclara sane, et digna S. Benedicto sententia,
quae multos, si quibus excitari possimus
stimulis, animos addere debet; neque sub dubio
aliquo obedientem ad Deum iturum promittit, sed
constanter, certissimeque affirmat dicens: SCIENTES <hi>se per hanc obedientiae viam ituros ad Deum;</hi> 
 quia
 « solis obedientibus aeterna salus haereditario jure
debetur, »  ut ait Petrus Damiani <note>(Serm. de S. Bened.)</note>,
seu quivis alius: unde et S. Fructuosus in
Regula monastica communi dicit <note>(Cap. 5)</note>:  « Qui per
<pb n="0924C"/>
Christum ad Deum ire desiderant, . . . obedientes
sint abbati usque ad mortem, in tantum ut nullam
propriam faciant voluntatem, sed Patris. » </p>
<p> <hi>Praemisso ergo abbatis et praepositorum qui ab eo
constituuntur imperio.</hi> ] Praepositorum nomine S. Benedictus
<pb n="0924D"/>
hic non eos solum qui supra decanos post
abbatem sunt secundi, intelligit; sed ipsos etiam
decanos, circatores, officiales, cujuslibet artis praepositos.</p>
<p> <hi>Cui non permittimus privata imperia praeponi.</hi> ] Ordo
enim obedientiae exigit ut primum majoribus, deinde
minoribus pareamus, ut etiam docet S. Augustinus
his verbis <note>(Serm. 62, de Script.)</note>:  « Ipsos humanarum
rerum gradus advertite. Si aliquid jusserit curator,
nonne faciendum est? Tamen si contra proconsulem
jubeat, non utique contemnis potestatem,
sed eligis majori servire; nec hinc debet minor
irasci, si major <emph>889</emph> praelatus est. Rursum si aliquid
ipse proconsul jubeat, et aliud jubeat imperator,
nunquid dubitatur isto contempto illi esse serviendum?
Ergo si aliud imperator, et aliud Deus,
quid judicatis? » </p>
<p> <hi>De caetero omnes juniores prioribus suis cum omni
charitate et sollicitudine obediant.</hi> ] Verum cum omni
<pb n="0925A"/>
tempore fratres aliquo occupatos exercitio detineat
S. Benedictus (nam modo in ecclesia divinas laudes
celebrare, modo in claustro lectioni vacare, modo
in horto aut alibi labori manuum incumbere, modo
in refectorio cibum sumere, modo in dormitorio
somno indulgere Regula jubet, nullum prorsus, aut
vix ullum temporis intervallum relinquens), quaerit
hic Hildemarus qua ratione sibi invicem fratres obedire
debeant: nam si fratribus quis obedientiam
exhibeat, Regulae consequenter denegat; si Regulam
observet, eo ipso fratribus obtemperare non
valet. Hanc ad objectionem tria reponit idem Hildemarus:
1º Omnibus obedit, qui omnibus servit,
sive in coquina cibos praeparando, sive in hospitio
supervenienti ministrando, sive in infirmitorio
aegrotos curando, et sic in aliis obedientiis. 2º Qui
opere non potest, corde saltem et voluntate, quam
praesertim respicit Deus, obedire nihil vetat. 3º In
eadem etiam addicti obedientia sibi invicem obtemperare
possunt, verbi gratia, cum pannos lavaturi
<pb n="0925B"/>
fratres mittuntur, delicati alicujus fratris hoc ab eo
deprecantis pannos ipse lavare potest; coquinae
officio deputatus, socio in hac arte minus versato
aliquid circa coquinae ministerium petenti obedire
potest. Primam et tertiam responsionem proferunt
etiam Bernardus Cassinensis et Boherius.</p>
<p> <hi>Quod si quis contentiosus reperitur, corripiatur.</hi> ]
Quem in locum Hildemarus:  « Et bene, inquit, cum
obedientiae fecit mentionem, subjunxit: Si quis
contentiosus fuerit, corripiatur, quia nulli magis
contentio congruit, quam inobedienti. »  Contentiosus
autem eidem Hildemaro  « est ille, qui quidquid agit,
semper eum murmurio vel detractione agit, sive
cum defensione mala, atque ingenio. »  Secundum
Bernardum Cassinensem vero  « contentiosus ad
inobedientiam attinet; sed hic plus importat, videlicet
quod non solum obedire contemnit, sed etiam
cum imperante superbe contendit. »  At Boherio
contentiosus est ille,  « qui alium incitat sermonibus
<pb n="0925C"/>
duris et contumeliosis, et qui respondet mala malum
dicenti, vel male bonum operanti. » </p>
<p> <hi>Si quis autem frater pro quavis minima causa, ab
abbate, vel a quocunque priore suo corripiatur.</hi> ] Hunc
locum Boherius in 2 commentario intelligit de correptione
quae fit  « in capitulo regulari, in quo etiam
de more coram cunctis debet proclamari ad culpam,
et corripi ad emendam. »  At rectius in 1 commentario
dixerat:  « Credo hic loqui de correptione privata,
quam priores omnes possunt exercere in junioribus,
non de correptione publica, quae fit verbis,
quandoque verberibus in capitulo; nam illam solus
abbas, vel cui commiserit ipse exercere debet. »  Et
certe S. Pater <emph>890</emph> hic non loquitur de correptione
quae fit ab abbate, aut solo priore, sed de ea quae fit <hi>a quocunque priore suo.</hi> </p>
<p> <hi>Quolibet modo.</hi> ] Sive juste, sive injuste.</p>
<p> <hi>Vel si leviter senserit animum prioris cujuscunque
contra se iratum vel commotum, quamvis modice.</hi> ] Hildemarus,
Bernardus Cassinensis et Boherius, inter
<pb n="0925D"/>
commotum et iratum hoc ponunt discriminis, quod
iratus dicitur, qui majori inflammatur ira, commotus
qui minori.</p>
<p> <hi>Mox sine mora tandiu prostratus in terra ante pedes
ejus jaceat,</hi> etc.] Haec communis exsistit veterum
monachorum praxis, quam videre est in eorum
passim Regulis. In Regula abbatis Isaiae <note>(Cap.
24)</note>:  « Si peccaveris in aliquo, non pudeat te confiteri
illud, neque excuses te mendacio, sed <hi>genua
flecte,</hi> et confitere delictum tuum, et pete veniam,
et condonabitur tibi. »  In Regula secunda SS. Patrum <note>(Cap. 7)</note>:
 « Et hoc attendendum fuit, ut frater
qui pro qualibet culpa arguitur, vel increpatur,
patientiam habeat, et non respondeat arguenti, <hi>sed
humiliet se</hi> in omnibus. »  In Regula S. Macarii, cap.
16, ubi eadem leguntur. In Regula S. Aureliani <note>(Cap. 38)</note>:
 « Si quis pro qualibet culpa, aut transgressione
Regulae increpatur, aut disciplinam accipit,
<pb n="0926A"/>
arguenti respondere non praesumat. »  Clarius in
Regula Cujusdam ad monachos <note>(Cap. 7)</note>:  « Ad primum
verbum discussionis senioris, sive oeconomi,
sive alicujus fratris, venia petenda est, et tandiu in
terra prostratus, donec senior discussionem consummaverit:
si autem senior discussionem iteraverit,
et ipse veniam iterare debet. »  In secunda
Vita S. Comgalli, n. 22 <note>(Boll., 10 Maii)</note>:  « Mos erat in
monasterio S.  P. Comgalli, ut si quis alium increparet,
quamvis ille esset culpabilis aut inculpabilis,
statim qui increpabatur genua humiliter flecteret. »  In
Vita S. Eupraxiae virginis, n. 14 <note>(Bolland., 13 Mart.)</note>,
quae ab abbatissa reprehensa, quod tentationes occultasset,
 « cadens ad pedes abbatissae dixit: Ignosce
mihi, domina mea, quia confusa sum indicare tibi
hanc causam. »  Apud Rufinum de quodam Eulalio
referentem <note>(Lib. III de Vit. Patr. n. 29)</note>, quod  « cum
argueretur a senioribus fratribus, non negabat, sed
prosternebat se in terram, et adorans eos se dicebat
peccasse, et negligenter fecisse. »  Idem institutum
<pb n="0926B"/>
renovat concilium Aquisgranense decernens <note>(Can.
13)</note>,  « ut cum a quocunque priore suo increpatus
quis eorum fuerit, <hi>mea culpa</hi> primo dicat; deinde
prosternens se illius pedibus cum cappa, si habuerit,
veniam petat: et tunc jubente priore surgat, et unde
interrogatus fuerit, rationem humiliter reddat. » </p>
<p>Hic autem quaerit Hildemarus, num ad pedes junioris
increpantis se senior sese prosternere debeat;
id enim S. Benedictus non dicit. Respondetque affirmative.
Similiter et ordo conversationis monasticae:
 « Si frater increpatur, vel reprehenditur, aut corripitur
a priore qualicunque, aut ab alio quolibet, vel
certe a juniore, pro qualicunque re, statim cum
summa velocitate in faciem cadens veniam postulet;
quia haec eadem humilitas Deo exhibetur, non homini;
et si ex corde fuerit, cito indulgentiam promerebitur. » </p>
<p> <emph>891</emph> <hi>Donec benedictione sanetur illa commotio.</hi> ]
Quaerit hic iterum Hildemarus, quid si frater iratus
<pb n="0926C"/>
aut commotus humiliato fratri benedicere nolit.
Respondetque, et simul cum eo Bernardus Cassinensis
et Boherius, talem per gradus deducendum esse,
et merito quidem; nam omnem omnino humanitatis
sensum exuisse oportet eum qui veniam petenti et
humiliato parcere recusat: hinc citatus hic a Boherio
Fabianus papa:  « Si quis contristatus noluerit
reconciliari fratri suo, satisfaciente eo qui contristaverit,
acerrimis maceretur inediis, usque dum gratanti
animo satisfactionem recipiat. » </p>
<p> <hi>Quod si quis contempserit facere.</hi> ] Scilicet humiliare
se coram arguente.</p>
<p> <hi>Aut corporali vindictae subjaceat.</hi> ] Id quod Hildemarus
et Bernardus Cassinensis intelligunt de jejuniis
et flagellis, juxta illud S. Fructuosi <note>(Cap. 17)</note>:
 « Procaci, et persistenti, atque per superbiam vel
controversiam deneganti (culpam), amplior et districtior
animadversio, flagellorumque poena irrogabitur. » 
Concinit S. Ferreolus, c. 2.</p>
<p> <hi>Aut si contumax fuerit, de monasterio expellatur.</hi> ]
<pb n="0926D"/>
Et tamen superius dixerat contumacem bina admonitione
secreta primo corrigendum esse. At ille locus,
cap. 23, de contumacia transeunte et corrigibili
intelligendus est, iste de perseverante, quae nullo
modo frangi potest. Ita S. Benedictum conciliant
Hildemarus, Bernardus Cassinensis et Boherius.
 « Attamen in ista expulsione, addit Hildemarus, debet
attendi persona, sicut saepe jam dictum est, id
est si jam grandis venerit de saeculo, tunc debet expelli;
si vero parvus fuerit nutritus in monasterio,
non debet expelli, sed mitti in carcerem, quia melius
est ut in carcere sit, quam ad saeculum, id est ad
pejorem conversationem vadat. »  Ita Hugonem olim
in Dervensi monasterio oblatum, et fuga elapsum
abbas et monachi  « in remoto diversorio cum sibi
necessariis manere constituunt, »  ut habetur in lib.
Mirac. S. Bercharii, n. 22 <note>(Saec. II Ben.)</note>. His aliqua
ex parte conformis est Regula Cujusdam ad monachos
<pb n="0927A"/> <note>(Cap. 7)</note>:
 « Si quis tardior ad veniam inventus
fuerit, sive aliqua verba religioni contraria, sive pro
excusatione delicti sui protulerit; mittendus est in
carcerem, et poeniteat secundum quod judicaverit
senior, usquequo corrigatur. Si autem obstinatus invenitur,
separandus est a fratribus. »  Richardus autem
de S. Angelo hanc expulsionem ita intelligit, ut
<pb n="0928A"/>
expulsus  « ponatur in alio arctiori monasterio; alias
daretur vagandi materia, quod esse non debet. » 
Sed loquitur secundum jura recentiora, non juxta
priscum veterum monachorum morem, qui contumaces
de monasterio exturbabant, ne una ovis morbida
totum gregem contaminaret.</p>
</div>

<div>
        <head>CAPUT LXXII <hi>De zelo bono, quem debent habere monachi.</hi> </head>

<pb n="0927"/>
<p>
          <pb n="0927A"/> <emph>892</emph> Sicut est zelus amaritudinis malus, qui separat
a Deo et ducit ad infernum, ita est zelus bonus
qui separat a vitiis et ducit ad Deum et ad
vitam aeternam. Hunc ergo zelum ferventissimo
<pb n="0927B"/>
amore exerceant monachi; id est, ut honore se invicem
praeveniant. Infirmitates suas sive corporum,
sive morum, patientissime tolerent; obedientiam sibi
<pb n="0928A"/>
certatim impendant. Nullus quod sibi utile judicat
sequatur, sed quod magis alio. Charitatem fraternitatis
casto impendant amore, Deum timeant, abbatem
suum sincera et humili charitate diligant;
<pb n="0928B"/>
Christo omnino nihil praeponant, qui nos pariter ad
vitam aeternam perducat.</p>
</div>

<div>
        <head>COMMENTARIUS</head>

<pb n="0927"/>
<p>
          <pb n="0927B"/> <hi>Sicut est zelus amaritudinis malus,</hi> etc.] Etsi zelus
apud veteres invidiam proprie significet, in sacris
tamen Scripturis, et a SS. Patribus in bonam et in
malam partem promiscue usurpatur, ut hic a S. Benedicto;
ex Hildemaro autem  « zelus qui in bono ponitur,
intelligitur vis, id est amor mentis; et zelus
malus intelligitur invidia. »  Utrumque vero S. Pater <hi>philosophice,</hi> 
 ut loquitur Bernardus Cassinensis, distinguit
per oppositionem unius ad alterum contrarium,
<pb n="0927C"/>
 « ut unum per aliud possit clarius apparere: distinguit
enim inter zelum bonum et malum, utriusque
proprietates et effectus ponens. »  Proprietas zeli
boni est, quod sit natura sua bonus, mali malus:
 « Zelus enim bonus est amor virtutum, et horror vitiorum:
zelus malus est amor vitiorum, et horror
virtutum, »  ut scribit Hildemarus. Effectus zeli boni
tres hic annotat S. legislator: 1º quod separet a viliis,
2º quod ducat ad Deum, 3º quod vitam aeternam
conferat. Zeli vero mali duos, 1º quod separat a
Deo, 2º quod ducat in infernum.</p>
<p> <hi>Hunc ergo zelum ferventissimo amore exerceant
monachi.</hi> ] Nota quantum in discipulis zelum ardere
desideret, qui non ferventi tantum aut ferventiori
amore contentus, ferventissimo omnium agi peroptat,
cujus exercitium in octo potissimum constituit.</p>
<p> <emph>893</emph> <hi>Id est ut honore se invicem praeveniant.</hi> ] En
primum zeli boni exercitium, quod velim attendant
ii qui contrariam monasticae vitae honestatem contendunt:
<pb n="0927D"/>
etsi nolim saeculares agendi modos in claustra
transferri, a quibus alienum se facere tenetur
quilibet monachus.</p>
<p> <hi>Infirmitates suas sive corporum, sive morum, patientissime
tolerent.</hi> ] En secundum boni zeli exercitium,
quod commendat apud Cassianum abbas Joannes
his verbis <note>(Collat. 19, c. 9)</note>:  « Is vere et non ex
parte perfectus est, qui et in eremo squalorem solitudinis,
et in coenobio infirmitates aequali magnanimitate
sustentat. »  Et S. Bernardus <note>(Serm. 12 in
Cant.)</note>:  « Omnis in vobis, qui fraternas infirmitates
tam corporum quam animorum non solum
patienter supportat, sed insuper, si licet, et si valet,
juvat obsequiis, confortat alloquiis, consiliis informat;
si hoc non potest propter disciplinam, sollicitus
saltem orationibus solatiari non cessat infirmo;
omnis, inquam, qui talia operatur in vobis, bonum
omnino spargit odorem inter fratres, et odorem de
<pb n="0928B"/>
unguentis optimis. Balsamum in ore hujusmodi frater
in congregatione, monstratur digito, et dicunt de
eo omnes: Hic est fratrum amator, et populi Israel;
hic est qui multum orat pro populo, et universa
sancta civitate. »  Et alibi <note>(Serm. 1 de omnib. SS.)</note>:
 « Quibus laudibus dignum, quanto amplectendum putas
affectu fratrem illum qui, sine querela conversans
inter fratres, tota sollicitudine cavet ne quid in eo
sit quod ab aliis portari oporteat, et quidquid in
<pb n="0928C"/>
aliis est onerosum, patientissime portat. »  <hi>Vide</hi> ejusdem
S. Bernardi serm. 36 de Diversis.</p>
<p> <hi>Obedientiam sibi certatim impendant.</hi> ] Praemisso
tamen abbatis et praepositorum imperio: en tertium
zeli boni exercitium.</p>
<p> <hi>Nullus quod sibi utile judicaverit faciat, sed magis
quod alio.</hi> ] Ecce quartum, de quo Benedictum Anianensem
laudat Ardo Smaragdus in ejus Vita, n. 31.</p>
<p> <hi>Charitatem fraternitatis casto impendant amore.</hi> ] Et
in hoc quintum boni zeli exercitium reponit S. Benedictus;
in quo, ut notant Bernardus Cassinensis et
Boherius, non sine causa dixit <hi>casto,</hi>  « ut videlicet
inordinatum, indiscretum, carnalem, et immundum,
seu pollutum, compescat et excludat amorem. »  Atque
ita S. Macarius dicebat <note>(Cap. 7)</note>:  « Omnes
oportet diligere fratres, cum quibus etiam te confidis
videre gloriam Christi. » </p>
<p> <hi>Deum timeant.</hi> ] Filiali utique timore, et hoc est
sextum zeli boni exercitium.</p>
<p> <hi>Abbatem suum sincera et humili charitate diligant.</hi> ]
<pb n="0928D"/>
Ecce septimum. Sincera vero charitas dicitur illa
quae nullo carnali amore, nullo timoris aut remunerationis
intuitu corrupta est, sed pro solo Dei amore
impenditur.</p>
<p> <hi>Christo omnino nihil praeponant.</hi> ] Dignus est enim
plane omnibus postponi, qui Christo aliquid praeponit;
cum summo <emph>894</emph> et infinito bono nihil sit praeferendum.
Et hoc est ultimum zeli boni exercitium,
quod licet absque ullo remunerationis intuitu sit habendum,
sua tamen mercede non caret, quam S. Pater
indicat cum addit:</p>
<p> <hi>Qui nos pariter ad vitam perducat aeternam.</hi> ] Istud <hi>pariter</hi> 
 commentatores interpretantur <hi>simul omnes,
nullo excluso.</hi> Nonnulli codices addunt <hi>amen,</hi> qua de
voce Boherius in 2 commentario:  « Gallici quidem
hoc <hi>amen</hi> raro habent, quod tamen bene convenit,
cum finis Regulae sit hic verus, quoniam sequens caput
non est utique regulare, sed intentum magistri.
<pb n="0929A"/>
Regulaeque effectum summatim indicat. <hi>Amen</hi> itaque
hic optative ponitur, ut hic conclusio ejusdem operis
esse demonstretur. »  Desideratur tamen in antiquissimo
<pb n="0930A"/>
codice Oxoniensi, in Cassinensibus, apud
Hildemarum, Smaragdum, Haeftenum, atque in aliis
mss. et editis non paucis.</p>
</div>

<div>
        <head>CAPUT LXXIII <hi>De eo quod non omnis observatio justitiae in hac sit Regula constituta.</hi> </head>

<pb n="0929"/>
<p>
          <pb n="0929A"/>Regulam autem hanc descripsimus, ut eam observantes
in monasteriis, aliquatenus vel honestatem
morum, aut initium conversationis nos demonstremus
habere. Caeterum ad perfectionem conversationis
qui festinat, sunt doctrinae sanctorum
Patrum: quarum observatio perducit hominem ad
celsitudinem perfectionis. Quae enim pagina, aut
quis sermo divinae auctoritatis Veteris ac Novi Testamenti,
non est rectissima norma vitae humanae? aut
<pb n="0929B"/>
quis liber sanctorum catholicorum Patrum hoc non
resonat, ut recto cursu perveniamus ad Creatorem
nostrum?</p>
<p>
          <pb n="0930A"/>Nec non et collationes Patrum, et instituta, et
vita eorum; sed et Regula S. Patris nostri Basilii,
quid aliud sunt nisi bene viventium et obedientium
monachorum instrumenta virtutum? Nobis autem
desidiosis et male viventibus atque negligentibus,
rubor confusionis est. Quisquis ergo ad patriam
coelestem festinas, hanc minimam inchoationis Regulam
descriptam, adjuvante Christo, perfice: et tunc
<pb n="0930B"/>
demum ad majora, quae supra commemoravimus,
doctrinae <emph>895</emph> virtutumque culmina, Deo protegente,
pervenies.
</p>
      </div>

<div>
        <head>COMMENTARIUS.</head>

<pb n="0929"/>
<p>
          <pb n="0929C"/> <hi>Regulam autem hanc descripsimus, ut eam observantes
in monasterii, saliquatenus vel honestatem morum,
aut initium conversationis nos demonstremus habere.</hi> ]
Ita nimirum de se ipso sentiebat Pater sanctissimus,
suosque discipulos in humilitate fundatos atque firmatos
esse peroptabat, ut Regulam discretione praecipuam,
sermone luculentam, quam etiam inter praecipua
ejus miracula S. Gregorius recenset <note>(Lib. II
Dial.)</note>, observantes, non absolute, sed <hi>aliquatenus</hi> 
tantum honestatem morum, aut conversationis initium,
sese arbitrentur habere.</p>
<p>Honestatem vero morum in tribus consistere docet
Joannes de Turrecremata: 1º In fuga vitiorum, juxta
illud S. Ambrosii <note>(Lib. I de Offic. c. 46)</note>:  « Quid
est aliud honestum, nisi ut fugibilia fugiantur? »  2º In
timore, amore, cultuque Creatoris, juxta illud ejusdem
Ambrosii <note>(Ibid., c. 45)</note>:  « Honestum est, Domine,
ut te timeamus, te diligamus, te deprecemur
et honoremus: te enim decet hymnus in Sion. » 
3º In disciplinata conversatione exteriori, secundum
<pb n="0929D"/>
illud Regulae S. Augustini:  « In incessu, statu, habitu
vestro, et in omnibus motibus vestris, nihil fiat
quod cujusquam offendat aspectum, sed quod vestram
decet sanctitatem. » </p>
<p> <hi>Caeterum ad perfectionem . . . qui festinat, sunt doctrinae
SS. Patrum,</hi> etc.] Apposite ad hunc locum Petrus
Damiani de monachorum perfectione disserens <note>(Opuscul.
13, cap. 3)</note>:  « Ad hanc, inquit, profecto agriculturam
(cordis) typice impellebat Josue filios
Joseph, cum eis de parvae sortis funiculo conquerentibus
diceret: Si populus, inquit, multus es,
ascende in silvam, et succide tibi spatia in terra
Pheresaei, et Raphaim, quia angusta est tibi possessio
montis Ephraim. Nam ut rem ad id quod propius
adjacet non incongrue referam, in angusta se montis
Ephraim possessione cohibuit, qui sola B. Benedicti
Regula contentus esse decrevit. Sed audi quomodo te
ad montem Josue novus impellat, et ad latiora possessionum
<pb n="0930C"/>
spatia festinare praecipiat: Regulam, inquit,
hanc descripsimus, ut hanc observantes aliquatenus,
vel honestatem morum, vel initium conversationis,
nos demonstremus <emph>896</emph> habere. Ecce mons
Ephraim. Sed quoniam angustam hic possessionem
esse perpendit, mox ad altiora simul et latiora transmittit.
Caeterum qui festinant ad perfectionem, sunt
doctrinae sanctorum, sive Collationes, et Instituta
Patrum, etc.; quae quoniam vobis notissima novimus,
hic apponere superfluum judicamus. » </p>
<p>Porro doctrinae SS. Patrum, secundum Bernardum
Cassinensem et Nicolaum de Fractura <note>(In 2 comm.)</note>,
 « Magis intelligendae sunt per exempla factorum
quam per scripta verborum: »  unde acute observat
Boherius S. Benedictum non in singulari, sed in plurali
numero dixisse <hi>doctrinae;</hi>  « quia, inquit, quaedam
doctrina est verbalis, quaedam autem exemplaris. » 
Sed Richardus de S. Angelo, nulla facta utriusque
doctrina distinctione, doctrinas hic intelligit eas
 « quae recipiuntur ab Ecclesia Romana; et sunt istae,
<pb n="0930D"/>
inquit, in primis Opuscula B. Cypriani martyris et
Carthaginiensis episcopi, item Opuscula B. Athanasii
Alexandrini episcopi, item Opuscula B. Basilii Cappadoceni
episcopi, item Opuscula B. Gregorii Nazianzeni
episcopi, item Opuscula B. Joannis Constantinopolitani
episcopi, item Opuscula B. Hilarii Pictaviensis
episcopi, item Opuscula B. Ambrosii Mediolanensis
episcopi, item Opuscula B. Theophili episcopi Alexandrini,
item Opuscula B. Hieronymi presbyteri, item
Opuscula B. Prosperi religiosi viri, item Opuscula
B. Leonis papae ad Flavianum episcopum destinata;
item Opuscula atque Tractatus omnium Patrum orthodoxorum,
qui in nullo a S. Romana Ecclesia deviaverunt;
item Decretales epistolae quas beatissimi
papae diversis temporibus in urbe Romana pro diversorum
Patrum consolatione dederunt, venerabiliter
suscipiendae sunt. »  Boherius autem inter catholicos
Patres, Ecclesiae doctores; atque hos inter S. Hieronymum
<pb n="0931A"/>
praefert, maxime quoad actus coenobiticos,
ut pote qui coenobiticam in Urbe, eremiticam in vasta
Aegypti eremo, abbatialem in Bethleem vitam peregerit,
et praeclare de monastica scripserit, praesertim
in epistolis ad Heliodorum, Nepotianum, Paulinum,
et Rusticum.</p>
<p> <hi>Quae enim pagina, aut quis sermo divinae auctoritatis
Veteris ac Novi Testamenti,</hi> etc . . . <hi>hoc non resonat, ut
recto cursu perveniamus ad Creatorem nostrum?</hi> ] Istud
praeclare resonabat apud Cassianum abbas Pynufius,
cum compendiosam ad perfectionem viam demonstrans,
et ascendentes ad ipsam charitatem, quae Deus
est, gradus componens diceret <note>(Lib. IV, c. 43)</note>:  « Audi
paucis ordinem per quem ascendere ad perfectionem
summam sine ullo labore ac difficultate valeas. Principium
nostrae salutis sapientiaeque, secundum Scripturas,
timor Domini est; de timore Domini nascitur
compunctio salutaris; de compunctione cordis procedit
abrenuntiatio, id est nuditas et contemptus omnium
facultatum; de nuditate humilitas procreatur;
<pb n="0931B"/>
de humilitate mortificatio voluntatum; mortificatione
voluntatum exstirpantur atque marcescunt universa
vitia; expulsione vitiorum virtutes fructificant atque
succrescunt, <emph>897</emph> pullulatione virtutum puritas cordis
acquiritur, puritate cordis apostolicae charitatis
perfectio possidetur. » </p>
<p> <hi>Necnon et Collationes Patrum, et Instituta, et Vitas
eorum.</hi> ] Patrum Collationes hic commentatores intelligunt
eas quas numero viginti quatuor descripsit
Cassianus. Similiter Instituta libros duodecim quos
de Institutis renuntiantium composuit. Per Vitas
autem Patrum interpretantur aut eos libros qui
dicta et facta priscorum monachorum continent,
quos vulgo <hi>Vitas Patrum</hi> appellant, aut etiam acta
quorumcunque sanctorum scripta, quorum exempla
ad perfectiorem vitam segniores haud parum excitant,
uti nos docet S. Joannes Climacus his verbis <note>(Grad. 26)</note>:
 « Religiosorum Patrum vitae et virtutes
auditae, seu recitatae, et lectae, mentem nostram ad
<pb n="0931C"/>
imitandi studium excitant: doctrinae vero auditio
est lucerna quae pellit tenebras, quaeque errantes in
viam reducit, caecutientes illustrat. »  Certe Gregorius
episcopus Turonensis <hi>
            <note>(Lib. de Vit. Pat. cap. ult.)</note> Vitas Patrum, et Institutiones monachorum</hi> 
 Leobardo
monacho, ad Majus monasterium recluso direxit, ut
eum adversus tentationes praemuniret.</p>
<p> <hi>Sed et Regula S. Patris nostri Basilii.</hi> ] Caesariensis
nimirum in Cappadocia episcopi, cujus habemus
regulas breviores, et fusius disputatas, et alteram
ex utrisque conflatam, quam ex Graeco in Latinum
Rufinus Aquileiensis presbyter convertit, cum monasticis
Constitutionibus, quas omnes hoc in commentario
non semel citavimus: unde miramur Boherium
Basilii Regulam, de qua hic S.  P. Benedictus,
Basilio cuidam monacho a Caesariensi episcopo distincto
ascripsisse: nam Regula illa Basilii monachi,
quam observant, ut ait, Orientales coenobitae, quamque
ipse multoties citat, haudquaquam est alia ab
illis quas scripsit Caesariensis episcopus.</p>
<p>
          <pb n="0931D"/>Quod vero S. Benedictus eum vocat Patrem et
suum, non inde sequitur eum militasse sub S. Basilii
institutis; sed eum Patrem appellat, vel honoris gratia
tanquam antiquiorem, juxta illud S. Augustini:
 « Honorificentiae causa Patres appellamus eos qui
nos vel tempore vel meritis praecesserunt; nam illud
honoris est, quod quotidie senibus dicamus <hi>Pater.</hi> » 
Vel quia, ut ait S. Hieronymus:  « Vulgato sermone
maxime in Palaestina et Aegypti monasteriis se invicem
Patres vocant. »  Unde Cyrillus episcopus Alexandrinus
epistolam ad presbyteros et diaconos
missam, quae habetur in actis concilii Ephesini, inscripsit <hi>Patribus monachis.</hi> 
 Vel denique quia nomen
<pb n="0932A"/>
Patris praestantissimis Ecclesiae scriptoribus, inter
quos haud erat inferior S. Basilius, tribui solebat,
quemadmodum observat haeftenus lib. II, tr. 1,
disq. 1.</p>
<p>Similiter quod suum nuncupaverit, addens pronomen <hi>nostri,</hi> 
 hoc ideo maxime fecit, vel honoris atque
observantiae gratia, vel quia hic titulus <hi>sancti Patris
nostri</hi> sanctorum ac praesertim monachorum libris
solet praefigi, ut videre est in omnibus S. Basilii,
S. Joannis Climaci, S. Germani patriarchae Constantinopolitani
operibus: quin etiam ipsi Graeci S. Benedicti
natalem in suo Menologio die 14 Martii ita
annuntiant: <emph>898</emph>  « S. Patris nostri Benedicti, multorum
monasteriorum Patris, celeberrimi pietate, et
miraculorum multitudine illustris. » </p>
<p> <hi>Nobis autem desidiosis, et male viventibus, atque
negligentibus rubor confusionis est.</hi> ] Ibi, quemadmodum
notat Bernardus Cassinensis, de tribus nos S.
Pater arguit: de desidia, per quam bonum agere
omittimus; de mala vita, per quam peccata committimus;
<pb n="0932B"/>
de negligentia, per quam contemnimus, et
surgere a nostris iniquitatibus non curamus. Nobis
ergo talibus existentibus rubor confusionis est,  « scilicet
legere et attendere libros Patrum et facta
eorum; quia magna verecundia nobis est et confusio,
nomen SS. monachorum habere, et opera eorum
non facere, »  inquit Boherius. Vel, ut ait Hildemarus,
Collationes, Instituta, et Vitae Patrum, nec
non et Regula S. Basilii, quae obedientium et bene
viventium monachorum sunt instrumenta virtutum,
nobis desidiosis sunt rubor confusionis, non secus
ac duobus hominibus, quibus idem labor injungitur,
eadem instrumenta ministrantur, eadem merces
promittitur, quod studioso et diligenti est materia
laudis, negligenti et torpenti est vituperii et confusionis.</p>
<p> <hi>Quisquis ergo ad patriam caelestem festinas.</hi> ] Recte <hi>festinas,</hi> 
 neque enim lento gradu illuc pervenitur.</p>
<p> <hi>Hanc minimam inchoationis Regulam descriptam
<pb n="0932C"/>
adjuvante Christo perfice.</hi> ] Hic enim probe usurpare
possumus illud Orsiesii de Patre Pachomio:  « Traditiones
Patris nostri scalam putemus ad coelorum
regna tendentem: »  unde et S. Paldo abbas, ut
fratres in ea quam arripuerant paupertate firmaret,
dicere solitus erat <note>(In ejus Vita, num. 3, saec. III
Bened.)</note>:  « Credite mihi, fratres, quia monachus ille
qui in hoc monasterio persistens usque ad finem
permanserit, anima ejus aeterna supplicia nequaquam
sustinebit, sed vitam aeternam possidebit. » </p>
<p>Porro Regulam suam S. Benedictus <hi>minimam inchoationis
Regulam</hi> nuncupat, vel modestiae, aut
humilitatis gratia, vel respectu Anachoreseos, ad
quam est praeludium, vel quia observatu facilis est,
ut fuse disserit Haeftenus lib. II, tract. 2, disq. 5.</p>
<p>Illud autem quod habet <hi>adjuvante Christo,</hi> ex Bernardo
Cassinensi referri potest vel ad praecedens
verbum <hi>descriptam,</hi> vel ad sequens <hi>perfice.</hi> </p>
<p> <hi>Et tunc demum ad majora quae supra commemoravimus
<pb n="0932D"/>
doctrinae virtutumque culmina, Deo protegente,
pervenies.</hi> ] Ad majora quae supra commemoravimus,
nimirum initio hujus capitis, doctrinas scilicet Patrum,
Collationes, Instituta, Vitasque eorum, ac Regulam
S. Basilii; quae, ut observat Bernardus Cassinensis,
S. Benedictus majora appellat,  « quia in se
continent doctrinae sanctitatem, virtutum acquisitionem,
et coelestis patriae culmen. »  Richardus de
S. Angelo illud <hi>supra commemoravimus</hi> refert, vel
ad praecedens caput de zelo bono quem debent habere
monachi, vel ad praesens capitulum ultimum;
Boherius ad plura alia Regulae loca; sed prior nostra
sententia, quae est Hildemari, magis arridet.
</p>
</div>
</body>
  </text>
</TEI>