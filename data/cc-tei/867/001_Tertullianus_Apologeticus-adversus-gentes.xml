<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Apologeticus adversus gentes</title>
              <author ref="http://viaf.org/viaf/100226395">Tertullianus<date>150-230</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1844</date>
              </publicationStmt>
          <seriesStmt>
           <title>Patrologia Latina, vol. 1</title>
           <idno>Tertul.ApAdGe</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>TOTIUS OPERIS ARGUMENTUM.</head>

<pb n="0257A"/>
<p> <hi>Imperante Septimio Severo, et cum Antonino filio res
Romanas administrante, Tertullianus, verae religionis
ardore flagrans, illius utpote sacris initiatus, moleste,
pro eo ac debuit, patiebatur religionem, quae efferre
sese quodammodo coeperat, opprimi, sub initium
persecutionis quintae, qua saeviente, insontes passim
Christiani, nulla sexus aut aetatis habita ratione, inauditis
ante illam diem suppliciis cruciabantur. Pro
summa qua tunc pollebat facundia, Christianorum
patrocinium suscepit, quorum adeo deplorata erat
conditio, ut indicta caussa, et solius nominis praejudicio
damnarentur. Communi malo ac publico occurrere,
et erumpentem in dies tempestatem, quantum in
<pb n="0257B"/>
se erat, compescere, partes suas duxit, missaque hanc
ob caussam ad antistites romanos apologia, effraenatos
adversariorum impetus fregit tantisper ac debilitavit.
Eo quippe vigore eaque eruditione caussam egit, ut si
rationibus et veritate disceptandum fuisset, gentiles
<pb n="0258A"/>
omnes redegisset ad incitas. Justini martyris et Aristidis
vestigia premere poterat, verum ita eloquentiam
est imitatus, ut et dicendi charactere, et argumentorum
pondere ac doctrinae varietate, utrumque superasse
videatur.</hi> </p>
</div1>

<div1>
        <head>CAPUT PRIMUM.</head>
<p>ARGUMENTUM.-- <hi>Cum sub Severo negatum esset Christianis
in judicio se defendere, scriptum hoc praesidibus
Romani imperii obtulit auctor, ostendens hoc capite
iniquam istam judicandi formulam, per quam defensio
negatur insontibus, et veritas absconditur; cum interim
tot tantique, qui quotidie ad hanc sectam transeant,
illam aliqua consideratione dignam faciant, qui sane
omnes, remoti ab aliqua perversitatis culpae, ostendant
<pb n="0258B"/>
sese longe alium affectum induisse, quam istum qui in
maleficis semper deprehenditur.</hi> </p>
<p>Si non licet vobis, Romani imperii antistites,
<pb n="0259A"/>
in aperto et edito ipso fere vertice civitatis
praesidentibus ad judicandum, palam dispicere
et coram examinare quid sit liquido in caussa
Christianorum; si ad hanc solam speciem auctoritas
 vestra de justitiae diligentia in publico aut
timet aut erubescit inquirere; si denique, quod proxime
accidit, domesticis judiciis nimis operata 
sectae hujus infestatio obstruit viam defensioni,
liceat veritati vel occulta via tacitarum literarum
ad aures vestras pervenire. Nihil illa de caussa
sua deprecatur, quia nec de conditione miratur.
<pb n="0260A"/>
Scit se peregrinam in terris agere, inter extraneos
facile inimicos invenire, caeterum genus, sedem,
spem, gratiam, dignitatem in coelis habere.
Unum gestit interdum, ne ignorata damnetur. Quid
hinc deperit legibus in suo regno dominantibus,
si audiatur? Ad hoc magis gloriabitur potestas
earum, quod etiam auditam damnabunt veritatem?
Caeterum, inauditam si damnent, praeter invidiam
iniquitatis etiam suspicionem merebuntur alicujus
conscientiae, nolentes audire, quod auditum
damnare non possint. Hanc itaque primam caussam
<pb n="0261A"/>
apud vos collocamus, iniquitatem odii erga
nomen Christianorum. Quam iniquitatem idem titulus
et onerat et revincit, qui videtur excusare, ignorantia
scilicet. Quid enim iniquius, quam ut oderint
homines, quod ignorant etiamsi res mereretur
odium? Tunc etenim meretur, cum cognoscitur,
an mereatur. Vacante autem meriti notitia, unde odii
justitia defenditur quae non de eventu, sed de conscientia
probanda est? Cum ergo propterea oderint
homines, quia ignorant, quale sit quod oderunt,
cur non liceat ejusmodi illud esse, quod non debeant
<pb n="0262A"/>
odisse? Ita utrumque ex alterutro redarguimus, et
ignorare illos, dum oderunt, et injuste odisse, dum
ignorant. Testimonium ignorantiae est, quae iniquitatem,
dum excusat, condemnat; cum omnes,
qui retro oderant, quia ignorabant quale esset quod
oderant, simul ut desinunt ignorare, cessent
et odisse. Ex his fiunt Christiani, utique de comperto
et incipiunt odisse quod fuerant, et profiteri
quod oderant; et sunt tanti, quanti et denotamur.
Obsessam vociferantur civitatem, in agris, in
castellis, in insulis Christianos; omnem sexum,
<pb n="0263A"/>
aetatem, conditionem, etiam dignitatem transgredi
ad hoc nomen quasi detrimento moerent. Nec tamen
<pb n="0264A"/>
hoc ipso modo ad aestimationem alicujus latentis
 boni promovent animos; non licet rectius suspicari,
<pb n="0265A"/>
non libet propius experiri. Hic tantum
humana curiositas torpescit, amant ignorare,
cum alii gaudeant cognovisse. Quanto magis hos
Anacharsis denotasset imprudentes de prudentibus
judicantes, quam immusicos de musicis!
Malunt nescire, quia jam oderunt; adeo quod
nesciunt, praejudicant id esse, quod, si sciant,
odisse non poterant; quando si nullum odii debitum
deprehendatur, optimum utique sit desinere
<pb n="0266A"/>
injuste odisse; si vero de merito constet, non modo
nihil odii detrahatur, sed amplius acquiratur ad
perseverantiam, etiam justitiae ipsius auctoritate.
Sed non ideo, inquit, bonum, quia multos
convertit. Quanti enim ad malum praeformantur,
quanti transfugae in perversum? Quis negat?
Tamen quod vere malum est, ne ipsi quidem,
quos rapit, defendere pro bono audent. Omne
malum aut timore aut pudore natura perfudit.
<pb n="0267A"/>
Denique malefici gestiunt latere, devitant apparere,
trepidant deprehensi, negant accusati, ne
torti quidem facile aut semper confitentur; certe
<pb n="0268A"/>
condemnati moerent; dinumerant in semetipsos,
mentis malae impetus vel fato vel
astris imputant; nolunt enim suum esse, quod
<pb n="0269A"/>
malum agnoscunt. Christianos vero, nihil simile;
neminem pudet, neminem poenitet, nisi plane
retro non fuisse. Si denotatur, gloriatur; accusatur;
non defendit; interrogatus vel ultro confitetur;
damnatus gratias agit. Quid hoc mali est quod
naturalia mali non habet, timorem, pudorem,
tergiversationem, poenitentiam, deplorationem?
Quid hoc mali est, cujus reus gaudet? cujus accusatio
votum est, et poena felicitas? Non potes
dementiam dicere, qui revinceris ignorare.
</p>
      </div1>

<div1>
        <head>CAPUT II.</head>
<p> <hi>Jam vero, si ut maleficos tractare velint Christianos,
oportuit saltem eodem modo in Jure cum utrisque agi,
nec facultas quocunque modo se defendendi, illis abnegari,
<pb n="0269B"/>
cum crimen ex circumstantiis vel dilui, vel
<pb n="0270A"/>
probari soleat. Imo ostendit vel inde Sectae hujus
innocentiam, quod olim Trajanus inquiri eos prohibuerit,
licet oblatos damnari voluerit, cujus ridet
censuram sibi ipsi contrariam, pergitque, cum in
illa explodenda, tum in reprehendendis perversis judicum,
in emendandis Christianis, actibus, simul
in causam hujus mali inquirens, quod illos cum
nudo Nomine Christianorum facit praeliari.</hi> </p>
<p>Si certum est denique nos nocentissimos esse,
cur a vobis ipsis aliter tractamur, quam pares nostri,
id est caeteri nocentes? cum ejusdem noxae
eadem tractatio deberet intervenire. Quodcumque
dicimur, cum alii dicuntur, et proprio ore
et mercenaria advocatione utuntur ad innocentiae
suae commendationem. Respondendi, altercandi
<pb n="0270B"/>
 facultas patet, quando nec liceat indefensos
<pb n="0271A"/>
et inauditos omnino damnari. Sed Christianis solis
nihil permittitur loqui, quod caussam purget, quod
veritatem defendat, quod judicem non faciat injustum.
Sed illud solum exspectatur quod
odio publico necessarium est, confessio nominis,
non examinatio criminis: quando si de aliquo
nocente cognoscitis, non statim confesso eo nomen
homicidae, vel sacrilegi, vel incesti, vel publici
hostis (ut de nostris elogiis loquar) contenti
sitis ad pronuntiandum, nisi et consequentia exigatis,
<pb n="0272A"/>
qualitatem facti, numerum, locum, modum,
tempus, conscios, socios. De nobis nihil tale,
cum aeque extorqueri oporteret, quodcunque falso
jactatur, quot quisque jam infanticidia degustasset,
quot incesta contenebrasset, qui coci, qui canes
affuissent. O quanta illius praesidis gloria, si eruisset
 aliquem, qui centum jam infantes comedisset!
Atquin invenimus inquisitionem quoque in nos prohibitam.
Plinius enim Secundus cum provinciam
regeret, damnatis quibusdam Christianis, quibusdam
<pb n="0273A"/>
gradu pulsis, ipsa tamen multitudine perturbatus,
quid de caetero ageret, consuluit tunc Trajanum
imperatorem, allegans praeter obstinationem non
sacrificandi, nihil aliud se de sacramentis eorum
comperisse, quam coetus antelucanos ad canendum
 Christo ut Deo et ad confoederandam
disciplinam, homicidium, adulterium, fraudem,
perfidiam, et caetera scelera prohibentes. Tunc Trajanus
rescripsit, hoc genus inquirendos quidem non
esse, oblatos vero puniri oportere. O sententiam
necessitate confusam! Negat inquirendos ut innocentes,
et mandat puniendos ut nocentes. Parcit et
saevit, dissimulat et animadvertit. Quid temetipsum
 censura circumvenis? si damnas, cur non et
<pb n="0273B"/>
inquiris? si non inquiris, cur non et absolvis? Latronibus
vestigandis per universas provincias
militaris statio sortitur; in reos majestatis et publicos
hostes omnis homo miles est, ad socios, ad
conscios usque inquisitio extenditur. Solum Christianum
inquiri non licet, offerri licet, quasi aliud esset
actura inquisitio, quam oblationem. Damnatis
<pb n="0274A"/>
ergo oblatum; quem nemo voluit requisitum, qui,
puto, jam non ideo meruit poenam, quia nocens est,
sed quia, uon requirendus, inventus est. Itaque
nec in illo ex forma malorum judicandorum agitis
erga nos, quod caeteris negantibus adhibetis tormenta
ad confitendum, solis Christianis ad negandum;
cum, si malum esset, nos quidem negaremus, vos
vero confiteri tormentis compelleretis. Neque
enim ideo putaretis non requirenda quaestionibus
scelera, quia certi essetis admitti ea ex nominis
confessione, qui hodie de confesso homicida,
scientes homicidium quid sit, nihilominus ordinem
extorquetis admissi: quo perversius, cum praesumatis
de sceleribus nostris ex nominis confessione
<pb n="0274B"/>
 cogitis tormentis de confessione decedere,
ut negantes nomen pariter utique negemus et
scelera, de quibus ex confessione nominis praesumpseratis.
Sed, opinor, non vultis nos perire, quos
pessimos creditis. Sic enim soletis dicere homicidae
; Nega: laniari jubere sacrilegum,
si confiteri perseveraverit. Si non ita agitis circa
<pb n="0275A"/>
nocentes, ergo nos innocentissimos judicatis, cum
quasi innocentissimos non vultis in ea confessione
perseverare, quam necessitate, non justitia damnandam
a vobis sciatis. Vociferatur homo: Christianus
sum. Quod est dicit; tu vis audire quod non
est. Veritatis extorquendae praesides, de nobis solis
mendacium elaboratis audire. Hoc sum, inquit, quod
quaeris, an sim; quid me torques in perversum?
confiteor, et torques; quid faceres, si negarem?
Plane aliis negantibus non facile fidem accommodatis;
nobis, si negaverimus, statim creditis. Suspecta sit
vobis ista perversitas, ne qua vis lateat in occulto
<pb n="0276A"/>,
quae vos adversus formam, adversus naturam
judicandi, contra ipsas quoque leges ministret
 . Nisi enim fallor, leges malos crui jubent,
non abscondi; confessos damnari praescribunt,
non absolvi. Hoc senatus consulta, hoc principum
mandata definiunt, hoc imperium, cujus ministri
estis. Civilis, non tyrannica dominatio [vestra]
est. Apud tyrannos enim tormenta etiam pro
poena adhibentur; apud vos soli quaestioni temperantur.
Vestram illis servate legem usque ad
confessionem; et si confessione praeveniantur,
vacabunt. Sententia opus est; debito

<pb n="0277A"/>
nocens expungendus est, non eximendus.
Denique illum nemo gestit absolvere, non licet
hoc velle; ideo nec cogitur quisquam negare. Christianum,
hominem omnium scelerum reum deorum,
imperatorum, legum, morum, naturae totius inimicum
existimas, et cogis negare, ut absolvas, quem
non poteris absolvere, nisi negaverit. Praevaricaris
in leges. Vis ergo neget se nocentem, ut
eum facias innocentem, et quidem invitum jam, nec
de praeterito reum. Unde ista perversitas? ut etiam
illud non recogitetis, sponte confesso magis credendum
esse, quam per vim neganti; vel ne compulsus
negare, non ex
fide negarit; et absolutus ibidem
post tribunal de vestra rideat aemulatione, iterum
<pb n="0278A"/>
Christianus. Cum igitur in omnibus nos aliter
disponatis, quam caeteros nocentes, id unum contendendo,
ut de eo nomine excludamur (excludimur
enim, si facimus, quae faciunt non Christiani), intelligere
potestis non scelus aliquod in caussa esse, sed
nomen, quod quaedam ratio aemulae operationis
insequitur, hoc primum agens, ut homines nolint
scire pro certo, quod se nescire pro certo sciunt.
Ideo et credunt de nobis quae non probantur, et nolunt
inquiri, ne probentur non esse, quae malunt
credi esse, ut nomen illius aemulae rationis
inimicum, praesumptis, non probatis criminibus, de
sua sola confessione damnetur. Ideo torquemur confitentes,
et punimur perseverantes, et absolvimur
<pb n="0279A"/>
negantes, quia nominis praelium est. Denique quid
de tabella recitatis illum Christianum, cur non et
homicidam? Si homicida Christianus, cur non
incestus? vel quodcunque aliud nos esse creditis?
In nobis solis pudet aut piget ipsis nominibus scelerum
pronuntiare? Christianus si nullius
criminis reus est, nomen valde infestum, si solius
nominis crimen est.
</p>
      </div1>

<div1>
        <head>CAP. III.</head>
<p> <hi>Odii eorum caecitatem ostendit, qui quos vituperant eo
ipso elogio laudare coguntur, sed qui tam sunt efferati,
ut malint uxorem familiamque probris onustam
pati, quam Christianam, id est emendatam. Cum
itaque nudum illud Nomen tantas concitet rixas,
<pb n="0279B"/>
inquirit in illud, quod nusquam spernendum, vel
perperam ab illis pronuntiatum, amabile quid continet,
et id commune habet cum reliquis Sectis, quod
Nomen ab Auctore mutuetur, cum tamen nunquam
Secta quaedam ob Nomen solum persequatur. At
Christiani, et quoad Sectam, et quoad Nomen probi,
justi, ob Nominis tantum odium, inauditi, incogniti
condemnantur.</hi> </p>
<p>
          <pb n="0280A"/>Quid? quod ita plerique clausis oculis in odium
ejus impingunt, ut bonum alicui testimonium ferentes
admisceant nominis exprobrationem: Bonus vir
Caïus Seius, tantum quod Christianus. Item
alius: Ego miror Lucium sapientem virum
repente factum Christianum. Nemo retractat: Nonne
ideo bonus Caïus, et prudens Lucius, quia
Christianus? aut ideo Christianus, quia prudens et
bonus? Laudant quae sciunt, vituperant quae ignorant,
et id quod sciunt, eo quod ignorant, corrumpunt;
cum sit justius occulta de manifestis praejudicare,
quam manifesta de occultis praedamnare. Alii,
quos retro ante hoc nomen vagos, viles, improbos
noverant, ex ipso denotant, quo laudant;
<pb n="0280B"/>
caecitate odii in suffragium impingunt. Quae mulier!
quam lasciva, quam festiva! Qui juvenis! quam
lascivus, quam amasius! Facti sunt Christiani.
Ita nomen emendationi imputatur. Nonnulli etiam de
utilitatibus suis cum odio isto paciscuntur, contenti
injuria, dum ne domi habeant, quod oderunt. Uxorem
jam pudicam maritus jam non zelotypus
ejecit, filium jam subjectum pater retro patiens abdicavit,
<pb n="0281A"/>
servum jam fidelem dominus olim mitis ab
oculis relegavit: ut quisque hoc nomine emendatur
offendit. Tanti non est bonum, quanti est odium
 Christianorum. Nunc igitur, si nominis odium
est, quis nominum reatus? Quae accusatio vocabulorum,
nisi si aut barbarum sonat aliqua vox nominis,
aut infaustum, aut maledicum, aut impudicum?
Christianus vero, quantum interpretatio est, de
unctione deducitur. Sed et cum perperam
Chrestianus pronuntiatur a vobis (nam nec nominis
certa est notitia penes vos), de suavitate vel
benignitate compositum est. Oditur ergo in hominibus
<pb n="0282A"/>
innocuis etiam nomen innocuum. At enim secta
oditur in nomine utique sui auctoris. Quid novi, si
aliqua disciplina de magistro cognomentum sectatoribus
suis inducit? Nonne philosophi de auctoribus
suis nuncupantur Platonici, Epicurei, Pythagorici?
etiam a locis conventiculorum et stationum suarum
Stoici, Academici? atque medici ab Erasistrato, et
grammatici ab Aristarcho, coci etiam ab Apicio?
Nec tamen quemquam offendit professio nominis,
cum institutione transmissa ab institutore. Plane si
qui probet malam sectam et ita malum auctorem,
is probabit et nomen malum dignum odio de
<pb n="0283A"/>
reatu sectae et auctoris. Ideoque ante odium nominis
competebat prius de auctore sectam recognoscere,
vel auctorem de secta. At nunc utriusque inquisitione
et agnitione neglecta nomen detinetur, nomen
expugnatur, et ignotam sectam, ignotum et auctorem
vox sola praedamnat, quia nominantur, non quia
revincuntur.
</p>
      </div1>

<div1>
        <head>CAPUT IV</head>
<p> <hi>Praeparat jam se ad defensionem criminum quibus
Christiani onerabantur. Sed, cum vel post justissimam
defensionem tamen violentia legis obsequium exigat,
artificiose et valide ostendit, leges, ut condi, ita reprobari
et mutari posse, imo debere nonnunquam, nec id
sine exemplo; cum scilicet vel crudeles, vel injustae
<pb n="0283B"/>
sint deprehensae. Lex enim justa esse colligitur, postquam
in valorem ejus inquisitio facta est; improba vero,
non jam lex, sed tyrannis invenitur.</hi> </p>
<p>
          <pb n="0284A"/>Atque adeo quasi praefatus haec ad suggillandam
 odii erga nos publici iniquitatem, jam de
caussa innocentiae consistam, nec tantum refutabo
quae nobis objiciuntur, sed etiam in ipsos
retorquebo qui objiciunt; ut ex hoc quoque
sciant omnes in Christianis non esse quae in se non
nesciunt esse, simul uti erubescant accusantes,
non dico pessimi optimos, sed jam, ut volunt, compares
 suos. Respondebimus ad singula quae in
occulto admittere dicimur, quae illos palam admittentes
invenimus, in quibus scelesti, in quibus
vani, in quibus damnandi, in quibus irridendi
deputamur. Sed quoniam, cum ad omnia occurrit
veritas nostra, postremo legum obstruitur auctoritas
adversus eam, ut aut nihil dicatur retractandum
<pb n="0284B"/>
 esse post leges, aut ingratis necessitas
obsequii praeferatur veritati: de legibus prius concurram
 vobiscum ut cum tutoribus legum. Jam
<pb n="0285A"/>
primum quam dure definitis dicendo: Non
licet esse vos! Et hoc sine ullo retractatu humaniore
praescribitis; vim profitemini et iniquam ex arce dominationem
 , si ideo negatis licere, quia vultis,
non quia debuit non licere. Quod si quia non debet,
ideo non vultis licere, sine dubio id non debet licere,
quod male fit, et utique hoc ipso praejudicatur
licere, quod bene fit. Si bonum invenero esse, quod
lex tua prohibuit, nonne ex illo praejudicio prohibere
me non potest, quod si malum esset, jure prohiberet?
Si lex tua erravit, puto, ab homine concepta
est; neque enim de coelo ruit. Miramini hominem
<pb n="0286A"/>
aut errare potuisse in lege condenda, aut resipuisse
 in reprobanda? Nonne et ipsius
Lycurgi leges a Lacedaemoniis emendatae, tantum
auctori suo doloris incusserunt, ut in secessu
inedia de semetipso judicarit? Nonne et vos quotidie
experimentis illuminantibus tenebras antiquitatis
totam illam veterem et squalentem silvam legum
novis principalium rescriptorum et edictorum
securibus truncatis et caeditis? Nonne vanissimas
Papias leges, quae ante liberos suscipi
cogunt, quam Juliae matrimonium contrahi,
<pb n="0287A"/>
post tantae auctoritatis senectutem heri Severus
constantissimus principum exclusit? Sed et judicatos
retro in partes secari a creditoribus leges
erant; consensu tamen publico crudelitas postea
erasa est et in pudoris notam capitis poena conversa
<pb n="0288A"/>
; bonorum adhibita proscriptione suffundere
maluit hominis sanguinem, quam effundere. Quot
adhuc vobis repurgandae leges latent, quas
neque annorum numerus, neque conditorum
dignitas commendat, sed aequitas sola? et ideo cum
<pb n="0289A"/>
iniquae recognoscuntur, merito damnantur, licet
damnent. Quomodo iniquas dicimus? imo, si
nomen puniunt, etiam stultas. Si vero facta, cur
in nobis de solo nomine puniunt facta, quae in aliis
de admisso, non de nomine probata defendunt?
Incestus sum, cur non requirunt? infanticida, cur
non extorquent? in deos, in Caesares aliquid committo,
cur non audior, qui habeo quo purger?
Nulla lex vetat discuti quod prohibet admitti;
quia neque judex juste ulciscitur, nisi cognoscat admissum
esse quod non licet; neque civis fideliter legi
obsequitur, ignorans, quale sit, quod ulciscitur.
Nulla lex sibi soli conscientiam justitiae suae debet,
sed eis, a quibus obsequium exspectat. Caeterum
suspecta lex est, quae probari se non vult, improba
<pb n="0289B"/>
autem, si non probata dominetur.
</p>
      </div1>

<div1>
        <head>CAPUT V.</head>
<p> <hi>Inquirit in ejusmodi legum originem, et occasione
Alburni, quem Aemilius in Deorum numerum referri
volebat, ostendit, per illas divinitatem hominum placito
<pb n="0290A"/>
subjectam. Inde Tiberii de Christo sententiam pronuntiat,
senatusque refragationem: ostendit nullos,
nisi Neronem, illique simillimos, nomen christianum
afflixisse, cum contra M. Aurelius, miraculo etiam monitus,
cum illo Verus, et ante illos Vespasianus,
Trajanus, Hadrianus, Pius, christianos esse passi
sint. Concludit denique, illos, ut a bonis probatos, a
malis afflictos, bonos, non malos, ex similitudine morum,
putari debere.</hi> </p>
<p>Ut de origine aliquid retractemus ejusmodi
legum vetus erat decretum, ne qui deus ab imperatore
consecraretur, nisi a senatu probatus.
 . Scit M. Aemilius de deo suo Alburno.
Facit et hoc ad caussam nostram, quod apud vos de
<pb n="0290B"/>
humano arbitratu divinitas pensitatur. Nisi homini
Deus placuerit, Deus non erit; homo jam Deo propitius
esse debebit. Tiberius ergo, cujus tempore
nomen christianum in saeculum introivit, annuntiatum
sibi ex Syria Palaestina, quod illic veritatem illius
divinitatis revelaverat, detulit ad senatum
<pb n="0291A"/>
cum praerogativa suffragii sui. Senatus,
quia non ipse probaverat, respuit; Caesar in
sententia mansit, comminatus periculum accusatoribus
<pb n="0292A"/>
christianorum. Consulite commentarios vestros;
illic reperietis primum Neronem in hanc
sectam cum maxime Romae orientem Caesariano
<pb n="0293A"/>
gladio ferocisse. Sed tali dedicatore damnationis
nostrae etiam gloriamur. Qui enim scit illum, intelligere
potest, non nisi grande aliquod bonum a
Nerone damnatum. Tentaverat et Domitianus, portio
 Neronis de crudelitate; sed qua
 et homo, facile coeptum repressit,
<pb n="0294A"/>
restitutis etiam quos relegaverat. Tales semper
nobis insecutores, injusti, impii, turpes, quos
et ipsi damnare consuestis, et a quibus damnatos restituere
soliti estis. Caeterum de tot exinde principibus
[usque] ad hodiernum divinum humanumque sapientibus,
edite aliquem debellatorem Christianorum.
<pb n="0295A"/>
At nos e contrario edimus protectorem, si
litterae M. Aurelii gravissimi imperatoris requirantur,
quibus illam germanicam sitim
christianorum forte militum precationibus impetrato
imbri discussam contestatur. Qui sicut non palam
ab ejusmodi hominibus poenam dimovit, ita alio modo
<pb n="0296A"/>
palam dispersit, adjecta etiam accusatoribus
damnatione, et quidem tetriore. Quales ergo leges istae,
quas adversus nos soli exsequuntur impii, injusti,
turpes, truces, vani, dementes? quas Trajanus
ex parte frustratus est vetando inquiri christianos,
quas nullus Adrianus, quanquam curiositatum
<pb n="0297A"/>
omnium explorator, nullus Vespasianus, quanquam
Judaeorum debellator, nullus Pius, nullus Verus
impressit. Facilius utique pessimi ab optimis
quibusque, ut ab aemulis, quam a suis sociis eradicandi
judicarentur.
</p>
      </div1>

<div1>
        <head>CAPUT VI.</head>
<p>ARGUMENTUM.-- <hi>Quin ipsos illos legum et antiqui crepatores
quam longissime a paternis institutis descivisse,
ostendit: Utpote prodigos, sumptuosos, voluptuarios,
immodestos, superbos, vinosos, conjugii osores
factos: qui nec in ipsis religionibus veterum decreta
servarint, sed peregrinas religiones Romam advexerint,
damnatasque restituerint: qui in omnibus novitati
<pb n="0298A"/>
studentes, magis quam ipsi christiani, Deos suos neglexerint;
quod ultimum cum latius alibi sit exsecuturus,
in fine se praeparat ad diluendas occultorum
facinorum objectiones falsas.</hi> </p>
<p>Nunc religiosissimi legum et paternorum institutorum
protectores et cultores respondeant
velim de sua fide et honore et obsequio erga majorum
consulta, si a nullo desciverunt, si in nullo
exorbitaverunt, si non necessaria et aptissima
quaeque disciplinae oblitteraverunt. Quonam
illae leges abierunt sumptum et ambitionem comprimentes,
quae centum aera non amplius in coenam
subscribi jubebant, nec amplius quam unam inferri
<pb n="0299A"/>
gallinam, et eam non saginatam; quae patricium,
quod decem pondo argenti habuisset, pro
magno titulo ambitionis senatu summovebant; quae
theatra stuprandis moribus orientia statim destruebant
<pb n="0300A"/>
; quae dignitatum et honestorum
natalium insignia non temere, nec impune usurpari
sinebant? Video enim et centenarias coenas, a
centenis jam sestertiis dicendas, et in lances
<pb n="0301A"/>
(parum est [enim] si senatorum et non libertinorum
 vel adhuc flagra rumpentium) argentaria
metalla producta. Video et theatra nec singula
satis esse, nec nuda. Nam ne vel hieme
voluptas impudica frigeret, primi Lacedaemonii
odium penulae ludis excogitaverunt. Video
et inter matronas atque prostibulas nullum de habitu
<pb n="0302A"/>
discrimen relictum. Circa feminas quidem etiam illa
majorum instituta ceciderunt, quae modestiae, quae
sobrietati patrocinabantur, cum aurum nulla
norat, praeter unico digito, quem sponsus
oppignerasset pronubo annulo; cum mulieres usque
adeo a vino abstinerent ut matronam ob resignatos
<pb n="0303A"/>
 cellae vinariae loculos sui inedia necarint.
Sub Romulo vero quae vinum attigerat, impune a Mecenio
 marito trucidata est. Idcirco et oscula
propinquis offerre necessitas erat, ut spiritu
judicarentur. Ubi est illa felicitas matrimoniorum
de moribus utique prosperata, qua per annos
ferme sexcentos ab Urbe condita nulla repudium domus
<pb n="0304A"/>
scripsit? At nunc in foeminis prae auro nullum
leve est membrum; prae vino nullum liberum
est osculum; repudium vero jam et votum est,
quasi matrimonii fructus. Etiam circa ipsos deos
vestros quae prospecte decreverant patres vestri,
iidem vos obsequentissimi rescidistis. Liberum
patrem cum mysteriis suis consules senatus
<pb n="0305A"/>
auctoritate non modo urbe, sed universa Italia elimiverant.
Serapidem et Isidem et Harpocratem cum
suo Cynocephalo, Capitolio prohibitos [inferri],
id est curia deorum pulsos, Piso et Gabinius consules,
non utique christiani, eversis etiam aris eorum
abdicaverant, turpium et otiosarum superstitionum
vitia cohibentes. His vos restitutis summam
majestatem contulistis. Ubi religio, ubi veneratio
majoribus debita a vobis? Habitu, victu, instructu,
sensu, ipso denique sermone proavis
renuntiastis. Laudatis semper antiquitatem, et
nove de die vivitis. Per quod ostenditur, dum a bonis
majorum institutis deceditis, ea vos retinere et
custodire, quae non debuistis, cum quae debuistis non
custodistis. Ipsum adhuc quod videmini fidelissime
<pb n="0305B"/>
tueri a patribus traditum, in quo principaliter
reos transgressionis Christianos destinatis, studium
<pb n="0306A"/>
dico deorum colendorum, de quo maxime erravit
 antiquitas, licet Serapidi jam-Romano aras
restruxeritis, licet Baccho jam-Italico furias vestras
immolaritis, suo loco ostendam proinde despici
 et negligi et destrui a vobis adversus majorum
auctoritatem. Nunc enim ad illam occultorum facinorum
infamiam respondebo, ut viam mihi ad manifestiora
purgem.
</p>
      </div1>

<div1>
        <head>CAPUT VII.</head>
<p>ARGUMENTUM.-- <hi>Itaque provocat illos, ut quos gravissimorum
criminum reos putant, infanticidas, puerorum
voratores, incestos denique, probent, neque famae,
cujus origo saepe mendax, et rumor incertus, amplius
inconsiderate credant.</hi> </p>
<p>
          <pb n="0306B"/>Dicimur sceleratissimi de sacramento infanticidii,
et pabulo inde , et post convivium
<pb n="0307A"/>
incesto, quod eversores luminum canes, lenones
scilicet, tenebrarum et libidinum impiarum
inverecundia procurent. Dicimur tamen
semper, nec vos quod tam diu dicimur eruere curatis.
Ergo aut eruite, si creditis, aut nolite credere,
qui non eruistis. De vestra vobis dissimulatione praescribitur,
non esse, quod nec ipsi audetis eruere.
Longe aliud munus carnifici in Christianos imperatis,
non ut dicant quae faciunt, sed ut negent quod
sunt. Census istius disciplinae, ut jam edidimus,
a Tiberio est. Cum odio sui coepit veritas, simul atque
apparuit, inimica esse. Tot hostes ejus, quot
<pb n="0308A"/>
extranei, et quidem proprii ex aemulatione Judaei,
ex concussione milites, ex natura ipsi etiam
domestici nostri. Quotidie obsidemur, quotidie
prodimur, in ipsis plurimum coetibus et congregationibus
nostris opprimimur. Quis unquam taliter vagienti
infanti supervenit? Quis cruenta, ut invenerat,
Cyclopum et Sirenum ora judici reseravit?
Quis vel in uxoribus aliqua immunda vestigia
deprehendit? Quis talia facinora, cum invenisset,
celavit, aut vendidit ipsos trahens homines.
Si semper latemus, quando proditum est quod
admittimus? Imo a quibus prodi potuit? Ab ipsis enim
<pb n="0309A"/>
reis non utique, cum vel ex forma omnibus mysteriis
 silentii fides debeatur. Samothracia et
Eleusinia reticentur: quanto magis talia, quae
prodita interim etiam humanam animadversionem
provocabunt, dum divina servatur? Si
ergo non ipsi proditores sui, sequitur ut extranei. Et
unde extraneis notitia? cum semper etiam piae
initiationes arceant profanos et ab arbitris
caveant, nisi si impii minus metuunt? natura famae
omnibus nota est. Vestrum est:
<l>Fama malum, quo non aliud velocius ullum.</l> 
Cur malum fama? quia velox? quia index? an
quia plurimum mendax? quae ne tunc quidem, cum
aliquid veri affert, sine mendacii vitio est, detrahens,
<pb n="0309B"/>
adjiciens, demutans de veritate. Quid? quod ea illi
conditio est, ut non nisi cum mentitur perseveret,
et tamdiu vivit, quamdiu non probat. Siquidem ubi
<pb n="0310A"/>
probavit, cessat esse, et quasi officio nuntiandi functa,
rem tradit, et exinde res tenetur, res nominatur.
Nec quisquam dicit, verbi gratia: <hi>Hoc Romae aiunt
factum;</hi> aut: <hi>Fama est illum provinciam sortitum;</hi> 
sed: <hi>Sortitus ille provinciam,</hi> et: <hi>Hoc factum est Romae</hi>.
Fama, nomen incerti, locum non habet, ubi
certum est. An vero famae credat, nisi inconsideratus?
Qui est sapiens, non credit incerto. Omnium
est aestimare , quantacumque
illa ambitione diffusa sit, quantacumque asseveratione
constructa. Quod ab uno aliquando principe
exorta sit, necesse est exinde in traduces linguarum
et aurium serpat. Et ita modici seminis vitium caetera
rumoris obscurat, ut nemo recogitet, ne primum
illud os mendacium seminaverit, quod saepe fit
<pb n="0310B"/>
aut ingenio aemulationis, aut arbitrio suspicionis, aut
non nova, sed ingenita quibusdam mentiendi voluptate.
Bene autem, quod omnia tempus revelat testibus
<pb n="0311A"/>
etiam vestris proverbiis atque sententiis, ex
dispositione naturae, quae ita ordinavit, ut nihil diu
lateat, etiam quod fama non distulit. Merito igitur fama
tamdiu conscia sola est scelerum Christianorum.
Hanc indicem adversus nos profertis, quae, quod aliquando
jactavit tantoque temporis spatio in opinionem
corroboravit, usque adhuc probare non valuit.
</p>
      </div1>

<div1>
        <head>CAPUT VIII.</head>
<p>ARGUMENTUM.-- <hi>Nec falsa tantum, sed, ut contra naturae
fidem, haud credenda ostendit, idque oratione
vehementi. Tollit dein objectiones, quasi recentes Christiani
per ignorantiam et imposturam seducantur,
nec postea metu poenae proclamare ausint; cum e contrario
tales sint, qui mortem pudendis anteferant.</hi> </p>
<p>
          <pb n="0311B"/>Ut fidem naturae ipsius appellem adversus
eos qui talia credenda esse praesumunt, ecce proponimus
horum facinorum mercedem; vitam aeternam
repromittunt. Credite interim. De hoc enim quaero,
<pb n="0312A"/>
an et qui credideris, tanti habeas ad eam tali conscientia
pervenire. Veni, demerge ferrum in infantem nullius
inimicum, nullius reum, omnium filium; vel si alterius
officium est, tu modo adsiste morienti homini antequam
vixit; fugientem animam novam exspecta
; excipe rudem sanguinem, eo panem tuum
satia, vescere libenter. Interea discumbens dinumera
loca, ubi mater, ubi soror; nota diligenter, ut, quum
tenebrae ceciderint caninae, non erres. Piaculum enim
admiseris, nisi incestum feceris. Talia initiatus
et consignatus vivis in aevum. Cupio respondeas, si
tanti aeternitas, aut si non, ideo nec credenda. Etiamsi
credideris, nego te velle; etiamsi volueris, nego te
posse. Cur ergo alii possint, si vos non potestis? Cur
non possitis, si alii possunt? Alia nos, opinor,
<pb n="0312B"/>
natura; cynopaene aut sciapodes? Alii ordines
dentium, alii ad incestam libidinem nervi?
Qui ista credis de homine, potes et facere. Homo es
et ipse, quod et Christianus. Qui non potes facere, non


<pb n="0313A"/>
debes credere. Homo est enim et Christianus, et quod
et tu. Sed ignorantibus subjicitur et imponitur. Nihil
enim tale de Christianis asseverari sciebant, observandum
utique sibi et omni vigilantia investigandum.
Atquin volentibus initiari moris est, opinor,
prius patrem illum sacrorum adire, quae praeparanda
sint describere. Tum ille: infans tibi necessarius,
adhuc tener, qui nesciat mortem, qui sub cultro
tuo rideat; item panis, quo sanguinis jurulentiam
colligas; praeterea candelabra et lucernae,
et canes aliqui et offulae, quae illos ad eversionem luminum
extendant, ante omnia cum matre et sorore
tua venire debebis. Quid, si noluerint, vel nullae
fuerint? Quid denique singulares christiani? Non erit,
opinor, legitimus christianus, nisi frater aut filius.
<pb n="0313B"/>
Quid nunc, et si ista omnia ignaris praeparantur?
Certe postea cognoscunt, et sustinent et ignoscunt. Timent
plecti, qui si proclament, defendi merebuntur,
qui etiam ultro perire malint, quam sub tali conscientia
vivere. Age nunc timeant, cur etiam perseverant?
Sequitur enim, ne ultra velis id te esse, quod si prius
scisses, non fuisses.
</p>
      </div1>

<div1>
        <head>CAPUT IX.</head>

<pb n="0314A"/>
<p>ARGUMENTUM.-- <hi>At vero cuncta illa crimina, quae falso
Christianis objiciuntur, vera in Gentibus accusatoribus
deprehendi; apud illos sacrificia humana, et olim
in aperto, et nunc in occulto committi; homicidia laetis
in theatro oculis spectari; infanticidia quotidie abjecto,
necato etiam partu, vel abortu coacto perpetrari;
sanguinem quoque gladiatorum recens necatorum sitiri;
humanum pabulum de ferinis quaeri; imo in seipsos
invicem incendi: Christianos contra, ab omni cruore,
animalium etiam, abhorrere; apud illos incestum quotidie
committi, cum, per scortationem vagam et gnatorum
abjectionem, liberi etiam a parentibus ignorentur;
quae cuncta a Christianis, utpote castis, continentibus,
veneris etiam licitiae (prout nonnulli apud
<pb n="0314B"/>
illos) expertibus, longissime abesse; neque haec de
Christianis ab ullis credi posse, nisi qui credant,
et ipsi illa faciant, et ex se de aliis judicent.</hi> </p>
<p>Haec quo magis refutaverim, a vobis fieri ostendam
 partim in aperto, partim in occulto, per quod
forsitan et de nobis credidistis. Infantes penes Africam
 Saturno immolabantur palam usque ad proconsulatum
 Tiberii, qui ipsos sacerdotes in eisdem
<pb n="0315A"/>
arboribus templi sui obumbratricibus scelerum
votivis crucibus exposuit, teste militia
patriae nostrae quae id ipsum munus illi proconsuli
functa est. Sed et nunc in occulto perseverat hoc
sacrum facinus. Non soli vos contemnunt Christiani,
 nec ullum scelus in perpetuum eradicatur, aut
mores suos aliquis deus mutat. Cum propriis filiis Saturnus
<pb n="0316A"/>
non pepercit, extraneis utique non parcendo
perseverabat, quos quidem ipsi parentes sui offerebant,
et libentes respondebant , et infantibus
blandiebantur, ne lacrymantes immolarentur. Et
tamen multum homicidio parricidium differt. Major
aetas apud Gallos Mercurio prosecabatur . Remitto
<pb n="0317A"/>
Tauricas fabulas theatris suis. Ecce in illa
religiosissima urbe Aeneadarum piorum est Jupiter
quidam, quem ludis suis humano proluunt
sanguine. Sed bestiarii, inquitis. Hoc, opinor, minus
quam hominis. An hoc turpius, quod mali
hominis? Certe tamen de homicidio funditur. O Jovem
Christianum et solum patris filium de crudelitate!
Sed quoniam de infanticidio nihil interest, sacro
<pb n="0318A"/>
an arbitrio perpetretur (licet parricidium homicidio
intersit) convertar ad populum. Quot vultis ex his
circumstantibus et in Christianorum sanguinem hiantibus,
ex ipsis etiam vobis justissimis et severissimis
in nos praesidibus apud conscientias pulsem, qui natos
sibi liberos enecent? Siquidem et de genere necis
differt utique crudelius in qua spiritum
extorquetis, aut frigori et fami et canibus exponitis;
<pb n="0319A"/>
ferro enim mori aetas quoque maior optaverit.
 Nobis vero, homicidio semel interdicto, etiam
conceptum utero, dum adhuc sanguis in hominem
delibatur, dissolvere non licet. Homicidii festinatio
est prohibere nasci; nec refert natam quis eripiat
<pb n="0320A"/>
animam, an nascentem disturbet: homo est, et qui
est futurus; etiam fructus omnis jam in semine est.
 De sanguinis pabulo et eiusmodi tragicis
ferculis legite, nuncubi relatum sit, [est apud
Herodotum, opinor] defusum brachiis sanguinem
<pb n="0321A"/>
ex alterutro degustatum nationes quasdam
foederi comparasse. Nescio quid et sub Catilina
tale degustatum est. Aiunt et apud quosdam gentiles
Scytharum defunctum quemque a suis comedi.
Longe excurro. Hodie istic Bellonae sacratos
sanguis de femore proscisso parmula 
exceptus et suis datus signat. Item illi, qui munere
in arena noxiorum jugulatorum sanguinem
<pb n="0322A"/>
recentem [de jugulo decurrentem exceptum]
avida siti comitiali morbo medentes hauserunt,
ubi sunt? item illi, qui de arena ferinis obsoniis
 coenant, qui de apro, qui de cervo petunt?
Aper ille, quem cruentavit, co Huctando detersit;
cervus ille in gladiatoris sanguine se jactavit.
Ipsorum ursorum alvei appetuntur cruditantes
 adhuc de visceribus humanis. Ructatur
<pb n="0323A"/>
proinde ab homine caro pasta de homine.
Haec qui editis, quantum abestis a conviviis Christianorum?
Minus autem illi faciunt, qui libidine fera
humanis membris inhiant, quia vivos vorant?
minus humano sanguine ad spurcitiam consecrantur,
quia futurum sanguinem lambunt? non
edunt infantes plane, sed magis puberes. Erubescat
error vester Christianis, qui ne animalium quidem
sanguinem in epulis esculentis habemus, qui
propterea suffocatis quoque et morticinis abstinemus,
ne quo sanguine contaminemur vel intra
<pb n="0324A"/>
viscera sepulto. Denique inter testamenta Christianorum
botulos etiam cruore distentos admovetis,
certissimi scilicet, illicitum esse penes illos,
per quod exorbitare eos vultis. Porro quale est, ut
quos sanguinem pecoris horrere confiditis, humano
inhiare credatis, nisi forte suaviorem eum experti?
Quem quidem et ipsum proinde examinatorem
Christianorum adhiberi ut foculum, ut acerram
oportebat. Proinde enim probarentur sanguinem
humanum appetendo, quemadmodum sacrificium
respuendo; alioquin necandi si gustassent,
<pb n="0325A"/>
quemadmodum si non immolassent. Et utique non
deesset vobis in auditione custodiarum et damnatione
sanguis humanus. Proinde incesti qui magis,
quam quos ipse Jupiter docuit? Persas cum suis
matribus misceri Ctesias refert. Sed et Macedones
suspecti, quia quum primum Oedipum tragoediam
audissent, ridentes incesti dolorem, <foreign xml:lang="greek">ἥλαυνε,</foreign> dicebant, <foreign xml:lang="greek">εἰς την μητέρα</foreign>
 . Jam nunc recogitate, quantum
liceat erroribus ad incesta miscenda, suppeditante
materias passivitate luxuriae. Imprimis filios
exponitis suscipiendos ab aliqua praetereunte misericordia
 extranea, vel adoptandos melioribus
<pb n="0326A"/>
parentibus emancipatis. Alienati generis
necesse est quandoque memoriam dissipari; et semel
error impegerit, exinde jam tradux proficiet incesti,
serpente genere cum scelere. Tunc deinde quocumque
in loco, domi, peregre, trans freta, comes est
libido, cujus ubique saltus facile possunt alicubi
ignaris filios pangere vel ex aliqua seminis
portione; ut ita sparsum genus per commercia
humana concurrat in memorias suas, neque
eas coitus incesti sanguinis agnoscat. Nos ab
isto eventu diligentissima et fidelissima castitas
sepsit, quantumque ab stupris et ab omni post matrimonium
<pb n="0327A"/>
excessu, tantum et ab incesti casu tuti sumus.
Quidam multo securiores totam vim hujus erroris
virgine continentia depellunt, senes pueri. Haec
in vobis esse si consideraretis, proinde in Christianis
non esse perspiceretis. Iidem oculi renuntiassent
utrumque. Sed caecitatis duae species facile concurrunt,
ut qui non vident quae sunt, videre videantur
quae non sunt. Sic per omnia ostendam. Nunc de manifestioribus
dicam.
</p>
      </div1>

<div1>
        <head>CAPUT X.</head>
<p>ARGUMENTUM.-- <hi>Progreditur jam ad crimen irreligiositatis,
aitque Christianos Deorum cultum recusare, quia
Dii non sunt, colendi, si Divinitas eorum demonstrari
possit. Provocat itaque ad conscientiam Gentilium, quae
<pb n="0327B"/>
negare non potest omnes illos Deos homines olim fuisse,
quod jam unius Saturni exemplo liquido demonstrat.</hi> </p>
<p> Deos, inquitis, non colitis, et pro imperatoribus
sacrificia non impenditis. Sequitur ut eadem
ratione pro aliis non sacrificemus, quia nec pro nobis
<pb n="0328A"/>
ipsis, semel deos non colendo. Itaque sacrilegii
 et majestatis rei convenimur. Summa haec caussa,
imo tota est, et utique digna cognosci, si non praesumptio
aut iniquitas judicet, altera quae desperat,
 altera quae recusat veritatem. Deos vestros
colere desinimus; ex quo illos non esse cognoscimus.
Hoc igitur exigere debetis, uti probemus non
esse illos deos, et idcirco non colendos, quia tunc
demum coli debuissent, si dii fuissent. Tunc et Christiani
puniendi, si quos non colerent, quia putarent
non esse, constaret illos deos esse. Sed nobis inquitis,
dii sunt. Appellamus et provocamus a vobis ipsis
ad conscientiam vestram, illa nos judicet, illa nos
condemnet, si poterit negare omnes istos deos vestros
homines fuisse. Sed et ipsa inficias si ierit, de suis
<pb n="0328B"/>
antiquitatum instrumentis revincetur, de quibus eos
didicit, testimonium perhibentibus ad hodierum et
civitatibus, in quibus nati sunt, et regionibus,
in quibus aliquid operati vestigia reliquerunt, in quibus
etiam sepulti demonstrantur. Nec ego per singulos
<pb n="0329A"/>
decurram, tot ac tantos, novos, veteres,
barbaros, Graecos, Romanos, peregrinos, captivos,
 adoptivos, proprios, communes, masculos, feminas,
rusticos, urbanos, nauticos, militares; otiosum
est etiam titulos persequi, ut colligam in compendium,
et hoc non quo cognoscatis, sed recognoscatis;
certe enim oblitos agitis. Ante Saturnum deus penes
vos nemo est, ab illo census totius vel potioris vel notioris
divinitatis. Itaque quod de origine constiterit, id
de posteritate conveniet. Saturnum itaque, si quantum
 litterae docent, neque Diodorus Graecus, aut
<pb n="0330A"/>
Thallus, neque Cassius Severus, aut Cornelius Nepos,
neque ullus commentator ejuscemodi antiquitatum
aliud quam hominem promulgaverunt; si quantum rerum
argumenta, nusquam invenio fideliora, quam apud
ipsam Italiam, in qua Saturnus post multas expeditiones
postque Attica hospitia consedit, exceptus a Jano,
vel Jane, ut Salii volunt. Mons, quem incoluerat,
Saturnius dictus; civitas, quam depalaverat, Saturnia
usque nunc est; tota denique Italia, post Oenotriam,
 Saturnia cognominabatur. Ab ipso primum
tabulae et imagine signatus numus, et inde aerario
<pb n="0331A"/>
praesidet. Tamen si homo Saturnus, utique ex homine,
et quia ab homine non utique de coelo et terra. Sed
cujus parentes ignoti erant, facile fuit eorum filium
dici, quorum et omnes possumus videri. Quis
enim non coelum et terram matrem et patrem venerationis
et honoris gratia appellet, vel ex
consuetudine humana, qua ignoti vel ex inopinato
apparentes de coelo supervenisse dicuntur?
Proinde Saturno repentino ubique coelitem
contigit dici. Nam et terrae filios vulgus vocat, quorum
genus incertum est. Taceo quod ita rudes tunc
 homines agebant, ut cujuslibet novi viri aspectu
quasi divino commoverentur, quum hodie jam
politi, quos ante paucos dies luctu publico mortuos
 sint confessi, in deos consecrent. Satis jam de
<pb n="0331B"/>
Saturno, licet paucis. Etiam Jovem ostendemus tam
<pb n="0332A"/>
hominem quam ex homine, et deinceps totum generis
examen tam mortale quam seminis sui par.
</p>
      </div1>

<div1>
        <head>CAPUT XI.</head>
<p>ARGUMENTUM.-- <hi>At cum post mortem homines ob meritorum
praestantiam in Deos ad lecti dicantur, inquirit hoc
capite in caussas quae hoc exegerint: quae quidem respectu
summi Dei inveniri nequeunt, cum ille aliorum
ope non indigeat: respectu ipsorum, vel vanae sunt,
vel tales, ut mereantur potius ob illas cum maleficis
in imum tartarum detrudi, ubi collocarunt eos viros,
qui et inventis, et meritis illos longe superarunt.</hi> </p>
<p>Et quoniam, sicut illos homines fuisse non
audetis negare, ita post mortem deos factos instituistis
asseverare, caussas quae hoc exegerint retractemus.
Imprimis quidem necesse est concedatis esse
<pb n="0332B"/>
aliquem sublimiorem Deum et mancipem
<pb n="0333A"/>
quemdam divinitatis, qui ex hominibus deos fecerit.
Nam neque sibi illi potuissent sumere divinitatem,
quam non habebant, nec alius praestare eam non habentibus,
nisi qui proprie possidebat. Caeterum
si nemo esset, qui deos faceret, frustra praesumitis
deos factos auferendo factorem. Certe quidem si
ipsi se facere potuissent, numquam homines fuissent,
possidentes apud se scilicet melioris conditionis
potestatem. Igitur si est qui faciat deos, revertor
ad caussas examinandas faciendorum ex hominibus
deorum, nec ullas invenio, nisi si ministeria
et auxilia officiis divinis desideravit ille magnus
Deus. Primo indignum est, ut alicujus opera indigeret,
et quidem mortui, quum dignius ab initio deum
aliquem fecisset, qui mortui erat operam desideraturus.
Sed nec operae locum video. Totum enim hoc
<pb n="0333B"/>
mundi corpus sive innatum et infectum secundum Pythagoram,
sive natum et factum secundum Platonem,
semel utique in ista constructione dispositum et
<pb n="0334A"/>
instructum et ordinatum cum omnis rationis gubernaculo
inventum est. Imperfectum non potuit esse,
quod perfecit omnia. Nihil Saturnum et Saturniam
gentem exspectabat. Vani erunt homines, nisi certi
sint, a primordio et pluvias de coelo ruisse, et
sidera radiasse, et lumina floruisse, et tonitrua mugisse
et ipsum Jovem, quae in manu ejus ponitis, fulmina
timuisse; item omnem frugem ante Liberum
et Cererem et Minervam, imo ante ullum
aliquem principem hominem de terra exuberasse,
quia nihil continendo et sustinendo homini prospectum
post hominem potuit inferri. Denique invenisse
dicuntur necessaria ista vitae, non instituisse. Quod
autem invenitur, fuit; et quod fuit, non ejus deputabitur,
qui invenit, sed ejus qui instituit: erat enim,
antequam inveniretur. Caeterum si propterea Liber
<pb n="0334B"/>
deus, quod vitem demonstravit, male cum Lucullo
 actum est, qui primus cerasa ex Ponto
Italiae promulgavit, quod non est propterea consecratus,
<pb n="0335A"/>
ut novae frugis auctor, quia inventor et ostensor.
Quamobrem si ab initio et instructa et certis exercendorum
officiorum suorum rationibus dispensata universitas
constitit, vacat ex hac parte caussa allegendae
humanitatis in divinitatem, quia quas illis stationes
et potestates distribuistis, tam fuerunt ab initio,
quam et fuissent, etiamsi deos istos non creassetis.
Sed convertimini ad caussam aliam, respondentes
collationem divinitatis meritorum remunerandorum
fuisse rationem. Et hinc concedetis, opinor, illum
Deum deificum justitia praecellere, qui nec temere,
nec indigne nec prodige tantum praemium dispensarit.
Volo igitur merita recensere, an ejusmodi
sint, ut illos in coelum extulerint, et non potius in
imum tartarum demerserint, quem carcerem poenarum
<pb n="0335B"/>
infernarum cum multis affirmatis. Illuc enim
abstrudi solent impii quique in parentes, et in
sorores incesti, et maritarum adulteri, et virginum
raptores et puerorum contaminatores, et qui saeviunt,
<pb n="0336A"/>
et qui occidunt, et qui furantur, et qui decipiunt, et
quicumque similes sunt alicujus dei vestri, quem
neminem integrum a crimine aut vitio probare
poteritis, nisi hominem negaveritis. Atquin ut illos
homines fuisse non potestis negare, etiam istae notae
accedunt, quae nec deos postea factos credi permittunt.
Si enim talibus vos puniendis praesidetis, si
commercium, colloquium, convictum malorum et
turpium probi quique respuitis, horum autem pares
Deus ille majestatis suae consortio ascivit, quid ergo
damnatis, quorum collegas adoratis? Suggillatio
 est in coelo vestra justitia. Deos facite
criminosissimos quosque, ut placeatis diis vestris.
Illorum est honor consecratio coaequalium. Sed ut
omittam hujus indignitatis retractatum probi et integri
<pb n="0336C"/>
et boni fuerint. Quot tamen potiores viros
apud inferos reliquistis? aliquem de sapientia Socratem,
de justitia Aristidem, de militia Themistoclem
<pb n="0337A"/>,
de sublimitate Alexandrum, de felicitate
Polycratem, de copia Croesum, de
eloquentia Demosthenem? Quis ex illis diis
vestris gravior et sapientior Catone, justior et
militarior Scipione? quis sublimior Pompeio,
felicior Sylla, copiosior Crasso, eloquentior Tullio?
Quanto dignius istos deos ille assumendos
expectasset, praescius utique potiorum? Properavit,
opinor, et coelum semel clusit, et nunc utique
melioribus apud inferos mussitantibus erubescit.
</p>
      </div1>

<div1>
        <head>CAPUT XII.</head>
<p>ARGUMENTUM.-- <hi>Jam porro ostendit, Numina illa
nihil esse, nisi inania mortuorum nomina, quorum
simulacra, respectu materiae fabricaeque, maxime
<pb n="0337B"/>
contemni mereantur, ut adeo in solatium sint
<pb n="0338A"/>
ipsis Christianis, qui propter illa puniuntur. Ut
enim Dii fiant, crucibus, velut Christiani, figuntur,
asciis edolantur, truncantur denique. Leonibus
etiam cinguntur, et in lapicidinis habitant,
atque ex insulis proveniunt. Quae sicut ipsi non
sentiunt, ita nec honores, qui ipsis fiunt. Non
itaque magis damnandi Christiani, qui illos respuunt,
quam ipse olim Seneca, qui similiter inanes superstitiones
improbavit: Ridiculos enim esse Deos, qui
injuriae vilissimarum etiam bestiolarum pateant, imo
qui, cum non sint, nec illis qui sunt benefacere,
nec ab illis laedi possunt.</hi> </p>
<p>Gesso jam de istis, ut qui sciam me ex ipsa
veritate demonstraturum quid non sint, quum ostendero
<pb n="0338B"/>
quid sint. Quantum igitur de diis vestris, nomina
<pb n="0339A"/>
solummodo video quorundam veterum mortuorum,
et fabulas audio, et sacra de fabulis recognosco;
quantum autem de simulacris ipsis, nihil aliud deprehendo,
quam materias sorores esse vasculorum
instrumentorumque communium, vel ex iisdem
vasculis et instrumentis quasi fatum consecratione
mutantes, licentia artis transfigurante, et quidem
contumeliosissime et in ipso opere sacrilege, ut
revera nobis maxime, qui propter deos ipsos plectimur,
<pb n="0340A"/>
solatium poenarum esse possit, quod eadem et
ipsi patiuntur, ut fiant. Crucibus et stipitibus imponitis
christianos: quod simulacrum non prius
argilla deformat cruci et stipiti superstructa? In
patibulo primum corpus dei vestri dedicatur.
Ungulis deraditis latera christianorum; at in
deos vestros per omnia membra validius incumbunt
asciae, et runcinae, et scobinae. Cervices ponimus:
ante plumbum et glutinum et gomphos sine capite
<pb n="0341A"/>
 sunt dii vestri. Ad bestias impellimur, certe quas
Libero, et Cybele, et Coelesti applicatis. Ignibus
urimur: hoc et illi a prima quidem massa. In
metalla damnamur: inde censentur dii vestri.
In insulas relegamur: solet et in insulis aliquis
<pb n="0342A"/>
deus vester aut nasci aut mori. Si per haec constat
divinitas aliqua, ergo qui puniuntur consecrantur,
et numina erunt dicenda supplicia. Sed plane
non sentiunt has injurias et contumelias suae fabricationis
dii vestri, sicut nec obsequia. O impiae
<pb n="0343A"/>
voces, o sacrilega convicia! infrendite, inspumate!
iidem estis, qui Senecam aliquem pluribus et amarioribus
de vestra superstitione perorantem reprehendistis.
Igitur si statuas et imagines frigidas
mortuorum suorum simillimas non adoramus, quas
milvi et mures et araneae intelligunt, nonne laudem
magis, quam poenam, merebatur repudium agniti
erroris? Possumus enim videri laedere eos, quos certi
sumus omnino non esse? Quod non est, nihil ab ullo
patitur, quia non est.
</p>
      </div1>

<div1>
        <head>CAPUT XIII.</head>
<p>ARGUMENTUM.-- <hi>Si tamen haec numina censeri velint,
colere utique oportebat, non spernere, quod tamen
passim facere illos ostendit, cum singuli plures colant,
<pb n="0343B"/>
cum divinitas ab humano pendeat arbitrio, cum simulacra
eorum, ut domestica instrumenta pignerentur,
venditentur, nec privata tantum, sed et publica, ut adeo
majestas quaestuaria efficiatur: mortuis quoque id
honoris quod diis habeatur, qui tanto dignius scilicet
imperatoribus etiamnum viventibus tribuitur, quoniam
<pb n="0344A"/>
et ipsi deos faciunt; at certe meretricibus, cinaedis,
similibusque publicae libidinis victimis, non sine insigni
deorum contumelia, licet ii ipsi nihilo nobiliores
sint, addici potest.</hi> </p>
<p>Sed nobis dii sunt, inquitis. Et quomodo vos e
contrario impii et sacrilegi et irreligiosi erga deos
vestros deprehendimini, qui quos praesumitis esse,
negligatis, quos timetis, destruatis, quos etiam vindicatis,
illudatis? Recognoscite, si mentiar. Primo
quidem, cum alii alios colitis, utique quos non colitis
offenditis. Praelatio alterius sine contumelia alterius
non potest procedere, quia nec electio sine
reprobatione. Jam ergo contemnitis quos reprobatis,
quos reprobando offendere non timetis. Nam ut
supra perstrinximus, status dei cujusque in senatus
<pb n="0344B"/>
aestimatione pendebat. Deus non erat, quem homo
consultus noluisset et nolendo damnasset. Domesticos
deos, quos lares dicitis, domestica potestate tractatis
pignerando, venditando, demutando aliquando
in cacabulum de Saturno, aliquando in trullam
de Minerva, ut quisque contritus atque contusus est,
<pb n="0345A"/>
dum diu colitur, ut quisque dominus sanctiorem
expertus est domesticam necessitatem. Publicos
aeque publico jure foedatis, quos in hastario vectigales
habetis. Sic Capitolium, sic olitorium forum
petitur; sub eadem voce praeconis, sub eadem hasta,
sub eadem annotatione quaestoris divinitas addicta
<pb n="0346A"/>
conducitur. Sed enim agri tributo onusti viliores,
hominum capita stipendio censa ignobiliora; nam
hae sunt notae captivitatis. Dii vero qui magis
tributarii, magis sancti; imo qui magis sancti, magis
tributarii. Majestas quaestuaria efficitur. Circuit cauponas
 religio mendicans. Exigitis mercedem
<pb n="0347A"/>
pro solo templi, pro aditu sacri; non licet deos
nosse gratis, venales sunt. Quid omnino ad honorandos
eos facitis, quod non etiam mortuis vestris conferatis?
aedes proinde, aras proinde. Idem habitus
et insignia in statuis. Ut aetas, ut ars, ut negotium
mortui fuit, ita deus est. Quo differt ab epulo Jovis
silicernium, a simpulo obba, ab haruspice
pollinctor? nam et haruspex mortuis apparet.
Sed digne imperatoribus defunctis honorem
divinitatis dicatis, quibus et viventibus eum addicitis.
Accepto ferent dii vestri, imo gratulabuntur,
quod pares eis fiant domini sui. Sed quum Larentinam,
publicum scortum, velim saltem Laidem
aut Phrynen, inter Junones et Cereres ac Dianas
adoratis; quum Simonem Magum statua et inscriptione
<pb n="0348A"/>
sancti dei inauguratis; quum de paedagogiis
aulicis nescio quem synodi deum facitis:
licet non nobiliores dii veteres, tamen contumeliam a
vobis deputabunt, hoc et aliis licuisse, quod solis
antiquitas contulit.
</p>
      </div1>

<div1>
        <head>CAPUT XIV.</head>
<p>ARGUMENTUM.-- <hi>Obiter inde avaritia in victimis probis
offerendis taxata, Homerum reliquosque vates aggreditur,
docetque quam turpia doctores hi de diis loquantur,
qui tamen ut exemplar linguae et morum juventuti
proponuntur: Tragicos item et Comicos, imo et Philosophos,
quorum princeps Socrates, cum Diogene
et Varrone, deos irrisit, destruxit.</hi> </p>
<p>Nolo et ritus vestros recensere; non dico
<pb n="0349A"/>
quales sitis in sacrificando, cum enecta et tabidosa
et scabiosa quaeque mactatis; cum de opimis et integris
supervacua quaeque truncatis capitula et ungulas,
quae domi quoque pueris vel canibus destinassetis;
<pb n="0350A"/>
cum de decima Herculis nec tertiam
partem in aram ejus imponitis. Laudo magis sapientiam,
quod de perdito aliquid eripitis. Sed
conversus ad litteras vestras, quibus informamini ad
<pb n="0351A"/>
prudentiam et ad liberalia officia, quanta invenio
ludibria! deos inter se propter Trojanos et Achivos
ut gladiatorum paria congressos depugnasse; Venerem
humana sagitta sauciatam, quod filium suum
Aenean pene interfectum ab eodem Diomede rapere
vellet; Martem tredecim mensibus in vinculis pene
consumptum; Jovem, ne eamdem vim a caeteris coelitibus
experiretur, opera cujusdam monstri liberatum,
et nunc flentem Sarpedonis casum, nunc foede subantem
<pb n="0352A"/>
in sororem sub commemoratione non ita dilectarum
jampridem amicarum! Exinde quis non poeta
ex auctoritate principis sui dedecorator invenitur
deorum? Hic Apollinem Admeto regi pascendis pecoribus
addicit, ille Neptuni structorias operas Laomedonti
locat. Est et illis de lyricis (Pindarum
dico), qui Aesculapium canit avaritiae merito, qua
medicinam nocenter exercebat, fulmine vindicatum.
Malus Jupiter, si fulmen illius est, impius
<pb n="0353A"/>
in nepotem, invidus in artificem. Haec neque vera
prodi, neque falsa confingi apud religiosissimos
oportebat. Nec tragici quidem aut comici parcunt, ut
non aerumnas vel errores domus alicujus dei praefentur.
Taceo de philosophis, Socrate contentus, qui
in contumeliam deorum quercum et hircum et canem
<pb n="0354A"/>
 dejerabat. Sed propterea damnatus est Socrates,
quia deos destruebat. Plane olim, id est semper,
veritas odio est. Tamen cum poenitentia sententiae
 Athenienses et criminatores Socratis postea
afflixerint , et imaginem ejus auream in templo
<pb n="0355A"/>
 collocarint, rescissa damnatio testimonium
Socrati reddidit. Sed et Diogenes nescio quid in
Herculem ludit, et Romanus Cynicus Varro trecentos
<pb n="0356A"/>
Joves, sive Jupiteres dicendum, sine
capitibus introducit.
</p>
      </div1>

<div1>
        <head>CAPUT XV.</head>

<pb n="0357A"/>
<p>ARGUMENTUM.-- <hi>Demonstrat porro, quam indecore Deorum
facta et nomina, ad oculorum et aurium voluptatem,
ab ipsis in scenicis voluptatibus inflectantur, ut
divinitas plaudente populo constupretur; ut et quam
crudeliter in cavea et ludis theatralibus adhibeantur,
ubi vilissime majestas illa tractatur; denique quam
irreverenter Dii ab ipsis habeantur, dum coram illis
libidinem suam explent. Qualis quidem religio cultores
<pb n="0358A"/>
suos stultos, insanos, osores vero cordatos et sapientes
ostendit.</hi> </p>
<p>Caetera lasciviae ingenia etiam voluptatibus vestris,
per deorum dedecus operantur. Dispicite Lentulorum
 et Hostiliorum venustates, utrum
mimos an deos vestros in jocis et strophis
rideatis: MOECHUM ANUBIM, et MASCULUM
LUNAM, et DIANAM FLAGELLATAM, et JOVIS
MORTUI TESTAMENTUM recitatum, et TRES HERCULES
FAMELICOS irrisos. Sed et histrionum litterae 
<pb n="0359A"/>
omnem foeditatem eorum designant. Luget
Sol filium jactatum de coelo, laetantibus vobis,
et Cybele pastorem suspirat fastidiosum,
non erubescentibus vobis. Et sustinetis
Jovis elogia cantari, et Junonem, Venerem,
<pb n="0360A"/>
Minervam a pastore judicari. Quid, quod imago dei
vestri ignominiosum caput et famosum vestit?
quod corpus impurum et ad istam artem effeminatione
 productum Minervam aliquam vel Herculem
repraesentat? Nonne violatur majestas et divinitas
<pb n="0361A"/>
constupratur plaudentibus vobis? Plane religiosiores
estis in cavea, ubi super sanguinem humanum,
super inquinamenta poenarum proinde saltant dii
vestri, argumenta et historias noxiis ministrantes,
nisi quod et ipsos deos vestros saepe noxii induunt?
Vidimus aliquando castratum Atyn, illum
<pb n="0362A"/>
deum ex Pessinunte; et qui vivus ardebat, Herculem
 induerat. Risimus et inter ludicras meridianorum
 crudelitates Mercurium mortuos cauterio examinantem.
Vidimus et Jovis fratrem gladiatorum
cadavera cum malleo deducentem. Singula ista
quaeque adhuc investigare quis possit? Si honorem
<pb n="0363A"/>
inquietant divinitatis, si majestatis vestigia obsoletant,
de contemptu utique censentur, tam eorum
qui ejusmodi factitant, quam eorum quibus factitant.
Sed ludicra ista sunt. Caeterum si adjiciam, quae non
minus conscientiae omnium recognoscent, in templis
adulteria componi, inter aras lenocinia tractari,
in ipsis plerumque aedituorum et sacerdotum tabernaculis,
sub iisdem vittis et apicibus et purpuris,
thure flagrante libidinem expungi: nescio, plusne
de vobis dii vestri, quam de Christianis querantur.
Certe sacrilegi de vestris semper apprehenduntur.
Christiani enim templa nec interdiu norunt; spoliarent
forsitan ea et ipsi, si et ipsi ea adorarent. Quid
ergo colunt, qui talia non colunt? Jam quidem intelligi
subjacet veritatis esse cultores, qui mendacii non
<pb n="0363B"/>
sint: nec errare amplius in eo, in quo errasse se
recognoscendo cessaverint. Hoc prius capite, et omnem
hinc sacramenti nostri ordinem haurite, repercussis
ante tamen opinionibus falsis.
</p>
      </div1>

<div1>
        <head>CAPUT XVI.</head>
<p>ARGUMENTUM.-- <hi>Ostensurus jam, quem Deum, et quomodo
illum colant Christiani, antea accingit se ad
convellendas opiniones de isto cultu falsas: de capite
<pb n="0364A"/>
scilicet asinino, de cruce, de sole, de ficto isto
Numine biformi, quod inscribebatur</hi> ONOKOITIS. <hi>Haec omnia non sine risu morsuque diluit, inque illos
ipsos accusatores magis quadrare ostendit. quo pacto
sibi viam ad demonstrationem religionis nostrae purgat.</hi> </p>
<p>Nam, ut quidam, somniastis caput asininum esse
deum nostrum. Hanc Cornelius Tacitus suspicionem
ejusmodi inseruit. Is enim in quinta
Historiarum suarum bellum Judaicum exorsus ab
origine gentis, etiam de ipsa tam origine, quam de
nomine et religione gentis quae voluit argumentatus,
Judaeos refert Aegypto expeditos,
sive, ut putavit, extorres, in vastis Arabiae
locis aquarum egentissimis, cum siti macerarentur,
onagris, qui forte de pastu potum petituri aestimabantur,
<pb n="0364B"/>
indicibus fontis usos ob eam gratiam consimilis
bestiae superficiem consecrasse. Atque ita inde,
opinor, praesumptum, nos quoque ut judaicae religionis
 propinquos, eidem simulacro initiari. At
enim idem Cornelius Tacitus, sane ille mendaciorum
loquacissimus, in eadem historia refert Coaeum
Pompeium, cum Hierusalem cepisset, proptereaque
templum adiisset speculandis judaicae religionis arcanis,
<pb n="0365A"/>
nullum illic reperisse simulacrum. Et utique
si id colebatur, quod aliqua effigie repraesentabatur,
nusquam magis quam in sacrario suo exhiberetur, eo
magis, quia nec verebatur extraneos arbitros
 quanquam vana cultura. Solis enim sacerdotibus
adire licitum, et conspectus caeterorum velo
oppanso interdicebatur. Vos tamen non negabitis,
et jumenta omnia et totos cantherios cum sua
Epona coli a vobis. Hoc forsitan improbamur,
quod inter cultores omnium pecudum bestiarumque,
asinarii tantum sumus. Sed et qui crucis nos
<pb n="0366A"/>
religiosos putat, consecraneus noster erit.
Cum lignum aliquod propitiatur, viderit habitus,
dum materiae qualitas eadem sit; viderit forma, dum
id ipsum dei corpus sit. Et tamen quanto distinguitur
a crucis stipite Pallas Attica, et Ceres Pharia,
quae sine effigie rudi palo et informi ligno
prostat? Pars crucis est omne robur, quod
erecta statione defigitur; nos, si forte, integrum
et totum deum colimus. Diximus originem deorum
vestrorum a plastis de cruce induci. Sed et Victorias
<pb n="0367A"/>
adoratis, cum in tropaeis cruces intestina
sint tropaeorum. Religio Romanorum tota castrensis
signa veneratur, signa jurat, signa omnibus
<pb n="0368A"/>
diis praeponit. Omnes illi imaginum suggestus
in signis monilia crucum sunt. Siphara
<pb n="0369A"/>
 illa vexillorum et cantabrorum stolae crucum
 sunt. Laudo diligentiam, noluistis nudas et
incultas cruces consecrare. Alii plane humanius et
verisimilius Solem credunt deum nostrum. Ad
<pb n="0370A"/>
Persas, si forte, deputabimur (licet solem non
in linteo depictum adoremus) habentes ipsum
ubique in suo clypeo. Denique inde suspicio,
quod innotuerit nos ad orientis regionem
<pb n="0371A"/>
precari. Sed et plerique vestrum affectatione aliquando
et coelestia adorandi ad solis ortum labia
vibratis. Aeque si diem solis laetitiae indulgemus,
alia longe ratione quam de religione solis, secundo
loco ab eis sumus, qui diem Saturni otio et
victui decernunt, exorbitantes et ipsi a Judaico
<pb n="0372A"/>
 more, quem ignorant. Sed nova jam dei nostri
in ista civitate proxime editio publicata est, ex quo
 quidam in frustrandis bestiis mercenarius
noxius picturam proposuit cum ejusmodi inscriptione:
DEUS CHRISTIANORUM ONOKOITHS .</p>
<p>
          <pb n="0373A"/>Is erat auribus asininis altero pede ungulatus
 librum gestans, et togatus. Risimus et nomen
et formam. Sed illi debebant adorare statim
<pb n="0374A"/>
biforme numen, quia et canino et leo nino capite
commistos, et de capro et de ariete cornutos,
et a lumbis hircos, et a cruribus serpentes,
<pb n="0375A"/>
et planta vel tergo alites deos receperunt.
Haec ex abundanti, ne quid rumoris irrepercussum
 quasi de conscientia praeterissemus.
Quae omnia, conversi jam ad demonstrationem
religionis nostrae, repurgavimus.</p>
</div1>

<div1>
        <head>CAPUT XVII.</head>
<p>ARGUMENTUM.-- <hi>Deum verum, qui omnia fecit, cujus,
et naturam describit, Christianos colere asserit: hujus
notitiam et agnitionem naturaliter homini insitam
docet, ita ut magnitudinem ejus, bonitatem, benignitatem,
auxilium et justitiam non ignoret, inque
coelis agere, non in terra, credat.</hi> </p>
<p>Quod colimus [nos], Deus unus est; qui
totam molem istam cum omni instrumento elementorum,
corporum, spirituum, verbo, quo jussit,
ratione, qua disposuit, virtute, qua potuit, de nihilo
<pb n="0375B"/>
expressit, in ornamentum majestatis suae: unde et
Graeci nomen mundo <foreign xml:lang="greek">κόσμον</foreign> accommodaverunt. Invisibilis
est, etsi videatur; incomprehensibilis, etsi
per gratiam repraesentetur; inaestimabilis, etsi humanis
<pb n="0376A"/>
 sensibus aestimetur; ideo
verus et tantus est. Caeterum quod videri communiter,
quod comprehendi, quod aestimari potest, minus
est et oculis quibus occupatur, et manibus quibus
contaminatur, et sensibus quibus invenitur. Quod
vero immensum est, soli sibi notum est. Hoc est quod
Deum aestimari facit, dum aestimari non capit.
Ita eum vis magnitudinis et notum hominibus
objicit et ignotum. Et haec est summa delicti
 nolentium recognoscere, quem ignorare non possunt.
Vultis ex operibus ipsius tot ac talibus, quibus
continemur, quibus sustinemur, quibus oblectamur,
etiam quibus exterremur, vultis ex animae
ipsius testimonio comprobemus? Quae licet carcere
corporis pressa, licet institutionibus pravis circumscripta,
licet libidinibus ac concupiscentiis evigorata,
<pb n="0376B"/>
licet falsis diis exancillata, cum tamen
resipiscit, ut ex crapula, ut ex somno, ut ex
aliqua valetudine, et sanitatem suam patitur,
DEUM nominat, hoc solo nomine, quia proprio
<pb n="0377A"/>
Dei veri: DEUS MAGNUS, DEUS BONUS, et QUOD DEUS
DEDERIT, omnium vox est. Judicem quoque contestatur
illum, DEUS VIDET, et DEO COMMENDO, et DEUS
MIHI REDDET. O testimonium animae naturaliter christianae
! Denique pronuntians haec, non ad Capitolium,
sed ad coelum respicit. Novit enim sedem
Dei vivi; ab illo, et inde descendit.
</p>
      </div1>

<div1>
        <head>CAPUT XVIII.</head>
<p>ARGUMENTUM.-- <hi>Istum Deum, non contentum insita sui
hominibus notitia, aberrantes verbo et scriptura docere
voluisse ostendit: itaque prophetas misisse Spiritu
divino inundatos, qui populum suum de se suoque cultu
et potentia edocerent. Haec, quoniam praerogativa erat
Judaeorum, hebraicam requirebant linguam; sed
quoniam jussu Ptolemaei in graecam linguam monumenta
<pb n="0377B"/>
ita versa erant, facile adiri posse, tanta quidem
veritatis vi coruscantia, ut qui legerit vel audierit,
etiam credere cogatur.</hi> </p>
<p>Sed quo plenius et impressius tam ipsum dispositiones
ejus et voluntates adiremus, instrumentum
adjecit litteraturae, si qui velit de Deo inquirere,
et inquisito invenire, et invento credere, et credito
<pb n="0378A"/>
deservire. Viros enim justitia et innocentia dignos
deum nosse et ostendere a primordio in saeculum
emisit spiritu divino inundatos, quo praedicarent
Deum unicum esse, qui universa condiderit, qui
hominem de humo struxerit; hic enim est
verus Prometheus; qui saeculum certis temporum
dispositionibus et exitibus ordinaverit; exinde qui
signa majestatis suae judicantis ediderit per imbres,
per ignes; qui demerendo sibi disciplinas
determinaverit, quas ignoratis aut deseritis; sed
et observantibus praemia destinarit, ut qui
 prodacto aevo isto judicaturus sit suos cultores
in vitae aeternae retributionem, profanos in ignem
aeque perpetem et jugem, suscitatis omnibus ab
initio defunctis, et reformatis et recensitis, ad
<pb n="0378B"/>
utriusque meriti dispunctionem. Haec et nos risimus
aliquando. De vestris fuimus; fiunt, non nascuntur
christiani. Quos diximus praedicatores,
prophetae de officio praefandi vocantur. Voces
eorum itemque virtutes, quas ad fidem divinitatis
edebant, in thesauris litterarum manent, nec istae
nunc latent. Ptolemaeorum eruditissimus, quem
<pb n="0379A"/>
Philadelphum supernominant, et omnis litteraturae
sagacissimus, cum studio bibliothecarum
Pisistratum, opinor, aemularetur, inter caetera memoriarum,
quibus aut vetustas aut curiositas aliqua
ad famam patrocinabatur, ex suggestu Demetrii
Phalerei grammaticorum tunc probatissimi, cui
praefecturam mandaverat, libros a Judaeis quoque
postulavit, proprias [scilicet] atque vernaculas
litteras, quas soli habebant. Ex ipsis enim et ad
ipsos semper prophetae peroraverant, scilicet ad
<pb n="0380A"/>
domesticam Dei gentem ex patrum gratia. Hebraei
retro, qui nunc Judaei; igitur et litterae Hebraeae, et
eloquium. Sed ne notitia vacaret, hoc quoque Ptolemaeo
a Judaeis subscriptum est, septuaginta et duobus
interpretibus indultis, quos Menedemus quoque philosophus
providentiae vindex de sententiae communione
suspexit. Affirmavit haec vobis etiam Aristaeas.
Ita in Graecum stylum ex aperto monimenta
reliquit. Hodie apud Serapoeum Ptolemaei
bibliothecae cum ipsis Hebraicis litteris exhibentur.
<pb n="0381A"/>.
Sed et Judaei palam lectitant; vectigalis
libertas vulgo aditur sabbatis omnibus. Qui audierit,
inveniet Deum; qui etiam studuerit intelligere,
cogetur et credere.
</p>
      </div1>

<div1>
        <head>CAPUT XIX.</head>
<p>ARGUMENTUM.-- <hi>Hujus Dei veram cognitionem, scriptis
proditam, antiquiorem omni litteratura saeculari ostendit,
imo omnibus illorum diis ipsis, utpote qui postea
in deorum numerum sint relati. Cum enim Moses
ipso Inacho aetate fere par sit, Danaum igitur, bellum
Trojanum, Homerum, et siquid antiquum
audit, longe post se relinquit: quod, si velit, se ex
chronologis confirmare posse, satis superque ostendit.</hi> </p>
<p>Primam igitur instrumentis istis auctoritatem
summa antiquitas vindicat. Apud vos
<pb n="0382A"/>
quoque religionis est instar, fidem de temporibus
asserere.</p>
<p>
          <note>( <hi>Quae sequuntur uncis inclusa primus e cod. Fuldensi
Havercampus publici juris fecit, sed alteri scriptoris
recognitioni tribuens sub finem editionis suae experimenda
curavit</hi> )</note>.</p>
<p> [Primus enim prophetes Moyses, qui mundi
conditionem et generis humani pullulationem et
mox ultricem iniquitatis illius aevi vim cataclysmi
de praeterito exorsus est, per vaticinationem usque
ad suam aetatem et deinceps per res suas futurorum
imagines edidit, penes quem et temporum ordo digestus
ab initio supputationem saeculi praestitit: superior
invenitur annis circiter trecentis, quam ille antiquissimus
penes vos Danaus in Argo transvenisset;
<pb n="0383A"/>
Trojano denique praelio ad mille annos ante est,
unde et ipso Saturno. Secundum enim historiam
Thalli, qua relatum est bellum Assyriorum et
Saturnum Titanorum regem cum Jove dimicasse,
ostenditur bellum CCCXX. et duobus annis Iliacum
exitium antecessisse. Per hunc Moysen etiam illa
lex propria Judaeis a Deo missa est. Deinceps multa
  et alii prophetae vetustiores litteris vestris.
Nam et qui ultimo cecinit, aut aliquantulo praecucurrit,
aut certe concurrit aetate sapientiae auctoribus,
etiam latoribus legis. Cyri enim et Darii regno fuit
Zacharias, quo in tempore Thales physicorum princeps,
sciscitanti Croeso nihil certum de Divinitate
respondit, turbatus scilicet vocibus prophetarum, Solon
eidem regi finem longae vitae intuendum praedicavit
non aliter, quam Prophetae ; adeo respici
potest, tam jura vestra quam studia de lege deque
<pb n="0383B"/>
divina doctrina concepisse. Quod prius est, hoc sit
<pb n="0384A"/>
semen necesse est. Inde quaedam nobiscum vel
prope nos habetis. De sophia amor ejus philosophia
vocitatus est, de prophetia affectatio ejus poeticam
vaticinationem depuravit. Gloriae homines,
si quid invenerant, ut proprium facerent, adulteraverunt;
etiam fructibus a semine degenerare contigit.
Multis adhuc de vetustate modis consisterem
 divinarum litterarum, si non major auctoritas
illis ad fidem de veritatis suae viribus, quam aetatis
annalibus suppetisset. Quid enim potentius patrocinabitur
testimonio earum, nisi dispunctio
quotidiana saeculi totius, cum dispositiones regnorum,
cum casus urbium, cum exitus gentium,
cum status temporum ita omnibus respondent, quemadmodum
ante millia annorum praenuntiabantur?
Unde et spes nostra, quam ridetis, animatur, et fiducia,
quam praesumptionem vocatis, corroboratur.
<pb n="0384B"/>
Idonea est enim recognitio praeteritorum
<pb n="0385A"/>
ad disponendam fiduciam futurorum: eadem voces
 praedicaverunt utramque partem, eadem
litterae notaverunt. Unum est tempus apud illas,
quod apud nos separari videtur. Ita omnia quae supersunt
improbata sunt nobis, quia cum illis, quae
probata sunt, tunc futuris praedicabantur. Habetis,
quod sciam, et vos Sibyllam, quatenus appellatione
ita vera vates dei veri passim super caeteros,
qui vaticinari videbantur, usurpata est, sicut vestrae
Sibyllae nomen de veritate mentitae, quemadmodum
et dei vestri.]</p>
<p>Omnes itaque substantias, omnesque materias, origines,
<pb n="0386A"/>
ordines, venas veterani cujusque styli vestri,
gentes etiam plerasque et urbes insignes, historiarum
canas, et memoriarum, ipsas denique effigies
 litterarum, indices custodesque rerum, et (puto
adhuc minus dicimus) ipsos inquam deos vestros,
ipsa templa et oracula et sacra unius interim prophetae
scrinium saeculis vincit, in quo videtur thesaurus
collocatus totius Judaici sacramenti, et inde
etiam nostri. Si quem audistis interim Moysen,
Argivo Inacho pariter aetate est; quadringentis pene
 annis, nam et septem minus, Danaum, et ipsum
<pb n="0387A"/>
apud vos vetustissimum, praevenit, mille
circiter cladem Priami antecedit; possem etiam dicere,
quingentis amplius et Homerum, habens quos
sequar. Caeteri quoque prophetae, etsi Moysi
posthumant, extremissimi tamen eorum non retrosiores
 deprehenduntur primoribus vestris sapientibus
et legiferis et historicis. Haec quibus ordinibus
probari possint, non tam difficile est nobis exponere,
quam enorme, nec arduum, sed interim longum. Multis
instrumentis, cum digitorum supputariis gesticulis
assidendum est. Reseranda antiquissimarum etiam
gentium archiva, Aegyptiorum, Chaldaeorum, Phoenicum;
advocandi etiam municipes eorum, per quos
notitia subministrata est; aliqui Manethon Aegyptius,
et Berosus Chaldaeus, sed et Iromus
<pb n="0387B"/>
Phoenix Tyri rex; sectatores quoque eorum
Mendesius Ptolemaeus, et Menander Ephesius, et Demetrius
Phalereus, et rex Juba, et Appion, et Thallus,
<pb n="0388A"/>
et qui istos aut probat aut revincit, judaeus Josephus
antiquitatum Judaicarum vernaculus vindex.
Graecorum etiam censuales conferendi, et quae
quando sint gesta, ut concatenationes temporum aperiantur,
per quae luceant annalium numeri. Peregrinandum
est in historias et litteras orbis. Et tamen
quasi partem jam probationis intulimus, quum
per quae probari possint, aspersimus. Verum differre
praestat, ne vel minus persequamur festinando, vel
diutius evagemur persequendo.</p>
</div1>

<div1>
        <head>CAPUT. XX.</head>
<p>ARGUMENTUM.-- <hi>Sed omissa antiquitate, quae errare potest,
divinitatem Sacrae Scripturae ostendit, exitu rerum
comprobatae: quaecumque enim fiunt, jam in
illa praedicta inveniuntur, ut adeo necesse sit credere
<pb n="0388B"/>
quae adhuc restant futura, quoniam et in illa comprehensa
et praedicta sunt.</hi> </p>
<p>Plus jam offerimus pro ista dilatione, majestatem

<pb n="0389A"/>
Scripturarum, si non vetustatem; divinas
probamus, si dubitatur antiquas. Nec hoc
tardius aut aliunde discendum: coram sunt, quae docebunt,
mundus, et saeculum, et exitus. Quidquid agitur,
praenuntiabatur; quidquid videtur, audiebatur.
Quod terrae vorant urbes, quod insulas maria fraudant;
quod externa atque interna bella dilaniant;
<pb n="0390A"/>
quod regnis regna compulsant; quod fames et lues
et locales quaeque clades et frequentiae pleraque
montium vastant; quod humiles sublimitate,
sublimes humilitate mutantur; quod justitia rarescit,
iniquitas increbrescit, bonarum omnium disciplinarum
cura torpescit; quod etiam officia temporum

<pb n="0391A"/>
et elementorum munia exorbitant; quod et monstris
et portentis naturalium forma turbatur, providenter
scripta sunt. Dum patimur, leguntur; dum
recognoscimus, probantur. Idoneum, opinor, testimonium
divinitatis veritas divinationis. Hinc igitur
apud nos futurorum quoque fides tuta est, jam
scilicet probatorum, quia cum illis, quae quotidie probantur,
praedicebantur. Eadem voces sonant,
eadem litterae notant, idem spiritus pulsat, unum
tempus est divinationi futura praefanti apud homines,
si forte distinguitur dum expungitur, dum ex futuro
 praesens, dehinc ex praesenti praeteritum deputatur.
Quid delinquimus, oro vos, futura quoque credentes,
qui jam didicimus illis per duos gradus credere?
</p>
      </div1>

<div1>
        <head>CAPUT XXI.</head>
<p>
          <pb n="0391B"/>ARGUMENTUM.-- <hi>Hoc insigni capite plenissima propinatur
Christi, Dei Filii, historia, qui, prout ad salutem
animarum debet cognosci, late et nervose describitur.
Ostenditur interim, quid Judaeis evenerit, dum in illo
<pb n="0392A"/>
verbi Divini implementum agnoscere noluerint: cujus
sane divinitate percepta, falsae religioni renuntiare
decet, cum etiam ab ipsis malignis spiritibus, quibus
imperat, testimonium aliquando potentiae suae exigat.</hi> </p>
<p>21. Sed quoniam edidimus, antiquissimis Judaeorum
instrumentis sectam istam esse suffultam, quam aliquanto
novellam, ut Tiberiani temporis, plerique
sciunt, profitentibus nobis quoque;
fortasse an hoc nomine de statu ejus retractetur,
quasi sub umbraculo insignissimae religionis, certe
licitae, aliquid propriae praesumptionis abscondat,
vel quia praeter aetatem neque de victus exceptionibus,
neque de solemnitatibus dierum, neque de
ipso signaculo corporis, neque de consortio nominis
cum Judaeis agimus, quod utique oporteret, si eidem
<pb n="0392B"/>
Deo manciparemur? Sed et vulgus jam scit Christum,
hominem utique aliquem, qualem Judaei judicaverunt,
quo facilius quis nos hominis cultores existimaverit
 . Verum neque de Christo erubescimus, quum

<pb n="0393A"/>
sub nomine ejus deputari et damnari juvat, neque
de deo aliter praesumimus. Necesse est igitur
pauca dicamus de Christo ut Deo. Tantum
Judaeis erat apud Deum gratia, ubi et insignis justitia
et fides originalium auctorum, unde illis et generis
magnitudo et regni sublimitas floruit et tanta
felicitas, ut Dei vocibus, quibus edocebantur, de promerendo
Deo, et non offendendo, praemonerentur.
Sed quanta deliquerint , fiducia patrum inflati
[ad delirandum], derivantes a disciplina
in profanum modum, etsi ipsi non confiterentur,
probaret exitus hodiernus ipsorum. Dispersi, palabundi,
<pb n="0394A"/>
et coeli et soli sui extorres, vagantur per orbem,
sine homine, sine Deo rege, quibus nec advenarum
jure terram patriam saltem vestigio salutare
 conceditur. Cum haec illis sanctae voces praeminarentur,
eaedem fere semper omnes ingerebant
fore, uti sub extimis curriculis saeculi ex omni jam
gente, et populo, et loco cultores sibi allegeret Deus
multo fideliores, in quos gratiam transferret, et
pleniorem quidem ob disciplinae auctioris capacitatem.
[Venit igitur, qui ad reformandam et illuminandam
eam venturus a Deo praenuntiabatur, Christus ille
<pb n="0395A"/>
Filius dei]. Hujus igitur gratiae disciplinaeque arbiter
et magister, illuminator atque deductor generis
humani, Filius Dei annuntiabatur, non quidem ita genitus,
ut erubescat de filii nomine aut de patris
<pb n="0396A"/>
semine; non de sororis incesto, nec de stupro filiae
aut conjugis alienae deum patrem passus est,
squamatum, aut cornutum, aut plumatum amatorem,
aut in aurum conversum : Jovis enim
<pb n="0397A"/>
ista sunt numina vestri. Caeterum Dei Filius
nullam de impudicitia habet matrem, etiam
quam videtur habere non nupserat. Sed prius substantiam
edisseram, et ita nativitatis qualitas intelligetur.
Jam ediximus Deum universitatem hanc
<pb n="0398A"/>
mundi Verbo et Ratione et Virtute molitum. Apud vestros
quoque sapientes <foreign xml:lang="greek">ΛΌΓΟΝ,</foreign> id est Sermonem
atque Rationem, constat artificem videri universitatis.
Hunc enim Zeno determinat factitatorem, qui
cuncta in dispositione formaverit, eumdem et fatum
<pb n="0399A"/>
vocari, et deum et animum Jovis, et necessitatem
omnium rerum, Haec Cleanthes in spiritum congerit,
quem permeatorem universitatis affirmat. Et nos etiam
Sermoni atque Rationi itemque Virtuti, per quae omnia
molitum Deum ediximus, propriam substantiam spiritum
 inscribimus, cui et Sermo insit pronuntianti,
et Ratio adsit disponenti, et virtus praesit perficienti.
Hunc ex Deo prolatum didicimus, et prolatione generatum,
et idcirco Filium Dei et Deum dictum ex unitate
substantiae. Nam et Deus spiritus. Et cum radius ex
sole porrigitur, portio ex summa; sed sol erit in radio,
quia solis est radius, nec separatur substantia,
sed extenditur. Ita de Spiritu Spiritus, et de Deo Deus,
ut lumen de lumine accensum. Manet integra et
indefecta materiae matrix, etsi plures inde traduces
<pb n="0399B"/>
qualitatum mutueris. Ita et quod de Deo
profectum est, Deus est, et Dei Filius, et unus ambo.
Ita et de Spiritu Spiritus, et de Deo Deus modulo
alterum, non numero, gradu, non statu fecit,
et a matrice non recessit, sed excessit. Iste igitur
Dei radius, ut retro semper praedicabatur, delapsus
in virginem quamdam, et in utero ejus caro figuratus,
nascitur Homo Deo mistus. Caro spiritu instructa
 nutritur, adolescit, affatur, docet, operatur, et
Christus est. Recipite interim hanc fabulam, similis
est vestris, dum ostendimus quomodo Christus probetur.
Sciebant et qui penes vos ejusmodi fabulas
aemulas ad destructionem veritatis istiusmodi praeministraverunt.
Sciebant et Judaei venturum esse
<pb n="0400A"/>
Christum, scilicet quibus prophetae loquebantur. Nam
et nunc adventum ejus exspectant, nec alia magis inter
nos et illos compulsatio est, quam quod jam venisse
non credunt. Duobus enim adventibus ejus significatis:
primo, qui jam expunctus est in humilitate
conditionis humanae; secundo, qui concludendo saeculo
imminet in sublimitate divinitatis exsertae: primum
non intelligendo, secundum, quem manifestius praedicatum
 sperant, unum existimaverunt. Ne enim intelligerent
pristinum, credituri si intellexissent, et
consecuturi salutem si credidissent, meritum fuit delictum
eorum. Ipsi legunt ita scriptum mulctatos se
sapientia et intelligentia et oculorum et aurium fruge.
Quem igitur solummodo hominem praesumpserant
de humilitate, sequebatur uti magum aestimarent de
<pb n="0400B"/>
potestate, cum ille verbo daemonia de hominibus
excuteret, caecos reluminaret, leprosos purgaret,
paralyticos restringeret, mortuos denique verbo redderet
vitae, elementa ipsa famularet, compescens
procellas et freta ingrediens, ostendens se esse <foreign xml:lang="greek">ΛΟΓΟΝ</foreign>
Dei, id est verbum illud primordiale primogenitum,
virtute et ratione comitatum, et spiritu fultum,
eumdem qui verbo omnia, et faceret, et
fecisset. Ad doctrinam vero ejus, qua revincebantur
magistri primoresque Judaeorum, ita exasperabantur,
maxime quod ad eum ingens multitudo deflecteret,
ut postremo oblatum Pontio Pilato Syriam
tunc ex parte Romana procuranti, violentia
suffragiorum in crucem dedi sibi extorserint.
<pb n="0401A"/>
Praedixerat et ipse ita facturos. Parum hoc, si
non et prophetae retro. Et tamen suffixus spiritum
cum verbo sponte dimisit, praevento carnificis officio.
Eodem momento dies, medium orbem
signante sole, subducta est. Deliquium utique putaverunt,
qui id quoque super Christo praedicatum
non scierunt; [ratione non deprehensa, negaverunt]
; et tamen eum mundi casum relatum in arcanis
 vestris habetis. Tunc Judaei detractum et sepulcro
conditum magna etiam militaris custodiae diligentia
circumsederunt, ne, quia praedixerat tertia die
resurrecturum se a morte, discipuli furto amoliti cadaver
fallerent suspectos. Sed ecce die tertia concussa
repente terra, et mole revoluta, quae obstruxerat
<pb n="0402A"/>
sepulcrum, et custodia pavore disjecta, nullis
apparentibus discipulis, nihil in sepulcro repertum
est, praeterquam exuviae sepulti. Nihilominus tamen
primores, quorum intererat, et scelus divulgare,
et populum vectigalem et famularem sibi a fide
revocare, subreptum a discipulis jactitaverunt. Nam
nec ille se in vulgus eduxit, ne impii errore liberarentur,
ut et fides, non mediocri praemio destinata, difficultate
constaret. Cum discipulis autem quibusdam
apud Galilaeam Judaeae regionem ad quadraginta dies
egit, docens eos quae docerent. Dehinc ordinatis eis
ad officium praedicandi per orbem, circumfusa nube
in coelum est ereptus, multo verius quam apud
vos asseverare de Romulo Proculi solent. Ea
<pb n="0403A"/>
omnia super Christo Pilatus, et ipse jam pro sua
conscientia christianus, Caesari tum Tiberio nuntiavit.
Sed et Caesares credidissent super Christo, si
aut Caesares non essent saeculo necessarii, aut si
et christiani potuissent esse caesares. Discipuli
quoque diffusi per orbem, ex praecepto magistri Dei
paruerunt, qui et ipsi a Judaeis insequentibus multa
perpessi, utique pro fiducia veritatis libenter, Romae
postremo per Neronis saevitiam, sanguinem christianum
seminaverunt. Sed monstrabimus vobis idoneos
testes Christi, ipsos illos quos adoratis. Multum
est, si eos adhibeam ut credatis Christianis, propter
quos non creditis Christianis. Interim hic est ordo
nostrae institutionis, hunc edidimus et sectae et
nominis censum cum suo auctore. Nemo jam infamiam
<pb n="0403B"/>
incutiat, nemo aliud existimet, quia nec fas
est ulli de sua religione mentiri. Ex eo enim, quod
aliud a se coli dicit, quam colit, negat quod colit, et
culturam et honorem in alterum transfert, et
transferendo jam non colit quod negavit. Dicimus, et
palam dicimus, et vobis torquentibus lacerati et
cruenti vociferamur: Deum colimus per Christum.
Illum hominem putate, per eum et in eo se cognosci
vult Deus et coli. Ut autem Judaeis respondeam, et
ipsi Deum per [hominem] Moysen colere didicerunt;
ut Graecis occurram, Orpheus Pieriae, Musaeus
<pb n="0404A"/>
Athenis, Melampus Argis, Trophonius Boeotiae initiationibus
homines obligaverunt; ut ad vos quoque dominatores
gentium aspiciam, homo fuit Pompilius
Numa, qui Romanos operosissimis superstitionibus
oneravit. Licuerit et Christo commentari divinitatem
rem propriam; non qui rupices et adhuc feros homines
multitudine tot numinum demerendorum attonitos
efficiendo ad humanitatem temperaret, quod
Numa; sed qui jam expolitos et ipsa urbanitate deceptos
in agnitionem veritatis ocularet. Quaerite
ergo, si vera sit ista divinitas Christi. Si ea est,
qua cognita ad bonum quis reformetur, sequitur,
ut falsa renuntietur quaevis alia contraria comperta;
imprimis illa omni ratione, quae delitescens sub
nominibus et imaginibus mortuorum, quibusdam signis,
<pb n="0404B"/>
et miraculis, et oraculis fidem divinitatis operatur.
</p>
      </div1>

<div1>
        <head>CAPUT XXII.</head>
<p>ARGUMENTUM.-- <hi>Explicat jam daemonum naturam, quorum
notitiam a Philosophis et Poetis etiam instillatam
docet, inde illorum spiritualem substantiam edisserit,
atque inde elicit modum agendi in homines, ut noceant,
ostenditurque illud fallaciis suis solum agere, ut
relicto Deo vero falsae religioni creduli mortales
mancipentur.</hi> </p>
<p>Atque adeo dicimus, esse substantias quasdam
<pb n="0405A"/>
spiritales; nec nomen novum est. Sciunt daemonas
Philosophi, Socrate ipso ad daemonii arbitrium exspectante.
Quidni? cum et ipsi daemonium adhaesisse a
pueritia dicatur, dehortatorium plane a bono.
Daemonas sciunt Poetae, etiam vulgus indoctum in
usum maledicti frequentat, nam et Satanam,
principem hujus mali generis, proinde de propria
conscientia animae, eadem execramenti voce pronuntiat.
Angelos quoque etiam Plato non negavit,
Utriusque nominis testes vel magi asserunt .
Sed quomodo de angelis quibusdam sua sponte
corruptis corruptior gens daemonum evaserit
damnata a Deo cum generis auctoribus, et cum eo
quem diximus principe, apud litteras sanctas ordine
cognoscitur. Nunc de operatione eorum satis
<pb n="0405B"/>
erit exponere. Operatio eorum est hominis eversio:
<pb n="0406A"/>
sic malitia spiritalis a primordio auspicata est in hominis
exitium. Itaque corporibus quidem, et valetudines
infligunt, et aliquos casus acerbos, animae
vero repentinos et extraordinarios per vim excessus.
Suppetit illis ad utramque substantiam hominis adeundam
mira subtilitas et tenuitas sua. Multum
spiritalibus viribus licet, ut invisibiles et insensibiles in
effectu potius quam in actu suo appareant: si poma,
si fruges nescio quod aurae latens vitium in flore
praecipitat, in germine exanimat, in pubertate convulnerat,
ac si caeca ratione tentatus aër pestilentes
haustus suos offundit: eadem igitur obscuritate contagionis
aspiratio daemonum et angelorum mentis
quoque corruptelas agit furoribus et amentiis foedis,
aut saevis libidinibus cum erroribus variis; quorum
<pb n="0406B"/>
iste potissimus, quo deos istos captis et circumscriptis
<pb n="0407A"/>
hominum mentibus commendat, ut et sibi pabula
propria nidoris et sanguinis procuret simulacris
et imaginibus oblata, et quae illis accuratior pascua
est, hominem a cogitatu verae divinitatis avertant
praestigiis falsae divinationis. Quas et ipsas quomodo
operentur, expediam. Omnis spiritus ales est.
hoc angeli et daemones. Igitur momento ubique sunt:
totus orbis illis locus unus est; quid ubique geratur,
tam facile sciunt, quam enuntiant. Velocitas
<pb n="0408A"/>
divinitas creditur, quia substantia ignoratur.
Sic et auctores interdum videri volunt eorum quae
annuntiant: et sunt plane malorum nonnunquam,
bonorum tamen nunquam. Dispositiones etiam Dei, et
tunc prophetis concionantibus exceperunt, et nunc
lectionibus resonantibus carpunt. Ita et hinc sumentes
quasdam temporum sortes, aemulantur divinitatem dum
furantur divinationem. In oraculis autem quo ingenio
ambiguitates temperent in eventus, sciunt Croesi,
<pb n="0409A"/>
sciunt Pyrrhi. Caeterum testudinem decoqui cum
carnibus pecudis Pythius eo modo renuntiavit, quo
supra diximus; momento apud Lydiam fuerat. Habent
de incolatu aeris et de vicinia siderum et de commercio
nubium coelestes sapere paraturas, ut et
pluvias, quas jam sentiunt, repromittant. Venefici
plane et circa curas valetudinum. Laedunt enim
primo, dehinc remedia praecipiunt ad miraculum
nova, sive contraria, post quae desinunt laedere,
et curasse creduntur. Quid ergo de caeteris ingeniis
vel etiam viribus fallaciae spiritalis edisseram, phantasmata
Castorum, et aquam cribro gestatam, et navem
<pb n="0410A"/>
cingulo promotam, et barbam tactu irrufatam,
ut numina lapides crederentur, et Deus
verus non quaereretur?
</p>
      </div1>

<div1>
        <head>CAPUT XXIII.</head>
<p>ARGUMENTUM.-- <hi>Quantumvis vero magna sit daemonum
potentia, majori, Christi nempe, subjici docet; quare
etiam de illa ipsi Christiani triumphant, quum scilicet
immundos spiritus virtute ejus, vel invitos, ejiciunt.
Qui dum imperio Christi obsequium praestant, suam
ipsi divinitatem abnuunt, ejusque solam agnoscunt.</hi> </p>
<p>Porro si et magi phantasmata edunt, et jam
<pb n="0411A"/>
defunctorum infamant animas; si pueros in eloquium
oraculi elidunt , si multa miracula circulatoriis
praestigiis ludunt, si et somnia immittunt habentes
semel invitatorum angelorum et daemonum
assistentem sibi potestatem, per quos et caprae et
mensae divinare consueverunt; quanto magis illa
potestas de suo arbitrio et pro suo negotio studeat
totis viribus operari, quod alienae praestat negotiationi?
Aut si eadem et angeli et daemones operantur,
<pb n="0412A"/>
quae et dii vestri; ubi est ergo praecellentia divinitatis,
quae utique superior omni potestate credenda
est? Non ergo dignius praesumetur, ipsos esse qui
se deos faciant, cum eadem edant quae faciant deos
credi, quam pares angelis et daemonibus deos esse?
Locorum differentia distinguitur, opinor, ut a templis
deos aestimetis , quos alibi deos non dicitis; ut
aliter dementire videatur, qui sacras turres
pervolat, aliter qui tecta viciniae transilit; et alia vis
<pb n="0413A"/>
pronuntietur in eo qui genitalia vel lacertos, alia in
eo qui sibi gulam prosecat. Compar exitus furoris, et
una ratio est instigationis. Sed hactenus verba, jam
hinc demonstratio rei ipsius, qua ostendemus unam
esse utriusque nominis qualitatem. Edatur hic aliquis
sub tribunalibus vestris, quem daemone agi constet.
Jussus a quolibet christiano loqui spiritus ille, tam
se daemonem confitebitur de vero, quam alibi deum
de falso. Aeque producatur aliquis ex iis, qui de Deo
pati existimantur, qui aris inhalantes numen de nidore
concipiunt, qui ructando curantur, qui anhelando
 profantur. Ista ipsa Virgo Coelestis pluviarum
pollicitatrix, iste ipse Aesculapius medicinarum
demonstrator alia die morituris Socordio et Thanatio
et Asclepiodoto vitae sumministrator: nisi se
<pb n="0413B"/>
daemones confessi fuerint, christiano mentiri non
audentes, ibidem illius christiani procacissimi sanguinem
fundite. Quid isto opere manifestius? quid
hac probatione fidelius? simplicitas veritatis in medio
est; virtus illi sua assistit; nihil suspicari licebit.
Magia aut aliqua ejusmodi fallacia fieri dicetis, si
oculi vestri et aures permiserint vobis. Quid autem
inniti potest adversus id, quod ostenditur nuda sinceritate?
Si altera parte vere dei sunt, cur sese
daemonia mentiuntur? an ut nobis obsequantur? Jam
<pb n="0414A"/>
ergo subjecta est Christianis divinitas vestra; nec
utique divinitas deputanda est, quae subdita est homini,
et si quid ad dedecus facit, aemulis suis. Si
altera parte daemones sunt vel angeli, cur se alibi
pro diis agere respondent? Nam sicut illi, qui dii
habentur, daemones se dicere noluissent, si
vere dii essent, scilicet, ne de majestate se deponerent:
ita et isti, quos directo daemones nostis, non
auderent alibi pro diis agere, si aliqui omnino dii
essent, quorum nominibus utuntur; vererentur enim
abuti majestate superiorum sine dubio et timendorum.
Adeo nulla est divinitas ista quam tenetis,
quia si esset, neque a daemoniis affectaretur, neque
a diis negaretur. Cum ergo utraque pars concurrit
in confessionem, deos esse negans, agnoscite
<pb n="0414B"/>
unum genus esse, id est daemonas. Verum utrobique
 jam deos quaerite; quos enim praesumpseratis,
daemonas esse cognoscitis. Eadem vero opera
nostra ab eisdem diis vestris non tantum hoc detegentibus,
quod neque ipsi dii sint neque ulli
alii, etiam illud in continenti cognoscitis, qui sit
vere deus, et an ille, et an unicus, quem christiani
profitemur, et an ita credendus colendusque, ut
fides, ut disciplina disposita est Christianorum. Dicent
ibidem: ecquis ille Christus cum sua fabula?
<pb n="0415A"/>
si homo communis conditionis, si magus, si post
mortem de sepulcro a discipulis subreptus, si
nunc denique penes inferos, si non in coelis potius,
et inde venturus cum totius mundi motu, cum horrore
orbis, cum planctu omnium, sed non Christianorum,
ut Dei Virtus et Dei Spiritus et Sermo et
Sapientia et Ratio et Dei Filius. Quodcumque ridetis,
rideant et illi vobiscum; negent Christum omnem ab
aevo animam restituto corpore judicaturum. Dicant
hoc pro tribunali, si forte, Minoen et Rhadamanthum
 secundum consensum Platonis et poetarum
esse sortitos; suae saltem ignominiae et damnationis
<pb n="0415B"/>
notam refutent: renuant se immundos
spiritus esse, quod vel ex pabulis eorum sanguine
et fumo et putidis rogis pecorum et impuratissimis
linguis ipsorum vatum intelligi debuit; renuant
 ob malitiam praedamnatos se in eumdem
judicii diem cum omnibus cultoribus et operatoribus
 suis. Atqui omnis haec nostra in illos dominatio
et potestas de nominatione Christi valet, et
de commemoratione eorum, quae sibi a Deo per
arbitrum Christum imminentia exspectant. Christum
timentes in Deo, et Deum in Christo, subjiciuntur
servis Dei et Christi. Ita de contactu deque afflatu
nostro contemplatione et repraesentatione ignis illius
correpti, etiam de corporibus nostro imperio excedunt
inviti et dolentes, et vobis praesentibus erubescentes.
Credite illis, cum verum de se loquuntur,
qui mentientibus creditis. Nemo ad suum dedecus
mentitur, quin potius ad honorem. Magis fides
prona est adversus semetipsos confitentes, quam
pro semetipsis negantes. Haec denique testimonia
deorum vestrorum christianos facere consueverunt,
<pb n="0416A"/>
quia plurimum illis credendo Christo domino
credimus. Ipsi litterarum nostrarum fidem
accendunt, ipsi spei nostrae fidentiam aedificant. At
colitis illos, quod sciam, etiam de sanguine christianorum.
Nollent itaque vos tam fructuosos, tam officiosos
sibi amittere, vel ne a vobis quandoque christianis
 fugentur, si illis sub christiano, volente
vobis veritatem probare, mentiri liceret.
</p>
      </div1>

<div1>
        <head>CAPUT XXIV.</head>
<p>ARGUMENTUM.-- <hi>Falsum itaque esse crimen irreligiositatis,
et ad Romanos potius quam Christianos pertinere,
quos vel ex hac subjectione daemonum pateat, majorem
<pb n="0416B"/>
illis et sublimiorem Deum colere; adeoque vel
libertatem saltem religionis illis esse relinquendam,
quae cum aliis detur, tum nec ipsis Aegyptiis negetur.
Sed apud illos quidvis coli licere praeter Deum verum.</hi> 
Omnis ista confessio illorum, qua se deos negant
esse, quaque non alium deum respondent praeter
unum, cui nos mancipamur, satis idonea est ad
depellendum crimen laesae publicae et maxime romanae
religionis . Si enim non sunt dei pro certo, nec
religio pro certo est; si religio non est, quia nec Dei
pro certo, nec nos pro certo rei sumus laesae religionis.
At e contrario in vos exprobatio resultabit,
qui mendacium colentes, veram religionem veri dei
non modo negligendo, quin insuper expugnando,
in verum committitis crimen verae irreligiositatis.
Nunc, ut constaret illos deos esse, nonne conceditis
de aestimatione communi aliquem esse sublimiorem
et potentiorem velut principem mundi, perfectae potentiae
 et majestatis? Nam et sic plerique disponunt
divinitatem, ut imperium summae dominationis
esse penes unum, officia ejus penes multos velint; ut
<pb n="0417A"/>
Plato Jovem magnum in coelo comitatum
exercitu describit deorum pariter et daemonum. Itaque
oportere et procurantes et praefectos et praesides
pariter suscipi. Et tamen quod facinus admittit,
qui magis ad Caesarem promerendum et operam et
spem suam transfert, nec appellationem dei ita ut
imperatoris in alio quam principe confitetur, cum
capitale esse judicetur alium praeter Caesarem et dicere
et audire? Colat alius Deum, alius Jovem, alius
ad coelum supplices manus tendat, alius ad aram
Fidei, alius, si hoc putatis, nubes numeret orans,
<pb n="0418A"/>
alius lacunaria, alius suam animam deo suo voveat,
alius hirci. Videte enim ne et hoc ad irreligiositatis
elogium concurrat, adimere libertatem religionis
et interdicere optionem divinitatis, ut non
liceat mihi colere quem velim, sed cogar colere quem
nolim. Nemo se ab invito coli volet, ne homo
quidem; atque adeo et Aegyptiis permissa est tam
vanae superstitionis potestas, avibus et bestiis consecrandis,
et capite damnandis qui aliquem hujusmodi
deum occiderint. Unicuique etiam provinciae et civitati
suus deus est, ut Syriae Atagartis, ut Arabiae
<pb n="0419A"/>
Dusares, ut Noricis Belenus, ut Africae Coelestis,
ut Mauritaniae Reguli sui. Romanas, ut
opinor, provincias edidi, nec tamen romanos deos
<pb n="0420A"/>
earum, quia Romae non magis coluntur, quam qui
per ipsam quoque Italiam municipali consecratione
censentur: Casiniensium Delventinus, Narniensium
<pb n="0421A"/>
Visidianus, Aesculanorum Ancharia, Volsiniensium
Nortia, Ocriculanorum Valentia, Sutrinorum
Hostia, Faliscorum in honorem patris
Curis, unde accepit cognomen, Juno. Sed nos soli
arcemur a religionis proprietate. Laedimus Romanos,
nec romani habemur, quia non Romanorum deum
colimus. Bene, quod omnium Deus est, cujus velimus
aut nolimus omnes sumus. Sed apud vos quodvis
colere jus est, praeter verum Deum, quasi non hic magis
omnium sit Deus, cujus omnes sumus.</p>
</div1>

<div1>
        <head>CAPUT XXV.</head>
<p>ARGUMENTUM.-- <hi>Immerito itaque magnitudinem Imperii
Romanorum in tam immensum auctam pro merito
religiositatis illorum in deos censeri, qui id illis conferre
<pb n="0421B"/>
potuerint, adeoque soli dii sint. Cum tamen illi
et ridiculi, et pudendi, vel etiam peregrini sint, qui
(quod multo cum sale prosequitur) sua potius contra Romanos
tutati fuissent, si qua illis vis inesset. Nonnullos
quoque eorum deos reges fuisse dicit, quo tempore
<pb n="0422A"/>
tamen homines, et illi ipse reges, sine diis non fuerint:
olim etiam paupere cultu dii haberentur;
ut adeo non Romani ob Religiositatem magni,
sed ob magnitudinem religiosi facti appareant.
Quinimo non religiosos habendos, qui religiones
laedendo facti sint magni, quandoquidem cum
populis etiam Deos eorum devicerint, illorumque
templa vastarint, statuas dejecerint, sacra aboleverint;
quum etiam illi populi non minus religiosi in Deos
suos fuerint, qui tamen a Romanis devicti, in illorum
imperii summam conflati sunt.</hi> </p>
<p>Satis mihi quidem videor probasse de falsa et
vera divinitate, cum demonstravi, quemadmodum
probatio consistat, non modo disputationibus nec argumentationibus,
sed ipsorum etiam testimoniis, quos
<pb n="0422B"/>
deos creditis, ut nihil jam ad hanc caussam sit retractandum.
Quoniam tamen Romani nominis proprie
mentio occurrit, non omittam congressionem, quam
provocat illa praesumptio dicentium Romanos pro
merito religiositatis diligentissimae in tantum sublimitatis
<pb n="0423A"/>
elatos, ut orbem occuparint, et adeo
deos esse, ut praeter caeteros floreant, qui illis officium
praeter caeteros faciant. Scilicet ista merces Romanis
a diis pro gratia expensa est, Sterculius, et Mutunus,
et Larentina provexit imperium. Peregrinos
<pb n="0424A"/>
enim deos non putem extraneae genti magis fautum
 voluisse quam suae, et patrium solum, in quo
nati, adulti, nobilitati, sepultique sunt, transfretanis
dedisse. Viderit Cybele, si urbem romanam ut memoriam
Trojani generis adamavit, vernaculi sui scilicet
y
<pb n="0425A"/>adversus Achivorum arma protecti, si ad ultores
transire prospexit, quos sciebat Graeciam Phrygiae
debellatricem subacturos. Itaque majestatis suae
in urbem collatae grande documentum nostrae etiam
aetati proposuit, cum Marco Aurelio apud Sirmium
reipublicae exempto, die decimo sexto Kalendarum
Aprilium, Archigallus ille sanctissimus, die nono
Kalend. earumdem, quo sanguinem impurum, lacertos
<pb n="0426A"/>
quoque castrando libabat, pro salute imperatoris Marci
jam intercepti solita aeque imperia mandavit.
O nuntios tardos, o somniculosa diplomata, quorum
vitio excessum imperatoris non ante Cybele
cognovit, ne deam talem riderent Christiani. Sed non
statim et Jupiter Cretam suam Romanis fascibus
concuti sineret, oblitus antrum illud Idaeum, et aera
Corybantia, et jucundissimum illic nutricis suae
<pb n="0427A"/>
odorem. Nonne omni Capitolio tumulum illum suum
praeposuisset, ut ea potius orbi terra praecelleret,
quae cineres Jovis texit? Vellet Juno Punicam
urbem posthabita Samo dilectam ab Aeneadarum utique
genere deleri? Quod si
<l rend="indent">Hic illius arma,</l>
<l>Hic currus fuit, hoc regnum dea gentibus esse,</l>
<l>Si qua fata sinant, jam tum tenditque fovetque.</l>  <note>(VIRG. Aen. I. 16. seqq.)</note> 

<pb n="0428A"/>
Misera illa conjux Jovis et soror adversus fata non
valuit plane:
<l>Fato stat Jupiter ipse.</l> 
Nec tantum tamen honoris Romani dicaverunt fatis
dedentibus sibi Carthaginem adversus destinatum votumque
Junonis, quantum prostitutissimae lupae
Larentinae. Plures deos vestros regnasse certum est.
Igitur si conferendi imperii tenent potestatem, cum
<pb n="0429A"/>
ipsi regnarent, a quibus acceperant eam gratiam?
quem coluerat Saturnus et Jupiter? aliquem opinor
Sterculium [sed Romae postea], cum indigenis
suis. Etiam si qui non regnarunt, tamen regnabatur
ab aliis nondum cultoribus suis, ut qui nondum
dii habebantur. Ergo aliorum est regnum dare, quia
regnabatur multo ante quam isti dii inciderentur. Sed
quam vanum est fastigium Romani nominis religiositatis
meritis deputare, cum post imperium sive
adhuc regnum [auctis jam rebus] religio profecerit.
Nam etsi a Numa concepta est curiositas superstitiosa,
<pb n="0430A"/>
nondum tamen aut simulacris aut templis
res divina apud Romanos constabat; frugi religio
et pauperes ritus, et nulla capitolia certantia coelo,
sed temeraria de cespite altaria, et vasa adhuc Samia,
et nidor ex illis, et Deus ipse nusquam. Nondum
enim tunc ingenia Graecorum atque Tuscorum
fingendis simulacris urbem inundaverant. Ergo non
ante religiosi Romani, quam magni; ideoque non ob
hoc magni, quia religiosi. Atqui quomodo ob religionem
magni, quibus magnitudo de irreligiositate
 provenit? Ni fallor enim, omne regnum vel imperium
<pb n="0431A"/>
bellis quaeritur et victoriis propagatur. Porro
bella et victoriae captis et eversis plurimum urbibus
constant. Id negotium sine deorum injuria non est.
Eaedem strages moenium et templorum, pares caedes
civium et sacerdotum, nec dissimiles rapinae sacrarum
divitiarum et profanarum. Tot igitur sacrilegia
Romanorum, quot trophaea; tot de diis, quot de gentibus
triumphi; tot manubiae, quot manent adhuc simulacra
captivorum deorum. Et ab hostibus ergo
suis sustinent adorari, et illis imperium sine fine decernunt,
quorum magis injurias quam adulationes
remunerasse debuerant. Sed qui nihil sentiunt, tam
impune laeduntur, quam frustra coluntur. Certe non
potest fidei convenire, ut religionis meritis excrevisse
videantur, qui, ut suggessimus, religionem aut laedendo
<pb n="0431B"/>
creverunt, aut crescendo laeserunt. Etiam illi,
quorum regna conflata sunt in imperii Romani summam,
cum ea amitterent, sine religionibus non fuerunt.
</p>
      </div1>

<div1>
        <head>CAPUT XXVI.</head>
<p>ARGUMENTUM.-- <hi>Deum potius solum regnare, de imperiis,
urbibus, hominibus, temporibus ipsis, ut de
suo, disponere; qui etiam, ante cognitam Romam,
Babyloniis, Aegyptiis, Assyriis dominationem dederit:
Judaeis ipsis etiam incolume diu regnum praestiterit,
destruentibus etiam omnes illos deos, quos Romani
Gentesque ut datores regnorum suspiciunt.</hi> </p>
<p>Videte igitur ne ille regna dispenset, cujus est
et orbis qui regnatur, et homo ipse qui regnat; ne
<pb n="0432A"/>
ille vices dominationum ipsis temporibus in saeculo
ordinarit, qui ante omne tempus fuit et saeculum
  corpus temporum fecit; ne ille civitates extollat
aut deprimat. Sub quo fuit aliquando sine civitatibus
genus hominum? Quid erratis? prior est
quibusdam diis suis silvestris Roma; ante regnavit
quam tantum ambitum Capitolii exstrueret.
Regnaverunt et Babylonii ante pontifices, et
Medi ante quindecimviros, et Aegyptii ante Salios, et
Assyrii ante Lupercos, et Amazones ante virgines
Vestales. Postremo, si Romanae religiones regna praestant,
numquam retro Judaea regnasset despectrix communium
 istarum divinitatum, cujus et deum victimis,
et templum donis, et gentem foederibus aliquamdiu
Romani honorastis, numquam dominaturi
<pb n="0432B"/>
ejus, si non ultimo deliquisset in Christum.
</p>
      </div1>

<div1>
        <head>CAPUT XXVII.</head>
<p>ARGUMENTUM.-- <hi>Satis itaque confutasse se putat crimen
laesae Divinitatis, quae, quia non est, nihil pati
potest. Illam sibi demereri nolle Christianos ait, thure
vitam redimentes, quod sciant diaboli hoc esse consilium,
aemuli sui et invidi, qui, licet de Christi potentia
illis subjectus sit, pro odio tamen et perfidia, poenalis
servitutis more renititur, et numquam magis ab
illis, quam cruenta pro fide morte detriumphatur.</hi> </p>
<p>Satis haec adversus intentionem laesae religionis
ac divinitatis, quo non videamur laedere eam,
quam ostendimus non esse. Igitur, provocati ad sacrificandum,
<pb n="0433A"/>
obstruimus gradum pro fide conscientiae
nostrae, qua certi sumus, ad quos ista perveniant officia
sub imaginum prostitutione et humanorum nominum
consecratione. Sed quidam dementiam existimant,
quod cum possimus et sacrificare in praesenti,
et illaesi abire manente apud animum proposito, obstinationem
saluti praeferamus. Dati scilicet consilium,
quo vobis abutamur; sed agnoscimus, unde
talia suggerantur, quis totum hoc agitet, et quomodo
nunc astutia suadendi nunc duritia saeviendi ad constantiam
nostram dejiciendam operetur. Ille scilicet
spiritus daemoniacae et angelicae paraturae, qui noster
ob divortium aemulus et ob Dei gratiam invidus,
de mentibus vestris adversus nos praeliatur, occulta
inspiratione, modulatis et subornatis ad omnem,
<pb n="0433B"/>
quam in primordio exorsi sumus, et judicandi perversitatem
et saeviendi iniquitatem. Nam licet subjecta
<pb n="0434A"/>
sit nobis tota vis daemonum et ejusmodi spirituum
ut nequam tamen servi metui nonnunquam contumaciam
 miscent, et laedere gestiunt quos alias verentur:
odium enim etiam timor inspirat, praeterquam
quod desperata conditio eorum ex praedamnatione
 solatium reputat fruendae interim malignitatis
de poenae mora. Et tamen apprehensi subiguntur et
conditioni suae succidunt, et quos de longinquo
oppugnant, de proximo obsecrant. Itaque dum vice
rebellantium ergastulorum sive carcerum, vel metallorum,
vel hoc genus poenalis servitutis erumpunt
adversus nos, in quorum potestate sunt, certi et impares
se esse et hoc magis perditos ingratis resistimus
ut aequales, et repugnamus perseverantes in
eo quod oppugnant, et illos nunquam magis detriumphamus,
quam quum pro fidei obstinatione damnamur.
</p>
      </div1>

<div1>
        <head>CAPUT XXVIII.</head>

<pb n="0435A"/>
<p>ARGUMENTUM.-- <hi>Hinc, postquam paucis ostendit iniquitatem
coactae religionis, qualis vis Numini probari non
potest, cui (vel ex illorum sententia) libens animus addici
debet, pergit ad secundum titulum laesae, et quidem
majoris, Divinitatis: siquidem illi Numen viventium
Imperatorum prae omnibus Diis suis, mortuis scilicet
venerari sint soliti; deprehundunturque ita irreligiosi
erga Deos suos, quos prae Caesaribus suis contemnere et
perjuriis polluere non desistant.</hi> </p>
<p>Quoniam autem facile iniquum videretur,
liberos homines invitos urgeri ad sacrificandum (nam
et alias divinae rei faciendae libens animus indicitur):
<pb n="0436A"/>
 certe ineptum existimaretur, si quis ab alio cogeretur
ad honorem deorum, quos ultro sui caussa placare
deberet, ne prae manu esset jure libertatis dicere:
Nolo mihi Jovem propitium; tu, quis est me conveniat
Janus iratus ex qua velit fronte; quid tibi mecum
est? Formati estis ab iisdem utique spiritibus,
ut nos pro salute imperatoris sacrificare cogatis, et imposita
est tam vobis necessitas cogendi, quam nobis obligatio
periclitandi. Ventum est igitur ad secundum titulum
laesae augustioris majestatis, siquidem majore
formidine et callidiore timiditate Caesarem observatis,
quam ipsum de Olympo Jovem, et merito
 si sciatis. Quis enim ex viventibus non quolibet
mortuo tuo potior ? Sed nec hoc vos ratione
<pb n="0437A"/>
facitis potius quam respectu praesentaneae potestatis,
adeo et in isto irreligiosi erga deos vestros
 deprehendimini, qui plus timoris humano dominio
dicatis. Citius denique apud vos per omnes
deos, quam per unum genium Caesaris pejeratur.
</p>
      </div1>

<div1>
        <head>CAPUT XXIX.</head>
<p>ARGUMENTUM.-- <hi>Neque mirari id oportere, quum ipsi
illi Dii Caesarem Dominum agnoscant, qui illos excubiis
suis salvospraestet, non quem ipsi numine suo incolumem
servent, experti illum et iratum et benevolum.
Non itaque irreligiosos haberi debere Christianos Caesarique
inimicos, qui illum rebus suis non subjiciant,
<pb n="0438A"/>
sed magis illos, qui salutem Caesaris suamque non
solum a Diis talibus exspectent, qui dare non possunt,
sed et illos persequantur, qui a vero Numine illam
et petere sciant et impetrare.</hi> </p>
<p>Constet igitur prius, si isti, quibus sacrificatur,
salutem imperatori vel cuilibet homini impertiri
possunt, et ita nos crimini addicite. Si angeli
aut daemones substantia pessimi spiritus beneficium
aliquod operantur, si perditi conservant, si damnati
liberant, si denique (quod in conscientia vestra
est) mortui vivos tuentur: jam utique suas primo
statuas et imagines et aedes tuerentur , quae, opinor
<pb n="0439A"/>
Caesarum milites excubiis suis salva praestant.
Puto autem, hae ipsae materiae de metallis
Caesarum veniunt, et tota templa de nutu Caesaris
constant. Multi denique dii habuerunt Caesarem
iratum. Facit ad caussam, si et propitium, cum illis
aliquid aut liberalitatis aut privilegii, confert. Ita
qui sunt in Caesaris potestate, cujus et toti sunt,
quomodo habebunt salutem Caesaris in potestate, ut
eam praestare posse videantur, quam facilius ipsi a
Caesare consequuntur? Ideo ergo committimus
in majestatem imperatorum, quia illos non subjicimus
rebus suis; quia non ludimus de officio salutis
<pb n="0440A"/>
eorum, qui eam non putamus in manibus esse plumbatis.
Sed vos religiosi, qui eam quaeritis ubi
non est, petitis a quibus dari non potest, praeterito
eo in cujus est potestate. Insuper eos debellatis, qui
eam sciunt petere, qui etiam possint impetrare,
dum sciunt petere.
</p>
      </div1>

<div1>
        <head>CAPUT XXX.</head>
<p>ARGUMENTUM.-- <hi>Solos enim Christianos pro Imperatore
Deum verum, Deum vivum invocare, illum Deum, quem
naturaliter, et se majorem novit ipse Imperator, cui
cuncta debet, a quo exspectat. Ab hoc illos, quae Imperatori,
orbi, sibi tuta sint, pie, vere, recte petere et impetrare,
<pb n="0441A"/>
aliter ac Gentium vota sunt, gravissimae oratione
ostendit. Tales in ipso supplicationis gestu
mactent, inquit, animam Deum pro Imperatore ambientem
extorqueant, veritatem et Dei devotionem,
irreligiositatem, si possint, deputent.</hi> </p>
<p>Nos enim pro salute imperatorum Deum invocamus
aeternum, Deum verum, Deum vivum,
quem et ipsi imperatores propitium sibi praeter caeteros
malunt. Sciunt, quis illis dederit imperium;
sciunt, qua homines, quis et animam; sentiunt,
eum Deum esse solum, in cujus solius potestate
sunt, a quo sunt secundi, post quem primi, ante
omnes et super omnes deos. Quidni? cum super
<pb n="0442A"/>
omnes homines, qui utique vivunt et mortuis antistant.
Recogitant, quousque vires imperii sui valeant,
et ita Deum intelligunt; adversus quem valere
non possunt, per eum valere se cognoscunt. Coelum
denique debellet imperator, coelum captivum triumpho
suo invehat, coelo mittat excubias, coelo vectigalia
imponat. Non potest; ideo magnus est,
quia coelo minor est. Illius enim est ipse, cujus et
coelum est et omnis creatura. Inde est imperator,
unde est et homo antequam imperator; inde potestas
illi, unde et spiritus. Illuc suspicientes Christiani
manibus expansis quia innocuis, capite nudo,
<pb n="0443A"/>
quia non erubescimus, denique sine monitore,
quia de pectore oramus. Precantes sumus
omnes semper pro omnibus imperatoribus, vitam illis
prolixam, imperium securum, domum tutam, exercitus
fortes, senatum fidelem, populum probum, orbem
quietum, et quaecumque hominis et Caesaris vota
sunt. Haec ab alio orare non possum, quam a quo
scio me consecuturum, quoniam et ipse est qui
<pb n="0444A"/>
solus praestat, et ego sum cui impetrare debetur, famulus
ejus, qui eum solum observo, qui propter
disciplinam ejus occidor, qui ei offero opimam et
majorem hostiam, quam ipse mandavit, orationem
de carne pudica, de anima innocenti, de spiritu
sancto profectam. Non grana thuris unius assis,
Arabicae arboris lacrymas nec duas meri guttas,
<pb n="0445A"/>
nec sanguinem reprobi bovis mori optantis,
et post omnia inquinamenta etiam conscientiam spurcam:
ut mirer, cum hostiae probantur penes vos
a vitiosissimis sacerdotibus, cur praecordia potius victimarum,
quam ipsorum sacrificantium examinentur.
Sic itaque nos ad deum expansos ungulae fodiant,
cruces suspendant, ignes lambant, gladii
guttura detruncent, bestiae insiliant; paratus est ad
omne supplicium ipse habitus orantis Christiani.
Hoc agite, boni praesides, extorquete animam Deo
supplicantem pro Imperatore. Hic erit crimen, ubi
veritas est Dei et devotio.
</p>
      </div1>

<div1>
        <head>CAPUT XXXI.</head>
<p>
          <pb n="0445B"/>ARGUMENTUM.-- <hi>Idagia christianis si in dubium vocent,
in promptu esse ostendit Sacras Scripturas, quae nec
Gentibus variis ex casibus ignotae sint: ex quibus patere
possit, ibidem Christianis injungi, pro Regibus,
Principibus Potestatibus et publica tranquillitate orare.
<pb n="0446A"/>
Quod et naturae consentaneum, quia turbata Republica
ipsi etiam Christiani inquietantur.</hi> </p>
<p>Adulati nunc sumus imperatori; et mentiti
vota, quae diximus, ad evadendam scilicet
vim. Plane proficit ista fallacia. Admittitis
enim nos probare quodcumque defendimus. Qui ergo
putaveris nihil nos de salute Caesarum curare,
inspice dei voces, litteras nostras, quas neque ipsi
supprimimus et plerique casus ad extraneos transferunt.
Scito ex illis, praeceptum esse nobis ad redundantiam
benignitatis, etiam pro inimicis Deum
orare, et persecutoribus nostris bona precari. Qui
magis inimici et persecutores Christianorum, quam
de quorum majestate convenimur in crimen? Sed
etiam nominatim atque manifeste: <hi>Orate,</hi> inquit, <hi>pro
<pb n="0446B"/>
regibus, et pro principibus, et potestatibus, ut omnia 
 tranquilla sint vobis.</hi> Cum enim concutitur
imperium, concussis etiam caeteris membris ejus,
utique et nos, licet extranei a turbis, in aliquo
loco casus invenimur.
</p>
      </div1>

<div1>
        <head>CAPUT XXXII.</head>

<pb n="0447A"/>
<p>ARGUMENTUM.-- <hi>Adhuc ostendit salutem Imperatoris et
Imperii Christianis cordi esse, scientibus horrenda orbi
imminere, Romanum Imperium esse desierit, ipsamque
adeo clausuram saeculi duratione ejus retardari. Sed et
qui per salutem Caesaris jurent, omnibus Geniis augustiorem,
non esse cogendos, ut per ejus Genium jurent,
defendit, utpote qui Genios, id est, Daemonas adjurando
laedere, non dejerando honorare consueverint.</hi> </p>
<p>Est et alia major necessitas nobis orandi pro
Imperatoribus, etiam pro omni statu imperii rebusque
romanis, qui vim maximam universo orbi
imminentem, ipsamque clausulam saeculi acerbitates
horrendas comminantem Romani imperii commeatu
 scimus retardari. Ita quae nolumus experiri,
<pb n="0447B"/>
ea dum precamur differri, Romanae diuturnitati
favemus. Sed et juramus, sicut non per genios Caesarum,
ita per salutem eorum, quae est augustior
omnibus geniis. Nescitis genios daemonas dici, et inde
diminutiva voce daemonia? Nos judicium dei suspicimus
in imperatoribus, qui gentibus illos praefecit.
Id in eis scimus esse, quod Deus voluit, ideoque et
salvum volumus esse, quod Deus voluit, et
pro magno id juramento habemus. Caeterum daemonas,
<pb n="0448A"/>
id est genios, adjurare consuevimus, ut illos de
hominibus exigamus, non dejerare, ut illis honorem
divinitatis conferamus.
</p>
      </div1>

<div1>
        <head>CAPUT XXXIII.</head>
<p>ARGUMENTUM.-- <hi>Imo necessario illos Imperatorem suspicere,
utpote quem a Deo suo sibi datum sciant, adeoque
vere suum ducant. Quem si Deum non vocent, quia
mentiri illumve deridere nolunt, id faciant, quia ipse
Deo subjectus, sub illo imperat, cujus etiam intersit
Deo cedere, quique ut id faciat in triumphi invidioso
honore admoneatur, tanta coruscans gloria ut revocari,
ne falso se Deum existimet, necesse habeat.</hi> </p>
<p>Sed quid ego amplius de religione atque pietate
christiana in imperatorem? quem necesse est suspiciamus
<pb n="0448B"/>
ut eum, quem dominus noster elegerit.
Et merito dixerim, noster est magis Caesar, ut a nostro
Deo constitutus. Itaque et in eo plus ego illi
operor in salutem, non solum quod eam ab eo postulo,
qui potest praestare, aut quod talis postulo,
qui merear impetrare, sed etiam quod temperans majestatem
Caesaris infra deum magis illum commendo
deo, cui soli subjicio. Subjicio autem, cui non adaequo.
Non enim deum Imperatorem dicam, vel quia
<pb n="0449A"/>
mentiri nescio, vel quia illum deridere non audeo,
vel quia nec ipse se deum volet dici. Si
homo sit, interest hominis deo cedere; satis habeat
appellari imperator. Grande et hoc nomen est, quod
a deo traditur. Negat illum imperatorem, qui deum
dicit. Nisi homo sit, non est imperator. Hominem se
esse etiam triumphans in illo sublimissimo curru admonetur.
Suggeritur enim ei a tergo: Respice post
te, hominem memento te. Et utique hoc magis
gaudet tanta se gloria coruscare, ut illi admonitio
conditionis suae sit necessaria. [Minor erat, si tunc
deus diceretur, quia non vere diceretur.] Major
est qui revocatur, ne se deum existimet.
</p>
      </div1>

<div1>
        <head>CAPUT XXXIV.</head>

<pb n="0450A"/>
<p>ARGUMENTUM.-- <hi>Quin et Augustum ipsum Domini tyranni
cum nomen abhorruisse, quod et, vice Dei dictum,
Divinae Dominationis suggillatio sit, communi more et
a Christianis, dici possit. Pater Patria vero qui vocetur,
Dominum appellari non debere, multo minus
Deum, quod rebellio est in Deum, maledictum in Caesarem,
qui apud Romanos post mortem, demum Deus
soleat fieri.</hi> </p>
<p>Augustus imperii formator, ne dominum
quidem dici se volebat; et hoc enim dei est cognomen.
Dicam plane imperatorem dominum, sed more
communi, sed quando non cogor, ut dominum dei
<pb n="0451A"/>
vice dicam. Caeterum liber sum illi; dominus enim
meus unus est, Deus omnipotens et aeternus, idem
qui et ipsius. Qui pater patriae est, quomodo dominus
est. Sed est gratius nomen pietatis, quam potestatis;
etiam familiae magis patres, quam domini
vocantur. Tanto abest, ut imperator deus debeat
dici, quod non potest credi non modo turpissima,
sed et perniciosa adulatione; tanquam si habens
imperatorem, alterum appelles, nonne maximam et
inexorabilem offensam contrahes ejus, quem habuisti,
etiam ipsi timendam, quem appellasti? Esto
religiosus in deum, qui vis illum propitium imperatori.
Desine alium Deum colere vel credere, atque ita
et hunc deum dicere, cui deo opus est. Si non
de mendacio erubescit adulatio ejusmodi, hominem
<pb n="0451B"/>
deum appellans, timeat saltem de infausto. Maledictum
est ante apotheosin deum Caesarem nuncupare.
</p>
      </div1>

<div1>
        <head>CAPUT XXXV.</head>
<p>ARGUMENTUM.-- <hi>Non itaque recte publicos hostes Christianos
dici, quod caetera in Imperatores religiosi, solemnia
<pb n="0452A"/>
illorum conscientia potius quam las civia celebrent, observantes
illa modeste, verecunde, pudice, pie; aliter ac
ipsi Romani inter quos non plebs tantum Caesarem saepe
convitiis discindat, novum atque novum in dies, lucelli
causa, idque in ipso congiario dividundo exoptet, sed
ipsi Senatores, Equites, Primores Urbis Castrorumque,
vitae Caesaris immineant, et cum Cassiis, Nigris,
Albinisque conspirent, grandi interim laetitiarum apparatu
ad eruptionem usque proditionem suam tegentes.
Nullos in his inveniri Christianos, qui nec Astrologos
de salute Caesarum cousulant, quod fieri non potest,
nisi rerum novarum cupiditate, a qua illi omnino
abhorrent.</hi> </p>
<p>Propterea igitur publici hostes Christiani, quia
imperatoribus neque vanos neque mentientes neque
<pb n="0452B"/>
temerarios honores dicant, quia verae religionis homines
etiam solemnia eorum, conscientia potius quam
lascivia celebrant. Grande videlicet officium, focos et
toros in publicum educere, vicatim epulari, civitatem
tabernae habitu abolefacere, vino lutum cogere
 catervatim cursitare ad injurias, ad impudentias,
<pb n="0453A"/>
ad libidinis illecebras. Siccine exprimitur
publicum gaudium per dedecus publicum? Haeccine
solemnes dies principum decent, quae alios dies
non decent? Qui observant disciplinam de Caesaris
respectu, hi eam propter Caesarem deserent, et
malorum morum licentia pietas erit, occasio luxuriae
religio deputabitur? O nos merito damnandos! Cur
enim vota et gaudia Caesarum casti et sobrii et probi
expungimus? cur die laeto non laureis postes obumbramus
  nec lucernis diem infringimus? Honesta
res est solemnitate publica exigente induere domui
tuae habitum alicujus novi lupanaris. Velim tamen
<pb n="0454A"/>
in hac quoque religione secundae majestatis, de
qua in secundum sacrilegium convenimur Christiani,
non celebrando vobiscum solemnia Caesarum, quo
more celebrari nec modestia nec verecundia nec pudicitia
permittunt, sed occasio voluptatis magis quam
digna ratio persuasit, fidem et veritatem vestram
demonstrare; ne forte et isthic deteriores Christianis
deprehendantur, qui nos nolunt Romanos haberi,
sed hostes principum Romanorum. Ipsos Quirites,
ipsam vernaculam septem collium plebem convenio,
an alicui Caesari suo parcat illa lingua Romana


<pb n="0455A"/>
Testis est Tiberis, et scholae bestiarum.
Jam si pectoribus ad translucendum quamdam
specularem materiam natura obduxisset, cujus non
praecordia insculpta apparerent novi ac novi Caesaris
scenam congiario dividundo praesidentis (7)?
etiam illa hora qua acclamant:
<l>
<pb n="0456A"/>De nostris annis tibi Jupiter augeat annos.</l> 
Haec Christianus tam enuntiare non novit, quam de
novo Caesare optare. Sed vulgus, inquis. Ut vulgus,
tamen Romani, nec ulli magis depostulatores
Christianorum, quam vulgus. Plane caeteri ordines
pro auctoritate religiosi ex fide; nihil hosticum de
<pb n="0457A"/>
ipso senatu, de equite, de castris, de palatiis ipsis
spirat. Unde Cassii, et Nigri et Albini? unde
qui inter duas laurus obsident Caesarem? unde qui
faucibus ejus exprimendis palaestricam exercent?
unde qui armati palatium irrumpunt, omnibus
Sigeriis atque Partheniis audaciores? De Romanis,
nisi fallor, id est de non-Christianis. Atque adeo
<pb n="0458A"/>
omnes illi sub ipsa usque impietatis eruptione et sacra
faciebant pro salute Imperatoris, et genium ejus
dejerabant, alii foris; alii intus, et utique publicorum
hostium nomen Christianis dabant. Sed et qui
nunc scelestarum partium socii aut plausores quotidie
revelantur, post vindemiam parricidarum racematio
superstes, quam recentissimis et ramossimis laureis

<pb n="0459A"/>
 postes praestruebant? quam elatissimis et
clarissimis lucernis vestibula enubilabant? quam cultissimis
et superbissimis toris forum sibi dividebant?
non ut gaudia publica celebrarent, sed ut vota
propria jam edicerent et in aliena solemnitate
exemplum atque imaginem spei suae inaugurarent,
nomen principis in corde mutantes. Eadem officia
dependunt et qui astrologos et aruspices et augures
et magos de Caesarum capite consultant, quas artes
ut ab Angelis desertoribus proditas et a Deo interdictas
ne suis quidem caussis adhibent Christiani. Cui
autem opus est perscrutari super Caesaris salute,
nisi a quo aliquid adversus illam cogitatur vel optatur,
aut post illam speratur et sustinetur? Non
enim ea mente de caris consulitur, qua de dominis.
<pb n="0459B"/>
Aliter curiosa est sollicitudo sanguinis, aliter servitulis.
</p>
      </div1>

<div1>
        <head>CAPUT XXXVI. </head>
<p> <hi>Hostes igitur haberi posse, qui hostile nihil adversus
Romanum vel Imperium vel Imperatorem spirent,
imo qui quod Imperatori sunt, etiam sint aliis, quibus
male velle, male cogitare non liceat de aliis,
multo minus de Imperatore, qui ad tale fastigium a
Deo evectus est.</hi> </p>
<p>Si haec ita sunt, ut hostes deprehendantur, qui
Romani vocabantur, cur nos, qui hostes existimamur,
Romani negamur? non possumus et Romani
<pb n="0460A"/>
esse, et hostes non esse, cum hostes reperiantur
qui Romani habebantur. Adeo pietas et religio et
fides imperatoribus dedita non in hujusmodi officiis
consistit, quibus et hostilitas magis ad velamentum
sui potest fungi, sed in iis moribus, quibus civilitas
in imperatorem tam vere, quam circa omnes
necesse habet exhiberi. Neque enim haec opera
bonae mentis solis imperatoribus debentur a nobis.
Nullum bonum sub exceptione personarum administramus,
quia nobis praestamus, qui non ab homine
aut laudis, aut praemii expensum captamus: sed a Deo
exactore et remuneratore indifferentis benignitatis.
Iidem sumus imperatoribus, qui et vicinis nostris.
 Male enim velle, male facere, male dicere, male
cogitare de quoquam ex aequo vetamur. Quodcunque
<pb n="0460B"/>
non licet in imperatorem, id nec in quemquam, quod
in neminem, eo forsitan magis nec in ipsum, qui
per Deum tantus est.
</p>
      </div1>

<div1>
        <head>CAPUT XXXVII.</head>
<p> <hi>A quibus Christianis nihil mali expectandum hinc patere
possit, utpote apud quos malum malo compensare non
liceat, quod si vellent, iniqua odia et contumelias ulturi,
facillime possent, et ob ingentem numerum, quo
brevi tempore orbis impletus est, et ob mortis contemptum,
quem etiam in tormentis pro Fide praestent:
sive id agere mallent per incendia, sive per bella, sive
denique per meram discessionem vastaturi Rempublicam.
At nunc etiam benefactores inimicorum factos,
a Daemonum incursibus illos liberare, quos tamen generis,
quam erroris humani hostes vocare maluerint.</hi> </p>
<p>
          <pb n="0461A"/>Si inimicos, ut supra diximus, jubemur dilligere,
quem habemus odisse? Item si laesi vicem
referre prohibemur, nec de facto pares simus, quem
possumus laedere? Nam de isto ipsi recognoscite.
Quoties enim in Christianos desaevitis, partim animis
propriis, partim legibus obsequentes? Quoties etiam
praeteritis vobis suo jure nos inimicum vulgus invadit
lapidibus et incendiis? Ipsis Bacchanalium
furiis nec mortuis parcunt Christianis, quin illos
de requie sepulturae, de asylo quodam mortis,
jam alios, jam nec totos avellant, dissecent, distrahant.
Quid tamen unquam denotastis de tam
<pb n="0462A"/>
conspiratis, de tam animatis ad mortem usque pro
injuria repensatum, quando vel una nox pauculis
faculis largiter ultionis posset operari, si malum
malo dispungi penes nos liceret? Sed absit, ut
aut igni humano vindicetur divina sectae, aut doleat
pati, in quo probatur. Si enim hostes exsertos,
 non tantum vindices occultos agere vellemus,
deesset nobis vis numerorum et copiarum? Plures nimirum
Mauri et Marcomanni ipsique Parthi, vel
quantaecumque unius tamen loci et suorum finium
gentes, quam totius orbis. Hesterni sumus et vestra
omnia implevimus, urbes, insulas, castella,
<pb n="0463A"/>
municipia, conciliabula, castra ipsa, tribus, decurias,
palatium, senatum, forum; sola vobis reliquimus
templa. Possumus dinumerare exercitus vestros:
unius provinciae plures erunt. Cui bello non
idonei, non prompti fuissemus, etiam impares copiis,
qui tam libenter trucidamur, si non apud
istam disciplinam magis occidi liceret, quam occidere?
Potuimus et inermes, nec rebelles, sed tantummodo
discordes, solius divortii invidia ad versus vos
dimicasse. Si enim tanta vis hominum in aliquem orbis
remoti sinum abrupissemus a vobis, suffudisset
[pudore] utique dominationem vestram tot qualiumcumque
amissio civium, imo etiam et ipsa destitutione
punisset. Procul dubio expavissetis ad solitudinem
vestram, ad silentium rerum et stuporem quemdam
<pb n="0463B"/>
quasi mortui orbis; quaesissetis quibus imperaretis.
Plures hostes quam cives vobis remansissent.
Nunc enim pauciores hostes habetis prae multitudine
christianorum, pene omnium civitatum pene
omnes cives christianos habendo. Sed hostes maluistis
vocare generis humani. Quis autem vos ab illis
occultis et usquequaque vastantibus mentes et valetudines
vestras hostibus raperet? a daemoniorum
incursibus dico, quae de vobis sine praemio, sine
mercede depellimus. Suffecisset hoc solum nostrae
<pb n="0464A"/>
ultioni, quod vacua exinde possessio immundis spiritibus
pateretis. Porro nec tanti praesidii compensationem
cogitantes, non modo non molestum
vobis genus, verum etiam necessarium, hostes
judicare maluistis: qui sumus plane, non generis
humani tamen, sed potius erroris.
</p>
      </div1>

<div1>
        <head>CAPUT XXXVIII.</head>
<p> <hi>Quae quum ita sint, tolerari, ut Sectam aliquam, quae
nihil mali operetur debere, non enim metuendum, ne
tales ad illicitas factiones coeant, qui loca factionum
vitent, qui dudum renuntiare didicerint spectaculis,
circo, theatro, arenae, xysto, unde crudeles, insani,
lascivi, vani, turbulenti, et ob id ad conspirandum
apti redire soleant homines. Si igitur christiani
<pb n="0464B"/>
alias eligant voluptates, easque innoxii, turbas
non debere, cum gentibus etiam suas quieti relinquant.</hi> </p>
<p>Proinde, nec paulo lenius, inter licitas fonctiones
sectam istam deputari oportebat, a qua nihil tale committitur,
quale de illicitis factionibus timeri solet.
Nisi fallor enim, prohibendarum factionum caussa de
providentia constat modestiae publicae, ne civitas
in partes scinderetur, quae res facile comitia, concilia,
curias, conciones, spectacula etiam aemulis studiorum
compulsationibus inquietaret, cum jam et in

<pb n="0465A"/>
quaestu habere coepissent venalem et mercenariam
homines violentiae suae operam. At enim nobis ab
omni gloriae et dignitatis ardore frigentibus nulla
est necessitas coetus, nec ulla magis res aliena, quam
publica. Unam omnium rempublicam agnoscimus,
<pb n="0466A"/>
mundum. Aeque spectaculis vestris in tantum renuntiamus,
in quantum originibus eorum, quas scimus
de superstitione conceptas, cum et ipsis rebus,
de quibus transiguntur, praetersumus . Nihil est
nobis dictu, visu, auditu cum insania circi
<pb n="0467A"/>
 cum impudicitia theatri, cum atrocitate arenae
 cum vanitate xysti. Licuit Epicureis aliquam decernere
voluptatis veritatem. Quo vos offendimus, si
alias praesumimus voluptates? Si oblectari novisse
nolumus, nostra iniuria est, si forte, non vestra. Sed
reprobamus quae placent vobis, nec vos nostra delectant.
</p>
      </div1>

<div1>
        <head>CAPUT XXXIX.</head>
<p> <hi>Ut itaque gentes de praejudicio suo recedant, liberaliter
illis christianae factionis (ut appellabant) disciplinam
communicat, nobis veteris Ecclesiae statum tantum
non ante oculos ponit: quomodo scilicet soliti sint in
unum coire, ad quem, pro quibus, quidve precari,
monita Scripturae et voces dirigere, censuram morum
exercere, conventum ordinare, eleemosynas colligere,
<pb n="0467B"/>
istas distribuere in usum sepulturae, aut ad alendos
egenos, orphanos, senes emeritos, aut ad refocillandos
<pb n="0468A"/>
naufragos, vel ob fidem in metella, insulas, carceres
relegatos. Quam tantam affectionem omni labe carere
docet, verumque amoris titulum mereri, qui apud
gentes non nisi impurus sit et simulatus: apud hos
convivia esse opipara, sumptuosa, libidinosa, infamia;
apud Christianos, sobria, modica, casta, pia. Talem
igitur societatem non factionem vocandam, sed curiam.</hi> </p>
<p>Edam jam nunc ego ipsa negotia christianae factionis,
ut qui mala refutaverim, bona ostendam.
Corpus sumus de conscientia religionis et disciplinae
divinitate et spei foedere. Coimus in coetum et
congregationem, ut ad Deum, quasi manu facta,
precationibus ambiamus. Haec vis Deo grata est. Oramus
etiam pro imperatoribus, pro ministeriis eorum
<pb n="0468B"/>
ac potestatibus, pro statu seculi, pro rerum
quiete, pro mora finis. Cogimur ad litterarum

<pb n="0469A"/>
divinarum commemorationem, si quid praesentium
temporum qualitas aut praemonere cogit aut
recognoscere. Certe fidem sanctis vocibus pascimus,
spem erigimus, fiduciam figimus, disciplinam praeceptorum
nihilominus in compulsationibus densamus;
ibidem etiam exhortationnes, castigationnes et
censura divina. Nam et judicatur magno cum pondere,
ut apud certos de Dei conspectu, summumque
futuri judicii praejudicium est, si quis ita deliquerit,
ut a communicatione orationis et conventus et
omnis sancti commercii relegetur, Praesident probati
quique seniores, honorem istum non pretio
<pb n="0470A"/>
 sed testimonio adepti; neque enim pretio ulla
res Dei constat. Etiam si quod arcae genus est, non
de honoraria summa, quasi redemptae religionis
congregatur; modicam unusquisque stipem
menstrua die, vel quum velit, et si modo velit 
et si modo possit, apponit: nam nemo compellitur,
sed sponte confert. Haec quasi deposita pietatis
sunt. Nam inde non epulis nec potaculis, nec ingratis
voratrinis dispensatur, sed egenis alendis humandisque,
et pueris ac puellis re ac parentibus destitutis,
jamque domesticis senibus , item
naufragis, et si qui in metallis, et si qui in insulis,
<pb n="0471A"/>
vel in custodiis, duntaxat ex caussa Dei sectae
 alumni confessionis suae fiunt. Sed ejusmodi
vel maxime dilectionis operatio notam nobis inurit
penes quosdam. Vide, inquiunt, ut invicem se diligant:
ipsi enim invicem oderunt; et ut pro alterutro
mori sint parati: ipsi enim ad occidendum alterutrum
paratiores erunt. Sed et quod fratrum appellatione
censemur, non alias, opinor, infamant,
quam quod apud ipsos omne sanguinis nomen de affectatione
simulatum est. Fratres autem etiam vestri
sumus, jure naturae matris unius, etsi vos parum
homines, quia mali fratres. At quanto dignius fratres
et dicuntur et habentur, qui unum patrem Deum
agnoverunt, qui unum Spiritum biberunt sanctitatis,
<pb n="0472A"/>
qui de uno utero ignorantiae ejusdem ad unam
lucem expaverunt veritatis. Sed eo fortasse
minus legitimi existimamur, quia nulla de nostra fraternitate
tragoedia exclamat, vel quia ex substantia
familiari fratres sumus, quae penes vos fere dirimit
fraternitatem. Itaque qui animo animaque miscemur,
nihil de rei communicatione dubitamus. Omnia
indiscreta sunt apud nos, praeter uxores: in isto loco
consortium solvimus, in quo solo caeteri homines consortium
exercent, qui non amicorum solummodo matrimonia
usurpant, sed et sua amicis patientissime
subministrant, ex illa, credo, majorum et sapientissimorum
disciplina, Graeci Socratis et Romani Catonis,
qui uxores suas amicis communicaverunt,
<pb n="0473A"/>
quas in matrimonium duxerant liberorum caussa et
alibi creandorum, nescio quidem an invitas; quid
enim de castitate curarent, quam mariti tam facile
donaverant? O sapientiae Atticae, o Romanae
gravitatis exemplum! Leno est philosophus et censor.
Quid ergo mirum, si tanta caritas convivatur
 ? Nam et coenulas nostras, praeterquam
sceleris infames, ut prodigas quoque suggillatis.
De nobis scilicet Diogenis dictum est: Megarenses
obsonant quasi crastina die morituri, aedificant vero
quasi nunquam morituri. Sed stipulam quis in alieno
<pb n="0474A"/>
oculo facilius perspicit, quam in suo trabem. Tot
tribubus et curiis et decuriis ructantibus acescit aër
 . Saliis coenaturis creditor erit necessarius.
Herculanarum decimarum et polluctorum sumptus
tabularii supputabant. Apaturiis, Dionysiis,
mysteriis Atticis coquorum delectus indicentur.
Ad fumum coenae Serapiacae sparteoli excitabuntur.
De solo triclinio Christianorum retractatur, Coena
nostra de nomine rationem sui ostendit; id
vocatur, quod dilectio penes Graecos est .
Quantiscumque sumptibus constet, lucrum est pietatis
<pb n="0475A"/>
nomine facere sumptum, siquidem inopes quosque
refrigerio isto juvamus, non qua penes vos parasiti
<pb n="0476A"/>
affectant ad gloriam famulandae libertatis sub
auctoramento ventris inter contumelias saginandi,
<pb n="0477A"/>
sed qua penes Deum major est contemplatio
mediocrium. Si honesta caussa est convivii, reliquum
ordinem disciplinae aestimate, qui sit de religionnis
officio: nihil vilitatis, nihil immodestiae admittit
; non prius discumbitur, quam oratio ad Deum praegustetur
; editur quantum esurientes capiunt; bibitur
quantum pudicis est utile. Ita saturantur, ut qui
meminerint etiam per noctem adorandum Deum sibi
esse; ita fabulantur, ut qui sciant dominum audire.
Post aquam manualem et lumina, ut quisque de
scripturis sanctis vel de proprio ingenio potest
provocatur in medium Deo canere hinc probatur quomodo
biberit. Oeque oratio convivium dirimit. Inde
disceditur non in catervas caesionum neque
n classes discursationum, nec in eruptiones lasciviarum,
<pb n="0477B"/>
sed ad eamdem curam modestiae et pudicitiae
ut qui non tam coenam coenaverint, quam disciplinam.
Haec coitio christianorum merito sane illicita,
<pb n="0478A"/>
si illicitis pari merito damnanda, [si non dissimilis
damnandis,] si quis de ea queritur eo titulo, quo
de factionibus querela est. In cujus perniciem aliquando
convenimus? Hoc sumus congregati, quod et
dispersi; hoc universi, quod et singuli; neminem laedentes,
neminem contristantes. Quum probi, quum
boni coeunt, quum pii, quum casti congregantur, non
est factio dicenda, sed curia.
</p>
      </div1>

<div1>
        <head>CAPUT XL.</head>
<p> <hi>Factiosos potius esse illos, qui benemeritis insidiati,
publica mala christianis imputent, cum et ante sectam
hanc majora et tertiora etiam orbem quassaverint,
illa vero exorta, minora levioraque esse ceperint,
utpotae quae precibus suis meritas Numinis poenas
<pb n="0478B"/>
depellat, licet illi temere deos colentes veri Dei
benignitatem idolis adscribant.</hi> </p>
<p>40.
 At e contrario illis nomen factionis ac
<pb n="0479A"/>
commodandum est, qui in odium bonorum conspirant,
qui adversum sanguinem innocentium conclamant,
praetexentes sane ad odii defensionem
illam quoque vanitatem, quod existiment omnis
publicae cladis, omnis popularis incommodi christianos
esse in caussa. Si Tiberis ascendit in moenia,
si Nilus non ascendit in arva, si coelum
<pb n="0480A"/>
stetit, si terra movit, si fames, si lues,
statim CHRISTIANOS AD LEONEM. Tantos
ad unum? Oro vos, ante Tiberium, id est ante Christi
adventum, quantae clades orbem et urbem ceciderunt?
Legimus Hieran, Anaphen et Delon et
Rhodon et Co insulas multis cum millibus
hominum pessum abiisse. Memorat et Plato majorem
<pb n="0481A"/>
Asiae et Africae terram Atlantico mari creptam.
Sed et mare Corinthium terrae motus ebibit,
et vis undarum Lucaniam Italiae abscissam in Siciliae
nomen relegavit. Haec utique non sine injuria
incolentium accidere potuerunt. Ubi vero tunc, non
dicam deorum vestrorum contemptores christiani,
sed ipsi dii vestri, cum totum orbem cataclysmus
abolevit, vel ut Plato putavit, campestre solummodo?
<pb n="0482A"/>
Posteriores enim illos clade diluvii contestantur
ipsae urbes, in quibus nati mortuique sunt,
etiam quas condiderunt; neque enim alias in hodiernum
 manerent, nisi et ipsae postumae cladis
illius. Nondum judaeum ab Aegypto examen Palaestina
susceperat, nec jam illic christianae sectae
origo consederat, quum regiones affines ejus
Sodoma et Gomorra igneus imber exussit. Olet
<pb n="0483A"/>
adhuc incendio terra, et si qua illic arborum
poma conantur, oculis tenus, caeterum contacta
<pb n="0484A"/>
cinerescunt. Sed nec Tuscia jam tunc atque Campania
de Christianis querebatur, quum Volsinios
<pb n="0485A"/>
 de coelo, Tarpeios de suo monte perfudit
 ignis. Nemo adhuc Romae Deum verum adorabat,
cum Annibal apud Cannas Romanos annulos, caedes
suas, modio metiebatur. Omnes dii vestri ab
omnibus colebantur, cum ipsum Capitolium Senones
 occupaverunt. Et bene, quod si quid adversi
accidit urbibus, eaedem clades templorum quae
et moenium fuerunt, ut jam hoc revincam, non a
deis evenire, quia et ipsis evenit. Semper humana
gens male de Deo meruit: primo quidem ut inofficiosa
 ejus, quem cum intelligeret ex parte,
non solum non requisivit timendum, sed et alios sibi
citius commenta est quos coleret; dehinc quod
non inquirendo innocentiae magistrum, et nocentiae
<pb n="0486A"/>
judicem et exactorem, omnibus vitiis et criminibus
inolevit. Caeterum si requisisset, (sequeretur,
 ut) cognosceret et recognosceret requisitum,
et recognitum observaret, et observatum magis
propitium experiretur quam iratum. Eumdem
ergo nunc quoque scire debet iratum, quem et
retro semper, priusquam Christiani nominarentur.
Cujus bonis utebatur ante editis, quam deos sibi
fingeret, cur non ab eo etiam mala intelligit evenire,
cujus bona esse non sensit? Illius rea est,
cujus et ingrata. Et tamen si pristinas clades comparemus,
leviora nunc accidunt, ex quo christianos
a Deo orbis accepit. Ex eo enim et innocentia seculi
iniquitates temperavit, et deprecatores Dei esse

<pb n="0487A"/>
coeperunt. Denique cum ab imbribus aestiva hiberna
suspendunt et annus in cura est, vos quidem,
quotidie pasti statimque pransuri, balneis et cauponis
et lupanaribus operati, aquilicia Jovi
immolatis, nudipedalia populo denuntiatis, coelum
apud Capitolium quaeritis, nubila de laquearibus
exspectatis, aversi ab ipso et deo et coelo. Nos vero
jejuniis aridi et omni continentia expressi, ab
omni vitae fruge dilati, in sacco et cinere volutantes,
invidia coelum tundimus, Deum tangimus, et
cum misericordiam extorserimus, Jupiter honoratur
a vobis, Deus negligitur.
</p>
      </div1>

<div1>
        <head>CAPUT XLI.</head>
<p>ARGUMENTUM.-- <hi>Imo malorum, quae eveniunt quotidie,
illos ipsos in causa esse, qui spreto Deo statuas adorent.
<pb n="0487B"/>
Si enim dii illorum vere Dii essent, non et cultores
suos Christianorum poenis involverent: at cum
et bonis et malis, ille qui vere Deus est, mala immittat,
<pb n="0488A"/>
his in poenam, illis in admonitione esse: qui non
ante aeterni judicii rigorem interutrosque discrimen
statuet; quod si pertinaciter Diis suis illa adscribi
velint, propterea quod christianos esse patiantur, sequitur,
injustos, ingratos tales Deos esse, qui cultores
suos una cum irrisoribus plecti velint.</hi> </p>
<p>Vos igitur importuni rebus humanis, vos
reipublicorum incommodorum, vos malorum illices
semper, apud quos Deus spernitur, statuae adorantur.
Utique enim credibilius haberi debet, eum irasci
qui negligatur, quam qui coluntur: aut nae
 illi iniquissimi, si propter Christianos etiam cultores
suos laedunt, quos separare deberent a
meritis Christianorum. Hoc, inquitis, et in Deum
<pb n="0488B"/>
vestrum repercutere est, qui et ipse patiatur
propter profanos etiam cultores suos laedi. Admittite
prius dispositiones ejus, et non retorquebitis. Qui
<pb n="0489A"/>
enim semel aeternum judicium destinavit post
saeculi finem, non praecipitat discretionem, quae
est conditio judicii, ante saeculi finem. Aequalis est
interim super omne hominum genus et indulgens et
increpans; communia voluit esse et commoda
profanis et incommoda suis, ut pari consortio omnes
et lenitatem ejus et severitatem experiremur. Quia
haec ita didicimus apud ipsum, diligimus lenitatem,
metuimus severitatem, vos contra utramque
despicitis; et sequitur, ut omnes saeculi plagae nobis,
si forte, in admonitionem, vobis in castigationem a
Deo obveniant. Atquin nos nullo modo laedimur:
imprimis quia nihil nostra refert in hoc aevo, nisi de
eo quam celeriter excedere; dehinc, quia si quid
adversi infligitur, vestris id meritis deputatur.
<pb n="0489B"/>
 Sed etsi aliqua nos quoque perstringunt ut vobis
cohaerentes, laetamur magis recognitione divinarum
praedicationum, confirmantium scilicet fiduciam et
fidem spei nostrae. Si vero ab eis quos colitis omnia
vobis mala eveniunt nostri caussa, quid colere perseveratis
<pb n="0490A"/>
tam ingratos, tam injustos, qui magis vos
in dolorem Christianorum juvare et asserere debuerant
?
</p>
      </div1>

<div1>
        <head>CAPUT XLII.</head>
<p>ARGUMENTUM.-- <hi>Nec minus perperam christianos infructuosos
negotiis appellari, qui cum illis et de illis vivant,
qui opera sua et artes misceant, qui una navigent,
militent, mercentur: qui si in ceremoniis quibusdam
differant, spectaculis renuntient, thure non
supplicent, stipes templis non jactent, tamen et homines
et cives sint, et illam qualemcumque jacturam
facile compensent, cum aliis utilitatibus, tum, non ut
illi, publica vectigalia, defraudando, sed ex fide debitum
dependendo.</hi> </p>
<p>42.<pb n="0490B"/>Sed alio quoque injuriarum titulo postulamur,
et infructuosi in negotiis dicimur. Quo
pacto homines vobiscum degentes, ejusdem victus,
habitus, instructus, ejusdem ad vitam necessitatis?
Neque enim Brachmanae aut Indorum

<pb n="0491A"/>
gymnosophistae sumus, sylvicolae et exules vitae.
Meminimus gratiam nos debere Deo Domino
Creatori; nullum fructum operum ejus repudiamus;
plane temperamus, ne ultra modum aut perperam
utamur. Itaque non sine foro, non sine macello,
non sine balneis, tabernis, officinis, stabulis,
nundinis vestris, caeterisque commerciis cohabitamus
in hoc saeculo. Navigamus et nos vobiscum et
militamus, et rusticamur, et mercamur, proinde
miscemus artes, operas nostras publicamus usui
vestro. Quomodo infructuosi videamur negotiis vestris,
<pb n="0492A"/>
cum quibus et de quibus vivimus, non scio.
Sed si caeremonias tuas non frequento, attamen
et illa die homo sum. Non lavo sub noctem 
Saturnalibus, ne et noctem et diem perdam; attamen
lavo et debita hora et salubri, quae mihi et
calorem et sanguinem servet; rigere et pallere post
lavacrum mortuus possum. Non in publico Liberalibus
discumbo, quod bestiariis supremam
coenantibus mos est; attamen ubi ubi de copiis tuis
coeno. Non emo capiti coronam. Quid tua
interest, emptis nihilominus floribus quomodo utar?
<pb n="0493A"/>
puto gratius (esse) liberis et solutis et undique
vagis; sed etsi in coronam coactis, nos coronam
naribus novimus, viderint qui per capillum odorantur.
 Spectaculis non convenimus; quae tamen
apud illos coetus venditantur si desideravero,
libentius de suis locis sumam.  Thura plane
non emimus; si Arabiae queruntur, scient
Sabaei pluris et carioris suas merces christianis
sepeliendis profligari, quam diis fumigandis.
Certe, inquitis, templorum vectigalia quotidie decoquunt,
<pb n="0494A"/>
stipes quotusquisque jam jactat. Non
(enim) sufficimus et hominibus et diis vestris mendicantibus
opem ferre, nec putamus aliis quam petentibus
impertiendum. Denique porrigat manum
Jupiter et accipiat, cum interim plus nostra misericordia
insumit vicatim, quam vestra religio templatim.
Sed caetera vectigalia gratias Christianis
agent ex fide dependentibus debitum, qua alieno
fraudando abstinemus, ut, si ineatur quantum publico
 pereat fraude et mendacio vestrarum professionum,
<pb n="0495A"/>
facile ratio haberi possit, unius speciei
querela compensata pro commodo caeterarum
rationum.
</p>
      </div1>

<div1>
        <head>CAPUT XLIII.</head>
<p> <hi>Qui tamen vere de illis conqueri possunt, esse lenones,
perductores, sicarios, venenarios, magos, similesque,
quibus infructuosos esse magnus sit fructus. Sed et hoc
damnum meliori lucro permutari: cum et ab illis daemonia
excutiant, et pro illis Deum venerentur, nullisque,
ut tales, rebus novis in exitium Reipublicae studeant.</hi> </p>
<p>43. Plane confitebor, quinam, si forte, vere de
sterilitate Christianorum conqueri possint. Primi
erunt lenones, perductores, aquarioli , tum sicarii,
<pb n="0495B"/>
venenarii, magi, item harioli, haruspices,
mathematici. His infructuosos esse magnus fructus
est. Et tamen quodcumque dispendium est rei vestrae
per hanc sectam, cum aliquo utique praesidio
compensari potest. Quanti habetis, non dico qui jam
de vobis daemonia excutiant, non dico jam qui pro
<pb n="0496A"/>
vobis quoque vero Deo preces sternant, quia forte
non creditis, sed a quibus nihil timere possitis.
</p>
      </div1>

<div1>
        <head>CAPUT XLIV.</head>
<p> <hi>Recogitandum itaque merito, quantum Respublica capiat
detrimentum ex caede tot hominum, et innocentium et
bene meritorum: id patere posse ex quotidianis custodiarum
actis et elogiis; neminem illic inter tot nocentes
maleficum simul et christianum inveniri.</hi> </p>
<p>44. At enim illud detrimentum reipublicae, tam
grande quam verum, nemo circumspicit, illam injuriam
civitatis nullus expendit, quum tot justi impendimur,
quum tot innocentes erogamur. Vestros
enim jam contestamur actus, qui quotidie iudicandis
<pb n="0496B"/>
custodiis praesidetis, qui sententiis elogia dispungitis.
Tot a vobis nocentes variis criminum
elogiis recensentur; quis illic sicarius, quis manticucularius,
quis sacrilegus, aut corruptor,
aut lavantium praedo, idem etiam christianus
adscribitur? aut cum christiani suo titulo offeruntur,
<pb n="0497A"/>
quis ex illis etiam talis, quales tot nocentes? De
vestris semper aestuat carcer, de vestris semper
metalla suspirant, de vestris semper bestiae saginantur,
de vestris semper munerarii noxiorum
greges pascunt. Nemo illic christianus, nisi hoc
tantum, aut si et aliud, jam non christianus.
</p>
      </div1>

<div1>
        <head>CAP. XLV.</head>
<p> <hi>Quorum quidem innocentia, non ex timore hominis,
<pb n="0498A"/>
sed ex reverentia Dei provenire, cujus dictatione
perfectissimas leges nacti, didicerint omni malo,
vel a prima origine, occurrere, sanctos se et inviolatos
Deo judici reservantes.</hi> </p>
<p>45. Nos ergo soli innocentes. Quid mirum, si necesse
est? Enimvero necesse est. Innocentiam a Deo
edocti, et perfecte eam novimus ut a perfecto magistro
revelatam, et fideliter custodimus, ut ab incontemptibili
<pb n="0499A"/>
dispectore mandatam. Vobis autem humana
aestimatio innocentiam tradidit, humana
item dominatio imperavit; inde nec plenae nec adeo
timendae estis disciplinae ad innocentiae veritatem.
Quanta est prudentia hominis ad demonstrandum
quid vere bonum? quanta auctoritas ad exigendum?
tam illa falli facilis, quam ista contemni. Atque
adeo quid plenius dictum est: non occides, an vero:
ne irascaris quidem? Quid perfectius prohibere adulterium,
an etiam ab oculorum solitaria concupiscentia
arcere? Quid eruditius de maleficio, an et de maleloquio
interdicere? Quid instructius, injuriam non
permittere, an nec vicem injuriae sinere? dum
tamen sciatis ipsas quoque leges vestras, quae videntur
ad innocentiam pergere, de divina lege ut antiquiore
<pb n="0499B"/>
formam mutuatas. Diximus jam de Mosis
aetate. Sed quanta auctoritas legum humanarum,
quum illas et evadere homini contingat, et plerumque
in admissis delitescere, et aliquando
contemnere ex voluntate vel necessitate delinquendi,
recogitata etiam brevitate supplicii
cujuslibet, non tamen ultra mortem remansuri? Sic
<pb n="0500A"/>
et Epicurus omnem cruciatum doloremque depretiat,
modicum quidem contemptibilem pronuntiando,
magnum vero non diuturnum. Enimvero
nos qui sub Deo omnium speculatore dispungimur,
quique aeternam ab eo poenam providemus, merito
soli innocentiae occurrimus, et pro scientiae plenitudine,
et pro latebrarum difficultate, et pro magnitudine
cruciatus, non diuturni, verum sempiterni, eum
timentes, quem timere debebit et ipse qui timentes
judicat, Deum, non proconsulem timentes.
</p>
      </div1>

<div1>
        <head>CAPUT XLVI.</head>
<p> <hi>Occurrit porro illis, qui non de Deo Christianos sapere,
sed ut Philosophiae genus, fidem et spem illorum
aestiment, paria in utrisque virtutum genera ponderantes:
quibus ostendit, quantum nomen illud philosophorum
<pb n="0500B"/>
infra christianum subsidat, dum illi
inveniantur veritatis ignari et omnium scelerum rei,
hi Deum intelligunt, et ab omni malitia, vel ipsis
stupentibus inimicis, quam longissime sint remoti.</hi> </p>
<p>46. Constitimus, ut opinor, adversus omnium
criminum intentionem, quae Christianorum sanguinem
flagitat. Ostendimus totum statum nostrum, et
<pb n="0501A"/>
quibus modis probare possimus ita esse, sicut ostendimus,
ex fide scilicet et antiquitate divinarum litterarum,
item ex confessione spiritualium potestatum.
Quis nos revincere audebit, non arte verborum,
sed eadem forma, qua probationem constituimus
de veritate? Sed dum unicuique manifestatur
veritas nostra, interim incredulitas, dum de bono
sectae hujus obducitur, quod usui jam et de
commercio innotuit, non utique divinum negotium
existimat, sed magis philosophiae genus. Eadem, inquit,
et philosophi monent et profitentur: innocentiam,
justitiam, patientiam, sobrietatem, pudicitiam. Cur
<pb n="0502A"/>
ergo quibus comparamur de disciplina, proinde illis
non adaequamur ad licentiam impunitatemque disciplinae?
vel cur et illi ut pares nostri non urgentur ad
officia, quae nos non obeuntes periclitamur? Quis
enim philosophum sacrificare, aut dejerare, aut lucernas
meridie vanas prostituere compellit?
Quin imo et deos vestros palam destruunt, et superstitiones
vestras commentariis quoque accusant,
laudantibus vobis. Plerique etiam in principes latrant
 sustinentibus vobis. Et facilius statuis et salariis
  remunerantur, quam ad bestias pronuntiantur.
Sed merito; philosophi enim non christiani
<pb n="0503A"/>
cognominantur. Nomen hoc philosophorum daemonia
non fugat. Quidni, quum secundum deos philosophi
daemonas deputent? Socratis vox est: si daemonium
permittat. Idem et quum aliquid de veritate
sapiebat, deos negans, Aesculapio tamen gallinaceum
prosecari jam in fine jubebat credo ob honorem
patris ejus, quia Socratem Apollo sapientissimum
<pb n="0504A"/>
omnium cecinit. O Apollinem inconsideratum!
Sapientiae testimonium reddidit ei viro, qui negabat
deos esse. In quantum odium flagrat veritas, in
tantum qui eam ex fide praestat offendit; qui autem
adulterat et affectat, hoc maxime nomine gratiam
pangit apud insectatores veritatis, (qua et illusores et
contemptores. Mimice philosophi affectant veritatem
<pb n="0507A"/>
et affectando corrumpunt, ut qui gloriam
captant: Christiani eam necessario appetunt et
integre praestant, ut qui saluti suae curant. Adeo neque
de scientia neque de disciplina, ut putatis,
<pb n="0508A"/>
aequamur. Quid enim Thales ille princeps physicorum
 sciscitanti Croeso de divinitate certum renuntiavit,
commeatus deliberandi saepe frustratus?
Deum quilibet opifex christianus et invenit et

<pb n="0509A"/>
ostendit et exinde totum, quod in Deo quaeritur, re
quoque assignat; licet Plato affirmet factitatorem
universitatis neque inveniri facilem, et inventum
enarrari in omnes difficilem. Caeterum si de pudicitia
provocemus , lego partem sententiae Atticae
in Socratem corruptorem adolescentium pronuntiatam.
<pb n="0510A"/>
Sexum nec femineum mutat Christianus.
Novi et Phrynen meretricem Diogenis supra
recubantis ardori subantem. Audio et quemdam
Speusippum de Platonis schola in adulterio periisse.
Christianus uxori suae soli masculus nascitur.
Democritus excaecando semetipsum, quod
<pb n="0511A"/>
mulieres sine concupiscentia aspicere non posset, et
doleret si non esset potitus, incontinentiam emendatione
profitetur. At christianus salvis oculis feminam
videt, animo adversus libidinem caecus est. Si
de probitate defendam, ecce lutulentis pedibus Diogenes
superbos Platonis toros alia superbia deculcat.
Christianus nec in pauperem superbit. Si de
modestia certem, ecce Pythagoras apud Thurios,
Zeno apud Prienenses tyrannidem affectant: Christianus
vero nec aedilitatem. Si de animi aequitate
<pb n="0512A"/>
congrediar, Lycurgus <foreign xml:lang="greek">ἀποκαρτέρησιν</foreign> optavit, quod leges
ejus Lacones emendassent: Christianus etiam
damnatus gratias agit. Si de fide comparem, Anaxagoras
 depositum hospitibus denegavit: Christianus
etiam extra fidelis vocatur. Si de simplicitate consistam,
Aristoteles familiarem suum Hermiam turpiter
loco excedere fecit: Christianus nec inimicum
suum laedit. Idem Aristoteles tam turpiter
Alexandro regendo potius adulatur, quam Plato
<pb n="0513A"/>
Dionysio ventris gratia venditatur. Aristippus in
purpura sub magna gravitatis superficie nepotatur,
et Hippias, dum civitati insidias disponit, occiditur.
Hoc pro suis omni atrocitate dissipatis nemo unquam
christianus tentavit. Sed dicet aliquis, etiam de nostris
excedere quosdam a regula disciplinae; desinunt
tum christiani haberi penes nos, philosophi vero illi
<pb n="0514A"/>
eum talibus factis in nomine et in honore sapientiae
perseverant apud vos. Quid adeo simile philosophus
et christianus, Graeciae discipulus et Coeli,
famae negotiator et salutis, verborum et factorum
operator, rerum aedificator et destructor, interpolator
erroris et integrator veritatis, furator ejus et
custos.
</p>
      </div1>

<div1>
        <head>CAPUT XLVII.</head>

<pb n="0515A"/>
<p>ARGUMENTUM. <hi>Imo, si quid sanum vel veritati simile in
scriptis philosophorum inveniatur, id totum ab antiquiore
lege Dei, quam incorruptam Christiani habeant,
mutuatum, sed ita ut pro captu et voluntate sua quilibet
eorum id corruperit et mutaverit, quod itaque
nullam paritatem inter utrosque inferat, sed magis
ostendat, diversas illorum sectas ab unica veritate,
quam de antiquiore forma possident Christiani, in
infinitos errores procidisse.</hi> </p>
<p>47. Adhuc enim mihi proficit antiquitas praestructa
divinae litteraturae, quo facile credatur
thesaurum eam fuisse posteriori cuique sapientiae. Et
si non onus jam voluminis temperarem, etiam excurrerem
<pb n="0515B"/>
in hanc quoque probationem. Quis poetarum,
quis sophistarum, qui non de prophetarum fonte
<pb n="0516A"/>
potaverit? Inde igitur philosophi sitim ingenii sui
rigaverunt; nam quia quaedam de nostris habent, ea
propter nos comparant illis. Inde, opinor, et a
quibusdam philosophia legibus quoque ejecta est,
a Thebanis dico, a Spartiatis et Argivis. Dum ad
nostra conantur et homines gloriae, ut
diximus, et eloquentiae solius libidinosi, si quid in
sanctis offenderunt digestis, exinde regestum
pro instituto curiositatis ad propria verterunt, neque
satis credentes divina esse, quo minus interpolarent,
neque satis intelligentes, ut adhuc tunc subnubila,
etiam ipsis Judaeis obumbrata, quorum propria videbantur.
Nam et si qua simplicitas erat veritatis, eo
magis scrupulositas humana fidem aspernata nutabat ,
per quod in incertum miscuerunt etiam
<pb n="0516B"/>
quod invenerant certum. Inventum enim solummodo
Deum non ut invenerant disputaverunt, ut de
<pb n="0517A"/>
qualitate et de natura ejus et de sede disceptent,
Alii incorporalem asseverant, alii corporalem,
qua platonici, qua et stoici; alii ex atomis, alii
ex numeris qua Epicurus et Pythagoras, alii ex
igne, qua Heraclito visum est; et Platonici quidem curantem
rerum; contra Epicurei otiosum et inexercitum,
<pb n="0518A"/>
et ut ita dixerim, neminem humanis rebus;
positum vero extra mundum Stoici, qui
figuli modo extrinsecus torqueat molem hanc, intra
mundum Platonici, qui gubernatoris exemplo, intra
illud maneat, quod regat. Si et de ipso mundo natus
innatusve sit, decessurus mansurusve sit variant;

<pb n="0519A"/>
sic et de animae statu, quam alii divinam et aeternam,
alii dissolubilem contendunt: ut quis sensit, ita et
intulit aut reformavit. Nec mirum, si vetus instrumentum
ingenia pbilosophorum interverterunt. Ex
horum semine et nostram hanc novitiolam paraturam
 viri quidam suis opinionibus ad philosophicas
sententias adulteraverunt, et de una via obliquos multos
tramites et inexplicabiles sciderunt. Quod ideo
suggesserim, ne cui nota varietas sectae hujus in hoc
quoque nos philosophis adaequare videatur, et ex
varietate defensionum indicet veritatem. Expedite
autem praescribimus adulteris nostris illam
esse regulam veritatis, quae veniat a Christo, transmissa
per comites ipsius, quibus aliquanto posteriores
diversi isti commentatores probabuntur. Omnia adversus
<pb n="0519B"/>
veritatem de ipsa veritate constructa sunt,
operantibus aemulationem istam spiritibus erroris.
Ab his adulteria hujusmodi salutaris disciplinae subornata;
ab his quaedam etiam fabulae immissae,
quae de similitudine fidem infirmarent veritatis,
vel eam sibi potius evincerent, ut quis ideo non
putet Christianis credendum, quia nec poetis, nec
philosophis, vel ideo magis Poetis et Philosophis
existimet credendum, quia non christianis. Itaque et
ridemur Deum praedicantes judicaturum. Sic enim et
<pb n="0520A"/>
poetae et philosophi tribunal apud inferos ponunt. Si
gehennam comminemur, quae est ignis arcani subterraneus
ad poenam thesaurus, proinde decachinnamur.
Sic enim et Pyriphlegethon apud mortuos
amnis est. Et si paradisum nominemus, locum
divinae amoenitatis recipiendis sanctorum spiritibus
destinatum, maceria quadam igneae illius zonae a
notitia orbis communis segregatum, Elysii campi
fidem occupaverunt. Unde haec, oro vos, philosophis
aut poetis tam consimilia? non nisi de nostris sacramentis:
si de nostris sacramentis, ut de prioribus, ergo
fideliora sunt nostra, magisque credenda, quorum
imagines quoque fidem inveniunt; si de suis sensibus,
jam ergo sacramenta nostra imagines posteriorum habebuntur,
quod rerum, forma non sustinet; nunquam
<pb n="0520B"/>
enim corpus umbra aut veritatem imago praecedit.
</p>
      </div1>

<div1>
        <head>CAPUT XLVIII.</head>
<p>ARGUMENTUM.-- <hi>Mirum quoque, quod Philosophis incredibilia
docentibus credant, magis credibilia apud Christianos
damnent; quod luculenter admodum exsequitur
in resurrectionne et restauratione carnis seu corporis
humani, opposita brutae Laberii Pythagoraeque
animarum metempsychosi.</hi> </p>
<p>Age jam, si quis philosophus affirmet, ut ait Laberius
<pb n="0521A"/>
 de sententia Pythagorae, hominem fieri ex
mulo, colubram ex muliere, et in eam opinionem
omnia argumenta eloquii virtute detorserit,
nonne consensum movebit et fidem infiget etiam ab
animalibus abstinendi? proptereaque persuasum quis
hoc habeat, ne forte bubulam de aliquo proavo suo
obsonet. At enim christianus, si de homine hominem
ipsumque de Caio Caium reducem repromittat,
statim illic vesica queritur , lapidibus
magis, nec saltem caestibus a populo exigetur.
<pb n="0522A"/>
Quasi non, quaecumque ratio praeest animarum
humanarum in corpora reciprocandarum,
ipsa exigat illas in eadem corpora revocari;
quia hoc sit revocari, esse quod fuerant. Nam si non
id sunt quod fuerant, id est, humanum et id ipsum
corpus indutae, jam non ipsae erunt quae fuerant.
Porro, quae jam non erunt ipsae, quomodo redisse dicentur?
Aut aliud factae non erunt ipsae, aut manentes
ipsae non erunt aliunde. Multis etiam jocis
et otio opus erit, si velimus ad hanc partem lascivire,
<pb n="0523A"/>
quis in quam bestiam reformari videretur .
Sed de nostra magis defensione, qui proponimus,
multo utique dignius credi, hominem ex homine rediturum,
quemlibet pro quolibet, dum hominem,
ut eadem qualitas animae in eamdem restauretur
conditionem, etsi non effigiem, certe quia ratio restitutionis
destinatio judicii est, necessario idem
ipse qui fuerat exhibebitur, ut boni seu contrarii meriti
judicium a Deo referat. Ideoque repraesentabuntur
et corpora, quia neque pati quicquam potest
anima sola sine stabili materia, id est carne; et quod omnino
de judicio Dei pati debent animae, non sine carne
meruerunt, intra quam omnia egerunt. Sed quomodo,
inquis, dissoluta materia exhiberi potest? Considera
temetipsum, o homo, et fidem rei invenies.
Recogita quid fueris, antequam esses: utique
nihil; meminisses enim, si quid fuisses. Qui ergo
<pb n="0524A"/>
nihil fueras priusquam esses, idem nihil factus
cum esse desieris, cur non possis esse rursus de
nihilo, ejusdem ipsius auctoris voluntate, qui te voluit
esse de nihilo? Quid novi tibi eveniet? qui non eras,
factus es; quum iterum non eris, fies. Redde si potes
rationem qua factus es, et tunc require qua fies. Et
tamen facilius utique fies quod fuisti aliquando, quia
aeque non difficile factus es, quod nunquam fuisti aliquando.
Dubitabitur, credo, de Dei viribus, qui
tantum corpus hoc mundi de eo quod non fuerat,
non minus quam de morte vacationis et inanitatis
composuit animatum spiritu omnium animarum
animatore, signatum et per ipsum humanae resurrectionis
exemplum in testimonium vobis. Lux quotidie
interfecta resplendet, et tenebrae pari vice
decedendo succedunt, sidera defuncta reviviscunt,
<pb n="0525A"/>
tempora ubi finiuntur incipiunt, fructus
consumuntur et redeunt; certe semina non nisi
corrupta et dissoluta foecundius surgunt, omnia pereundo
servantur, omnia de interitu reformantur. Tu,
homo, tantum nomen, si intelligas te, vel de titulo
Pythiae discens, dominus omnium morientium et
resurgentium, ad hoc morieris ut pereas? Ubicumque
resolutus fueris, quaecumque te materia destruxerit,
hauserit, aboleverit, in nihilum prodegerit,
reddet te. Ejus est nihilum ipsum, cujus et totum.
Ergo, inquitis, semper moriendum erit, et semper
resurgendum. Si ita rerum dominus destinasset, ingratis
  experireris conditionis tuae legem. At nunc
<pb n="0526A"/>
non aliter destinavit, quam praedicavit. Quae ratio
universitatem ex diversitate composuit, ut omnia ex
aemulis substantiis sub unitate constarent ex vacuo
et solido, ex animali et inanimali, ex comprehensibili
et incomprehensibili, ex luce et tenebris, ex ipsa vita
et morte; eadem aevum quoque ita destinata ac distincta
conditione conseruit, ut prima haec pars ab
exordio rerum, quam incolimus, temporali aetate ad
finem defluat, sequens vero, quam expectamus, in
infinitam aeternitatem propagetur. Cum ergo finis et
limes medius, qui interhiat, adfuerit, ut etiam
mundi ipsius species transferatur aeque temporalis,
quae illi dispositioni aeternitatis aulaei vice oppansa
<pb n="0527A"/>
est; tunc restituetur omne humanum genus, ad expungendum
quod in isto aevo boni seu mali meruit,
et exin dependendum in immensam aeternitatis
perpetuitatem. Ideoque nec mors jam, nec rursus
ac rursus resurrectio, sed erimus iidem qui nunc, nec
alii post: Dei quidem cultores apud Deum semper,
superinduti substantia propria aeternitatis; profani
vero et qui non integri ad Deum, in poena aeque jugis
ignis, habentis ex ipsa natura ejus, divinam scilicet
subministrationem incorruptibilitatis. Noverunt
et Philosophi diversitatem arcani et publici ignis. Ita
longe alius est qui usui humano, alius qui judicio Dei
apparet, sive de coelo fulmina stringens, sive de
terra per vertices montium eructans; non enim absumit
quod exurit, sed, dum erogat, reparat, Adeo
<pb n="0527B"/>
manent montes semper ardentes, et qui de coelo tangitur,
<pb n="0528A"/>
salvus est, ut nullo jam igni decinerescat.
Et hoc erit testimonium ignis aeterni, hoc exemplum
jugis judicii poenam nutrientis. Montes uruntur et
durant: quid nocentes et Dei hostes?
</p>
      </div1>

<div1>
        <head>CAPUT XLIX.</head>
<p>ARGUMENTUM.-- <hi>Ineptum itaque, laudari idem in Philosophis
et admirationi esse, in Christianis odiri et persequi:
quorum opinio, vel si falsa sit, cum tamen ad recte
vivendum prosit, irrisui magis quam poenis adjudicari
debeat, quibus tamen exsultat vulgus, inepte
quidem, quum poenae istae gaudium sint Christianorum,
qui injuste vexari et damnari malint, quam a
Deo excidere.</hi> </p>
<p>Haec sunt quae in nobis solis praesumptiones vocantur,
in Philosophis et Poetis summae scientiae et insignia
<pb n="0528B"/>
ingenia. Illi prudentes, nos inepti; illi honorandi,
<pb n="0529A"/>
nos irridendi, imo eo amplius et puniendi.
Falsa nunc sint quae tuemur, et merito praesumptiones,
attamen necessaria; inepta, attamen utilia; si
quidem meliores fieri coguntur, qui eis credunt metu
aeterni supplicii et spe aeterni refrigerii. Itaque non expedit
falsa dici, nec inepta haberi, quae expedit vera
praesumi. Nullo titulo damnari licet omnino quae prosunt.
In vobis itaque praesumptio est haec ipsa, quae
damnat utilia. Proinde nec inepta esse possunt; certe
etsi falsa et inepta, nulli tamen noxia; nam et multis
aliis similia, quibus nullas poenas irrogatis, vanis et
fabulosis, inaccusatis et impunitis, ut innoxiis. Sed in
ejusmodi errores (si utique) irrisu judicandum est,
non gladiis et ignibus, et crucibus, et bestiis; de qua
iniquitate saevitiae non modo caecum hoc vulgus exsultat,
<pb n="0529B"/>
sed et quidam vestrum, quibus favor vulgi de
iniquitate captatur, gloriantur, quasi non totum,
quod in nos potestis, nostrum sit arbitrium. Certe, si
velim, christianus sum: tunc ergo me damnabis, si
damnari velim; cum vero quod in me potes, nisi
velim, non potes, jam meae voluntatis est quod potes,
non tuae potestatis. Proinde et vulgus vane de nostra
vexatione gaudet; proinde enim nostrum est gaudium,
quod sibi vindicat, qui malumus damnari, quam
a Deo excidere: contra, illi qui nos oderunt, dolere,
<pb n="0530A"/>
non gaudere debebant, consecutis nobis quod elegimus.
</p>
      </div1>

<div1>
        <head>CAPUT L.</head>
<p> <hi>At vero, dum cruciatibus sese objiciunt, dum animam
lubentes projiciunt, id non facere eos more gentilium,
quibus desperatio et gloriae pruritus eam
contemmendi doloris et mortis viam sternit, sed more
fortissimi militis, qui bellum sumit, licet non amet,
et de victoria gaudet, in cujus tamen consecutione
trepidavit. Fatendum itaque eam veram esse constantiam,
quae factis sese, non verbis prodat, apud
Deum gratiam, non apud homines laudem quaerat,
et contemplatione exemploque obstinationis suae inconcussae
plures quotidie qui amplectantur ipsam gignat,
<pb n="0530B"/>
quam unquam ex omnibus omnium philosophorum
scholis, capti verborum lenociniis, discipuli
exierint.</hi> </p>
<p>Ergo, inquitis, cur querimini quod vos insequamur,
si pati vultis, cum diligere debeatis per quos
patimini quod vultis? Plane volumus pati, verum
eo more, quo et bellum nemo quidem libens
patitur, cum et trepidare et periclitari sit necesse;
tamen et proeliatur omnibus viribus, et vincens in
proelio gaudet, qui de proelio querebatur, quia et
<pb n="0531A"/>
gloriam consequitur et praedam. Proelium est
nobis, quod provocamur ad tribunalia, ut illic sub
discrimine capitis pro veritate certemus. Victoria est
autem, pro quo certaveris, obtinere. Ea victoria habet,
et gloriam placendi Deo, et praedam vivendi in aeternum.
Sed obducimur, certe cum obtinuimus:
ergo vicimus, cum occidimur; denique evadimus,
cum obducimur: licet nunc sarmenticios et semaxios
 appelletis, quia ad stipitem dimidii axis
revincti sarmentorum ambitu exurimur. Hic est
habitus victoriae nostrae; haec palmata vestis; tali
curru triumphamus. Merito itaque victis non placemus;
<pb n="0532A"/>
propterea enim desperati et perditi existimamur.
Sed haec desperatio et perditio penes vos, in
caussa gloriae et famae, vexillum virtutis extollunt.
Mucius dextram suam libens in ara reliquit: o sublimitas
animi! Empedocles totum sese Catanensium
Aetnaeis incendiis donavit: o vigor mentis!
Aliqua Carthaginis conditrix rogo secundum matrimonium
dedit: o praeconium castitatis! Regulus, ne unus
pro multis hostibus viveret, toto corpore cruces patitur:
o virum fortem et in captivitate victorem! Anaxarchus,
cum in exemplum ptisanae pilo contunderetur:
Tunde, tunde, aiebat, Anaxarchi follem,
<pb n="0533A"/>
Anaxarchum enim non tundis: o philosophi
magnanimitatem, qui de tali suo exitu
etiam jocabatur! Omitto eos qui cum gladio proprio
aliove genere mortis mitiore de laude pepigerunt.
Ecce enim et tormentorum certamina coronantur a
vobis. Attica meretrix, carnifice jam fatigato,
postremo linguam suam comestam in faciem tyranni
saevientis exspuit, ut exspueret et vocem, ne conjuratos
confiteri posset, si etiam victa voluisset. Zeno
Eleates, consultus a Dionysio quidnam philosophia
praestaret, quum respondisset, contemptum mortis,
flagellis tyranni subjectus sententiam suam ad
mortem usque signabat. Certe Laconum flagella, sub
oculis etiam hortantium propinquorum acerbata,
tantum honorem tolerantiae domui (6) conferunt,
<pb n="0534A"/>
quantum sanguinis fuderint. O gloriam licitam,
quia humanam, cui nec praesumptio perdita, nec
persuasio desperata deputatur in contemptu mortis
et atrocitatis omnimodae, cui tantum pro patria,
pro agro, pro imperio, pro amicitia pati permissum
est, quantum pro Deo non licet! Et tamen illis
omnibus et statuas defunditis, et imagines
inscribitis, et titulos inciditis in aeternitatem;
quantum de monumentis potestis scilicet, praestatis
et ipsi quodammodo mortuis resurrectionem. Hanc
qui veram a Deo sperat, si pro Deo patiatur, insanus
est. Sed hoc agite, boni Praesides, meliores multo
apud populum, si illis Christianos immolaveritis.
Cruciate, torquete, damnate, atterite nos: probatio
est enim innocentiae nostrae iniquitas vestra. Ideo nos
<pb n="0535A"/>
haec pati Deus patitur. Nam et proxime, ad lenonem
 damnando christianam potius quam ad leonem,
confessi estis labem pudicitiae apud nos atrociorem
omni poena et omni morte reputari. Nec quicquam
tamen proficit exquisitior quaeque crudelitas vestra:
illecebra est magis sectae. Plures efficimur, quoties
metimur a vobis: semen est sanguis Christianorum.
Multi apud vos ad tolerantiam doloris et
mortis hortantur, ut Cicero in Tusculanis, ut Seneca
in Fortuitis, ut Diogenes, ut Pyrrhon, ut Callinicus.
Nec tamen tantos inveniunt verba discipulos, quantos
<pb n="0536A"/>
Christiani factis docendo. Illa ipsa obstinatio, quam
exprobratis, magistra est. Quis enim non contemplatione
ejus concutitur ad requirendum, quid intus
in re sit? Quis non, ubi requisivit, accedit, ubi
accessit, pati exoptat, ut totam Dei gratiam redimat,
ut omnem veniam ab eo compensatione sanguinis
sui expediat? Omnia enim huic operi delicta donantur.
Inde est, quod ibidem sententiis vestris gratias
agimus; ut est aemulatio divinae rei et humanae, cum
damnamur a vobis, a Deo absolvimur.

</p>
      </div1>
</body>
  </text>
</TEI>