<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De resurrectione carnis</title>
              <author ref="http://viaf.org/viaf/100226395">Tertullianus<date>150-230</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1844</date>
              </publicationStmt>
          <seriesStmt>
           <title>Patrologia Latina, vol. 2</title>
           <idno>Tertul.DeReCa</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div2>
        <head>ARGUMENTUM.</head>
<p>-- <hi>De resurrectione carnis scripturus
Auctor, imprimis tradit eam etiam saeculo, et praesertim
Platonicis ac Pythagoricis non ignotam fuisse.</hi> 
Cap. I.</p>
<p> <hi>Haereticos vero, etsi cum Sadducaeis non agnoscant,
revinci tamen tum libro praemisso</hi> DE CARNE CHRISTI, <hi>tum</hi> 
 DE DEO CARNIS AUCTORE, ET CHRISTO CARNIS
REDEMPTORE, <hi>libris</hi> ADVERSUS MARCIONEM <hi>scriptis;
quod animae resurrectionem non negent, praeter solum
Lucanum; contra quem animae immortalitatem libro</hi> 
DE ANIMA <hi>tutatus sit.</hi> Cap. II.</p>
<p> <hi>Proinde haereticos non debere vulgi in ea deneganda
ignorantiam sequi.</hi> Cap. III.</p>
<p>
          <pb n="0792D"/> <hi>Neque enim obstare carnis quam praetendunt ignobilitatem.</hi> Cap. IV.</p>
<p> <hi>Primum, quod a Deo facta sit.</hi> Cap. V.</p>
<p> <hi>Item, quod Dei manu exstructa.</hi> Cap. VI.</p>
<p> <hi>Quod jam limus in carnem reformatus et immutatus
sit.</hi> Cap. VII.</p>
<p> <hi>Quod apud christianos caro abluatur, unguatur, signetur,
manus impositione adumbretur, corpore et
sanguine Christi vescatur denique post conflictationes
animae, jejunia, virginitatem, viduitatem, pro
nominis Christi fide moriatur.</hi> Cap. VIII.</p>
<p> <hi>Quod Christus carnem, etsi infirmam et peccatricem,
dilexerit.</hi> Cap. IX.</p>
<p>
          <pb n="0793A"/> <hi>Quod denique Scripturis caro illustretur.</hi> Cap. X.</p>
<p> <hi>Neque vero Dei potentiam excedere resurrectionem
carnis.</hi> Cap. XI.</p>
<p> <hi>Divinae enim potentiae exemplum esse diei ac noctis,
hyemis et aestatis, veris ac autumni vicissitudines.</hi> Cap. XII.</p>
<p> <hi>Phoenicem etiam, Orientis alitem, qui semetipsum funerans
renovat.</hi> Cap. XIII.</p>
<p> <hi>Atqui et caussam restitutionis carnis idoneam subesse
Dei in bono remunerando et malo puniendo judicium.</hi> Cap. XIV.</p>
<p> <hi>Cum enim operarum inter se anima et caro societatem
habeant, oportere etiam, aut poenae, aut gratiae communicare
mercedem.</hi> Cap. XV.</p>
<p> <hi>Etsi enim</hi> vas animae <hi>caro appelletur, non tamen
<pb n="0793B"/>
propterea, non et meritis animae communicare.</hi> 
Cap. XVI.</p>
<p> <hi>Atque adeo, cum animae facta per carnem administrentur,
non sufficere animam foveri aut cruciari, sine
carne, pro operibus carnis.</hi> Cap. XVII.</p>
<p> <hi>Deinde apud omnes edictum Dei pendere: resurrectionem
mortuorum.</hi> Cap. XVIII.</p>
<p> <hi>Quam quidam male in imaginariam significationem
distorquent.</hi> Cap. XIX.</p>
<p> <hi>Non omnia enim prophetas per imagines concionatos;
tum quod, si omnia figurae, quid erit illud cujus
figurae? tum quod in ipsum Christum insigniora quaeque
luce clarius, vere, non figurate, adimpleta sint.</hi> Cap. XX.</p>
<p> <hi>Tot quoque esse instrumenta divina, ita aperte corporalem
<pb n="0793C"/>
contestantia resurrectionem, ut nullam admittant
figuratae significantiae suspicionem.</hi> Cap. XXI.</p>
<p> <hi>Respiciendum esse denique ad illas Scripturas, quae non
sinunt credere, resurrectionem aut jam factam, aut
ab excessu statim vitae fieri.</hi> Cap. XXII.</p>
<p> <hi>Etsi autem Apostolus, ad Colossenses, spiritaliter nos
resuscitatos dicat, non negare tamen, etiam corporaliter
resurrecturos.</hi> Cap. XXIII.</p>
<p> <hi>Quippe cum ipse, Epistolis suis ad Thessalonicenses,
resurrectionem aperte confirmet.</hi> Cap. XXIV.</p>
<p> <hi>In Apocalypsi similiter Joannis, ipsa tempora resurrectionis
indicari.</hi> Cap. XXV.</p>
<p> <hi>Quid? quod liceat etiam corporalem resurrectionem de
patrocinio figurati eloquii prophetici vindicare.</hi> Cap. XXVI.</p>
<p>
          <pb n="0793D"/> <hi>Tum terrae, tum vestimentorum nomine.</hi> Cap. XXVII.</p>
<p> <hi>Imo, sicut vocibus, ita et rebus ac factis prophetatam
resurrectionem.</hi> Cap. XXIII.</p>
<p> <hi>Manifestissimam denique esse de eadem Ezechielis determinationem.</hi> Cap. XXIX.</p>
<p> <hi>Eamque talem, ut figurate aut allegorice non possit
intelligi.</hi> Cap. XXX.</p>
<p> <hi>Cum aliis quoque manifestis prophetarum probetur testimoniis.</hi> Cap. XXXI.</p>
<p> <hi>Iisque ejuscemodi, quibus praedicatur etiam corporum
insepultorum resurrectio.</hi> Cap. XXXII.</p>
<p> <hi>Porro etiam in Evangeliis, non omnia in parabolis a
Domino pronuntiata.</hi> Cap. XXXIII.</p>
<p> <hi>Imo in omni resurrectionis mentione, corporalitatem
<pb n="0794A"/>
carnis a Domino proprie significari, totumque hominem
esse a Deo elevandum, quem diabolus totum
elisit.</hi> Cap. XXXIV.</p>
<p> <hi>Utrumque proponi corpus et animam distincte ad gehennam
et ad vitam aeternam.</hi> Cap. XXXV.</p>
<p> <hi>Hinc susdeque vertitur Sadducaeorum sententia.</hi> Cap. XXXVI.</p>
<p> <hi>Quanquam adeo carnem Christus dicat nihil prodesse,
ex materia dicti sensum esse dirigendum.</hi> Cap. 
 XXXVII. </p>
<p> <hi>Maxime, cum etiam factis mortuos resuscitando, futuram
resurrectionem significarit.</hi> Cap. XXXVIII.</p>
<p> <hi>Resurrectionem quoque Apostolicorum Actorum instrumenta
testari.</hi> Cap. XXXIX.</p>
<p> <hi>Perperam proinde suo etiam more haereses pro se interpretari
<pb n="0794B"/>
interiorem et exteriorem hominem, quasi
per corruptionem, exterioris carnis corruptelam intelligat.</hi> Cap. XL.</p>
<p> <hi>Sicuti etiam illud de domo tabernaculi nostri quae
dissolvitur.</hi> Cap. XLI.</p>
<p> <hi>Sed demutari duntaxat cadavera, non morte devorari;
cum gigantum antiquissimorum crates adhuc supersint,
sicuti etiam dixerit Auctor alibi.</hi> Cap. XLII.</p>
<p> <hi>Neque vero etiam peregrinationem a corpore pro ipsis
facere, quod addat Apostolus, reportare debere per
corpus secundum quae gessit quis, bonum sive malum.</hi> Cap. XLIII.</p>
<p> <hi>Item etiam inde quod dicat: Vitam Jesu manifestandam
in corpore.</hi> Cap. XLIV.</p>
<p> <hi>Alia etiam caecitate eos impingere in veterem et novum
<pb n="0794C"/>
hominem.</hi> Cap. XLV.</p>
<p> <hi>Sicuti idem Apostolus carnem damnare videatur; carnis
opera damnare.</hi> Cap. XLVI.</p>
<p> <hi>Carni enim salutem repromittere.</hi> Cap. XLVII.</p>
<p> <hi>Apertissime denique,</hi> I <hi>Cor.</hi> XV, <hi>resurrectionem carnis
ab illo confirmari.</hi> Cap. XLVIII.</p>
<p> <hi>Atque adeo ex antecedentibus disci, quali conditione exhaeredaverit
a regno Dei carnem et sanguinem, nempe
carnis opera.</hi> Cap. XLIX.</p>
<p> <hi>Imo, omissis ejusmodi interpretationibus, ipsas quoque
substantias carnis et sanguinis, non aliter quam sunt,
intellectas, licere resurrectioni vindicare.</hi> Cap. L</p>
<p> <hi>Vel per Christum idipsum probari, qui carnem et sanguinem
secum vexerit in coelum.</hi> Cap. LI.</p>
<p> <hi>Et vero, etiam eodem corpore venturos mortuos, disputare
<pb n="0794D"/>
Apostolum.</hi> Cap. LII.</p>
<p> <hi>Neque enim corpus animale posse animam intelligi, sed
carnem.</hi> Cap. LIII.</p>
<p> <hi>Nec etiam, ut supra attigit, carnem a vita devorari, sed
id quod in ea mortale est.</hi> Cap. LIV.</p>
<p> <hi>Aliud insuper esse demutationem, aliud perditionem
carnis.</hi> Cap. LV.</p>
<p> <hi>Alioqui absurdum esse, aliam substantiam, nempe
carnis, operari; aliam, nempe animae, mercede dispungi.</hi> Cap. LVI.</p>
<p> <hi>Oportere etiam resurrectionem integram credere, Scripturis
id affirmantibus.</hi> Cap. LVII.</p>
<p> <hi>Et carnem itaque et animam, sententiam salutis aut poenae
subituram.</hi> Cap. LVIII.</p>
<p>
          <pb n="0795A"/> <hi>In aevo futuro aliam non fore dispositionem hominis
quoad substantiam.</hi> Cap. LIX.</p>
<p> <hi>Sexu etiam et membris salvum hominem resurrecturum;
etsi vacent a solitis officiis vitae necessariis.</hi> Cap. LX.</p>
<p> <hi>Praesertim cum quaedam illorum officia, quibus Deum laudamus
et prophetamus, remansura sint; et etiam in
hac vita vacent cibis jejunio functi; et sexum a genitura
subducant spadones voluntarii, et Christo maritatae
virgines.</hi> Cap. LXI.</p>
<p> <hi>Futuros denique nos, non angelos, sed sicut angelos
Dei,</hi> Cap. LXII.</p>
<p> <hi>Quocirca concludi, resurrecturam carnem, et quidem
omnem, et quidem ipsam, et quidem integram.</hi> Cap. 
LXIII.</p>
</div2>

<div2>
        <head>CAPUT PRIMUM.</head>
<p>
          <pb n="0795B"/> Fiducia Christianorum, resurrectio mortuorum.
Illa credentes sumus; hoc credere veritas cogit.
Veritatem Deus aperit; sed vulgus irridet, existimans
nihil superesse post mortem; et tamen defunctis
parentant, et quidem impensissimo officio, pro moribus
eorum, pro temporibus esculentorum; ut quos
negant sentire quicquam, escam desiderare
praesumant. At ego magis ridebo vulgus, tunc
quoque, cum ipsos defunctos atrocissime exurit,
quos postmodum gulosissime nutrit, iisdem ignibus
et promerens et offendens. O pietatem de crudelitate
ludentem! sacrificat, an insultat, cum crematis
cremat? Plane cum vulgo interdum et sapientes
sententiam suam jungunt. Nihil esse post mortem
Epicuri schola est. Ait et Seneca, omnia
<pb n="0795C"/>
post mortem finiri, etiam ipsam. Satis est autem, si
non minor philosophia Pythagorae et Empedocli. Sed
et Platonici immortalem animam e contrario reclamant:
imo adhuc proxime etiam in corpora remeabilem
<pb n="0796A"/>
affirmant; etsi non in eadem, etsi non in
humana tantummodo; ut Euphorbus in Pythagoram,
Homerus in pavum recenseantur. Certe recidivatum
animae corporalem pronuntiaverunt; tolerabilius mutata,
quam negata qualitate: pulsata saltem,
licet non adita veritate. Ita saeculum
resurrectionem mortuorum, nec cum errat, ignorat.</p>
</div2>

<div2>
        <head>CAPUT II.</head>
<p> Si vero et apud Deum aliqua secta est, Epicureis
magis affinis quam prophetis, sciemus quid
audiant a Christo Sadducaei. Christo enim servabatur,
omnia retro occulta nudare, dubitata dirigere,
praelibata supplere, praedicata repraesentare; mortuorum
certe resurrectionem, non modo per semetipsum,
<pb n="0796B"/>
verum etiam in semetipso probare. Nunc
autem ad alios sadducaeos praeparamur, partiarios
sententiae illorum. Ita dimidiam agnoscunt resurrectionem,
solius scilicet animae; aspernati carnem,
sicut et ipsum Dominum carnis. Nulli denique alii
salutem corporali substantiae invident, quam alterius
divinitatis haeretici. Ideoque et Christum aliter disponere
coacti, ne creator carnis habeatur, in ipsa
prius carne ejus erraverunt; aut nullius veritatis
contendentes eam, secundum Marcionem et Basilidem;
aut propriae qualitatis, secundum haereses Valentini,
et Apellem. Atque ita sequitur, ut salutem
ejus substantiae excludant, cujus Christum consortem
 negant; certi illam summo praejudicio
resurrectionis instructam, si jam in Christo resurrexit
<pb n="0796C"/>
 caro. Propterea et nos volumen praemisimus <hi>De Carne Christi,</hi> 
 quo eam et solidam probamus,
adversum phantasmatis vanitatem , et humanam
vindicamus, adversus qualitatis proprietatem;
<pb n="0797A"/>
cujus conditio Christum et hominem, et filium
hominis inscripserit. Carneum enim atque corporeum
probantes eum, proinde et obducimus praescribendo
nullum alium credendum Deum praeter Creatorem,
dum talem ostendimus Christum, in quo
dignoscitur Deus, qualis promittitur a Creatore.
Obducti dehinc de Deo carnis auctore, et de Christo
carnis redemptore, jam et de resurrectione carnis
revincentur. Congruenter scilicet. Et hoc ferme
modo dicimus ineundam cum haereticis disceptationem.
Nam et ordo semper a principalibus deduci
exposcit, ut de ipso prius constet, a quo dicatur
dispositum esse, quod quaeritur. Atque adeo et haeretici,
ex conscientia infirmitatis, nunquam ordinarie
tractant. Certi enim, quam laborent in alterius divinitatis
<pb n="0797B"/>
insinuatione adversus Deum mundi omnibus
naturaliter notum de testimoniis operum; certe
et in sacramentis priorem, et in praedicationibus manifestiorem;
sub obtentu quasi urgentioris caussae, id
est, ipsius humanae salutis ante omnia requirendae, a
quaestionibus resurrectionis incipiunt: quia durius
creditur resurrectio carnis, quam una divinitas:
atque ita tractatum, viribus ordinis sui destitutum, et
scrupulis potius oneratum depretiantibus carnem,
paulatim alterius divinitatis temperant sensum,
ex ipsa spei concussione et demutatione. Dejectus
enim unusquisque vel motus de gradu ejus spei quam
susceperat apud <hi>C</hi> reatorem, facile jam declinatur ad
alterius spei auctorem etiam ultro suspicandum.
Per diversitatem enim promissionum, diversitas insinuatur
<pb n="0797C"/>
deorum. Sic multos inretitos videmus, dum
ante de resurrectione carnis eliduntur, quam de
unione divinitatis elidunt. Igitur, quantum ad haereticos,
demonstravimus quo cuneo occurrendum
sit a nobis; et occursum est jam suo quoque
titulo, de Deo quidem unico, et Christo ejus, adversus
Marcionem; de carne vero Domini, etiam adversus
quatuor haereses; ad hanc maxime quaestionem
<pb n="0798A"/>
praestruendam, uti nunc de sola carnis resurrectione
ita digeram, tanquam penes nos incertum,
dum sit quoque certum penes Creatorem. Nam et
multi rudes, et plerique sua fide dubii et simplices;
plures, quos instrui, dirigi, muniri oportebit; quia et
hoc latere unio divinitatis defendetur. Sicuti enim
negata carnis resurrectione, concutitur; ita vindicata,
constabilitur. Animae autem salutem credo retractu
carere. Omnes enim fere haeretici eam quoquo modo
 velint, tamen non negant. Viderit unus aliqui
Lucanus, nec huic quidem substantiae parcens, quam
secundum Aristotelem dissolvens, aliud quid pro ea
subjicit, quasi sit tertium quiddam resurrecturum,
neque anima, neque caro, id est non homo, sed
ursus forsitan, qua Lucanus. Habet et iste a nobis
<pb n="0798B"/>
plenissimum de omni statu animae stylum, quam
imprimis immortalem tuentes, solius carnis et defectionem
agnoscimus, et refectionem cum maxime
asserimus; redactis in ordinarium materiae corpus,
si qua et alibi pro caussarum incursione praestricta
 distulimus. Nam ut quaedam praelibari solemne
est, ita differri necesse est, dummodo et praelibata suppleantur
suo corpore, et dilata reddantur suo nomine.</p>
</div2>

<div2>
        <head>CAPUT III.</head>
<p>Est quidem et de communibus sensibus sapere
in Dei rebus; sed in testimonium veri, non in
adjutorium falsi; quod sit secundum divinam, non
contra divinam dispositionem. Quaedam enim et
natura nota sunt, ut immortalitas animae penes
plures, ut Deus noster penes omnes.
<pb n="0798C"/>
Utar ergo et sententia Platonis alicujus pronuntiantis:
Omnis anima immortalis. Utar et conscientia
populi, contestantis Deum deorum. Utar et
reliquis communibus sensibus, qui Deum judicem
praedicant: Deus videt; et: Deo commendo. At cum
aiunt: Mortuum, quod mortuum; et: Vive, dum
vivis; et: Post mortem omnia finiuntur, etiam ipsa;
tunc meminero, et cor vulgi cinerem a Deo deputatum
<pb n="0799A"/>
et ipsam sapientiam saeculi stultitiam pronuntiatam.
Tum si et haereticus ad vulgi vitia, vel saeculi
ingenia confugerit: Discede, dicam, ab ethnico,
haeretice; etsi unum estis omnes, qui Deum fingitis,
dum hoc tamen in Christi nomine facis, dum
christianus tibi videris, alius ab ethnico es: redde
illi suos sensus, quia nec ille de tuis instruitur. Quid
caeco duci inniteris, si vides? Quid vestiris a nudo,
si Christum induisti? Quid alieno uteris clypeo,
si ab apostolo armatus es? Ille potius a te discat
carnis resurrectionem confiteri, quam tu ab illo diffiteri:
quia si et a christianis negari eam oporteret,
sufficeret illis de sua scientia, non de vulgi ignorantia
instrui. Adeo non erit christianus, qui eam negabit,
quam confitentur Christiani, et his argumentis
<pb n="0799B"/>
negabit, quibus utitur non christianus. Aufer
denique haereticis quae cum ethnicis sapiunt; ut
de Scripturis solis quaestiones suas sistant, et stare
non poterunt. Communes enim sensus simplicitas
ipsa commendat, et compassio sententiarum, et
familiaritas opinionum; eoque fideliores existimantur,
quia nuda et aperta et omnibus nota definiunt.</p>
</div2>

<div2>
        <head>CAPUT IV.</head>
<p>Itaque haeretici inde statim incipiunt, et inde praestruunt;
dehinc interstruunt, unde sciunt facile capi
mentes, de communione favorabili sensuum. An
aliud prius vel magis audias tam ab haeretico, quam
ab ethnico? Et non protinus, et non ubique convicium
carnis, in originem, in materiam, in casum,
in omnem exitum ejus? Immundae a primordio ex
faecibus terrae, immundioris deinceps ex seminis sui
<pb n="0799C"/>
limo, frivolae, infirmae, criminosae, onerosae,
<pb n="0800A"/>
molestae, et post totum ignobilitatis elogium,
caducae in originem terram, et cadaveris nomen,
et de isto quoque nomine periturae in nullum inde
jam nomen, in omnis jam vocabuli mortem?
Hancne ergo vis, sapiens, et visui et contactui et recordatui
tuo ereptam, persuadere quod se receptura
quandoque sit in integrum de corrupto, in solidum
de casso, in plenum de inanito, in aliquid omnino
de nihilo? Et utique redhibentibus eam ignibus
et undis, et alvis ferarum, et rumis alitum, et lactibus
 piscium, et ipsorum temporum propria
gula? Adeone autem eadem sperabitur quae intercidit,
ut claudus, et luscus, et caecus, et leprosus, et
paralyticus revertantur, ut redisse non libeat ad pristinum?
An integri, ut iterum talia pati timeant?
<pb n="0800B"/>
Quid tum de consequentiis carnis? Rursusne omnia
necessaria illi, et imprimis pabula atque potacula,
et pulmonibus natandum, et intestinis aestuandum,
et pudendis non pudendum, et omnibus membris
laborandum? Rursus, ulcera et vulnera, et febris,
et podagra, et mors redoptanda? Nimirum haec
erunt vota carnis recuperandae, iterum cupere de ea
evadere. Et nos quidem haec aliquanto honestius pro
styli pudore. Caeterum, quantum etiam spurciloquii
licet illorum in congressibus experiri, tam ethnicorum,
quam haereticorum!</p>
</div2>

<div2>
        <head>CAPUT V.</head>
<p>Igitur quoniam et rudes quique de communibus
adhuc sensibus sapiunt, et dubii et simplices per eosdem
sensus denuo inquietantur; et ubique primus
<pb n="0800C"/>
iste in nos aries temperatur, quo carnis conditio
quassatur; necessario et a nobis carnis primum conditio
<pb n="0801A"/>
munietur. Vituperationem laudatione depellas.
Ita nos rhetoricari quoque provocant haeretici,
sicut etiam philosophari. Futile et frivolum illud
corpusculum, quod malum denique appellare non
horrent, etsi angelorum fuisset operatio, ut Menandro
et Marco placet; etsi ignei alicujus exstructio,
aeque angeli, ut Apelles docet; sufficeret ad auctoritatem
carnis secundae divinitatis patrocinium. Angelos
post Deum novimus. Jam nunc, quisquis ille
summus Deus haeretici cujusque est, non immerito
ab ipso quoque deducerem carnis dignitatem, a quo
voluntas producendae ei adfuisset. Utique enim prohibuisset
fieri, quam fieri scisset, si fieri noluisset.
Ita et secundum illos, aeque caro Dei res. Nihil operis
non ejus est, qui passus est esse. Bene autem,
<pb n="0801B"/>
quod plures et duriores quaeque doctrinae totam hominis
figulationem Deo nostro cedunt. Quantus hic
sit, satis nosti, qui unicum credidisti. Incipiat jam
tibi caro placere, cujus artifex tantus est. Sed et
mundus, inquis, Dei opus est, et tamen <hi>praeterit habitus
hujus mundi,</hi> Apostolo quoque auctore <note>(I Cor.
VII)</note>: nec idcirco restitutio mundi praejudicabitur,
quia Dei opus est. Et utique si universitas irreformabilis
post decessum, quid portio? Plane, si portio
universitati adaequatur. Ad distantiam enim provocamus.
Primo quidem, quod omnia sermone Dei facta
sunt, et sine illo nihil. Caro autem et sermone Dei
constitit propter formam, ne quid sine sermone: <hi>Faciamus</hi> 
enim <hi>hominem,</hi> ante praemisit. Et amplius,
manu, propter praelationem, ne universitati compararetur.
<pb n="0801C"/> <hi>Et finxit,</hi> 
 inquit, <hi>Deus hominem.</hi> Magnae sine
dubio differentiae ratio, pro conditione scilicet rerum.
Minora enim quae fiebant, eo cui fiebant. Siquidem
homini fiebant, cui mox a Deo addicta sunt. Merito
igitur, ut famula, jussu et imperio, et sola vocabili
 potestate universa processerant. Contra,
homo, ut dominus eorum, in hoc ab ipso Deo exstructus
est, ut dominus esse posset, dum sit a Domino.
<pb n="0802A"/>
Hominem autem memento carnem proprie dici, quae
prior vocabulum hominis occupavit: <hi>Et finxit Deus
hominem limum de terra.</hi> Jam homo, qui adhuc limus. <hi>Et insufflavit in faciem ejus flatum vitae; et factus
est homo,</hi> 
 id est limus, <hi>in animam vivam. Et posuit
Deus hominem, quem finxit, in paradiso.</hi> Adeo homo
figmentum primo, dehinc totus. Hoc eo commendarim,
uti quicquid omnino homini a Deo prospectum
atque promissum est, non soli animae, verum et carni
scias debitum; ut si non ex consortio generis, certe
vel ex privilegio nominis.</p>
</div2>

<div2>
        <head>CAPUT VI.</head>
<p>Persequar itaque propositum; si tamen tantum
possim carni vindicare, quantum contulit ille qui eam
fecit, jam tunc gloriantem, quod illa pusillitas, limus
<pb n="0802B"/>
in manus Dei, quaecumque sunt, pervenit, satis
beatus, etsi solummodo contactus. Quid enim, si
nullo amplius opere, statim figmentum de contactu
Dei constitisset? Adeo magna res agebatur, qua ista
materia exstruebatur. Itaque totiens honoratur, quotiens
manus Dei patitur, dum tangitur, dum decerpitur,
dum deducitur, dum effingitur. Recogita totum
illi Deum occupatum ac deditum, manu, sensu,
opere, consilio, sapientia, providentia, et ipsa imprimis
affectione, quae liniamenta ducebat. Quodcumque
enim limus exprimebatur, Christus cogitabatur
homo futurus, quod et limus, et caro sermo,
quod et terra tunc. Sic enim praefatio Patris
ad Filium: <hi>Faciamus hominem ad imaginem et similitudinem
nostram. Et fecit hominem Deus.</hi> Id utique
<pb n="0802C"/>
quod finxit, ad imaginem Dei fecit illum,
scilicet Christi. Et Sermo enim Deus, qui
in effigie Dei constitutus, non rapinam
existimavit pariari Deo. Ita limus ille, jam tunc
imaginem induens Christi futuri in carne, non tantum
Dei opus erat, sed et pignus. Quo nunc facit,
ad infuscandam originem carnis, nomen terrae ventilare,

<pb n="0803A"/>
ut sordentis, ut jacentis elementi? cum etsi
alia materia excludendo homini competisset,
artificis fastigium recogitari oporteret, qui illam
et eligendo dignam judicasset, et tractando fecisset.
Phidiae manus, Jovem Olympium ex ebore
molitae, adorantur; nec jam bestiae, et quidem
insulsissimae, dens est, sed summum saeculi numen;
non quia elephantus, sed quia Phidias tantus: Deus
vivus, et Deus verus, quamcumque materiae vilitatem
non de sua operatione purgasset, et ab omni infirmitate
sanasset? An hoc supererit, ut honestius
homo Deum, quam hominem Deus finxerit? Nunc,
etsi scandalum limus, alia jam res est. Carnem jam
teneo, non terram: licet et caro audiat, <hi>Terra
es, et in terram ibis;</hi> origo recensetur, non substantia
<pb n="0803B"/>
revocatur. Datum est esse aliquid origine
generosius, et demutatione felicius. Nam et aurum
terra, quia de terra; hactenus tamen terra: ex quo
aurum, longe alia materia, splendidior atque nobilior,
de obsoletiore matrice. Ita et Deo licuit,
carnis aurum, de limi, quibus putas, sordibus excusato
censu, eliquasse.</p>
</div2>

<div2>
        <head>CAPUT VII.</head>
<p>Sed dilutior videatur auctoritas carnis, quia
non ipsam proprie manus divina tractavit, sicut limum.
Quando in hoc tractavit limum, ut postmodum
caro fieret ex limo, carnis utique negotium gessit.
Sed adhuc velim discas, quando et quomodo
caro floruerit ex limo. Neque enim, ut quidam
volunt, illae pelliciae tunicae, quas Adam
<pb n="0804A"/>
et Eva, paradisum exuti, induerunt, ipsae erunt carnis
ex limo reformatio; cum aliquanto prius et Adam,
substantiae suae traducem in foemina jam carnem
 recognoverit: <hi>Hoc nunc os ex ossibus meis,
et caro ex carne mea;</hi> et ipsa delibatio masculi in foeminam
carne suppleta sit, limo, opinor, supplenda,
si Adam adhuc limus. Obliteratus igitur et devoratus
est limus in carnem. Quando? cum factus est homo
in animam vivam, de Dei flatu, vapore scilicet
idoneo torrere quodammodo limum in aliam
qualitatem; quasi in testam, ita in carnem. Sic et
figulo licet argillam temperato ignis adflatu in materiam
robustiorem recorporare, et in aliam ex alia
fingere speciem, aptiorem pristina, et sui jam
generis ac nominis. Nam etsi scriptum est <note>(Rom. IX)</note>:
<pb n="0804B"/> <hi>Numquid argilla dicet 
 figulo?</hi> id est, homo Deo;
et si Apostolus, <hi>In testaceis,</hi> ait <note>(II Cor. IV, 7)</note>, <hi>vasculis;</hi> 
tamen et argilla homo, quia limus ante; et testa
caro, quia ex limo per adflatus divini vaporem,
quam postea pelliciae tunicae, id est, cutes superductae,
vestierunt. Usque adeo, si detraxeris cutem,
nudaveris carnem. Ita, quod hodie spolium efficitur,
si detrahatur, hoc fuit indumentum cum superstruebatur.
Hinc et Apostolus, circumcisionem despoliationem
carnis appellans, tunicam cutem confirmavit.
Haec cum ita sint, habes et limum de manu
Dei gloriosum, et carnem de afflatu Dei gloriosiorem,
quo pariter caro et limi rudimenta deposuit, et animae
ornamenta suscepit. Non es diligentior Deo, uti
tu quidem scythicas et indicas gemmas, et rubentis
<pb n="0805A"/>
maris grana candentia; non plumbo, non aere, non
ferro, ne argento quoque oblaquees; sed electissimo
et insuper operosissimo descrobes auro; vinis
item et unguentis pretiosissimis quibusque vasculorum
prius congruentiam cures; proinde perfectae
 ferruginis gladiis vaginarum adaeques
dignitatem: Deus vero animae suae umbram, spiritus
sui auram, oris sui operam, vilissimo alicui
commiserit capulo, et indigne collocando utique
damnaverit. Collocavit autem, an potius inseruit et
immiscuit carni, tanta quidem concretione, ut incertum
haberi possit utrumne caro animam, an
carnem anima circumferat; utrumne animae caro,
an anima appareat carni. Sed et magis animam
<pb n="0805B"/>
invehi atque dominari credendum est, ut magis
Deo proximam. Hoc quoque ad gloriam carnis exuberat,
quod proximam Deo et continet, et ipsius
dominationis compotem praestat. Quem enim naturae
usum, quem mundi fructum, quem elementorum saporem,
non per carnem anima depascitur? quidni?
per quam omni instrumento sensum fulta est,
visu, auditu, gustu, odoratu, contactu; per quam divina
potestate respersa est, nihil non sermone perficiens
vel tacite praemisso. Et sermo enim de organo
carnis est; artes per carnem; studia, ingenia, per
carnem; opera, negotia, officia, per carnem: atque
adeo totum vivere animae carnis est, ut non
vivere animae nihil aliud sit, quam a carne devertere:
<pb n="0805C"/>
sic etiam ipsum mori carnis est, cujus et vivere.
Porro, si universa per carnem subjacent animae,
carni quoque subjaceant, per quod utaris,
necesse est. Ita caro, dum ministra et famula animae
<pb n="0806A"/>
deputatur, consors et cohaeredes invenitur. Si temporalium,
cur non et aeternorum?</p>
</div2>

<div2>
        <head>CAPUT VIII.</head>
<p>Et haec quidem, velut de publica forma humanae
conditionis in suffragium carni procuraverim.
Videamus nunc de propria etiam christiani nominis
forma, quanta huic substantiae, frivolae ac sordidae,
apud Deum praerogativa sit: et si sufficeret illi, quod
nulla omnino anima salutem possit adipisci, nisi dum
est in carne crediderit: adeo caro salutis est
cardo. Denique cum anima Deo allegitur,
ipsa est quae efficit ut anima allegi possit. Scilicet
 caro abluitur, ut anima emaculetur; caro ungitur,
ut anima consecretur; caro signatur, ut et
anima muniatur; caro manus impositione adumbratur,
<pb n="0806B"/>
ut et anima spiritu illuminetur; caro corpore
et sanguine Christi vescitur, ut et anima Deo saginetur.
Non possunt ergo separari in mercede,
quas opera conjungit. Nam et sacrificia Deo grata,
conflictationes dico animae, jejunia, et seras et aridas
escas, et appendices hujus officii sordes, caro de
proprio suo incommodo instaurat. Virginitas
quoque et viduitas, et modesta in occulto matrimonii
dissimulatio, et una notitia ejus, de bonis
carnis Deo adolentur. Age jam, quid de ea sentis,
cum pro nominis fide in medium extracta, et
odio publico exposita, decertat; cum in carceribus
maceratur, teterrimo lucis exilio, penuria mundi,
<pb n="0806C"/>
squalore, paedore, contumelia victus; ne somno
quidem libera, quippe ipsis etiam cubilibus vincta
ipsisque stramentis lancinata; cum jam et in luce
omni tormentorum machinatione laniatur; cum
<pb n="0807A"/>
denique suppliciis erogatur, enisa reddere Christo
vicem, moriendo pro ipso, et quidem per eamdem
crucem saepe, nedum per atrociora quoque ingenia
poenarum? Nec illa beatissima et gloriosissima,
quae potest apud Christum Dominum parere debito
tanto, ut hoc solum debeat ei quod ei debere
desierit; hoc magis vincta, quod absoluta.</p>
</div2>

<div2>
        <head>CAPUT IX.</head>
<p>Igitur, ut retexam quam Deus manibus suis ad
imaginem Dei struxit, quam de suo adflatu ad similitudinem
suae vivacitatis animavit, quam incolatui,
fructui, dominatui, totius suae operationis praeposuit,
quam sacramentis suis disciplinisque vestivit: cujus
munditias amat, cujus castigationes probat, cujus
passiones sibi adpretiat; haeccine non resurget totiens
<pb n="0807B"/>
Dei? Absit, absit, ut Deus manuum suarum operam
ingenii sui curam, adflatus sui vaginam, molitionis
suae reginam, liberalitatis suae haeredem, religionis
suae sacerdotem, testimonii sui militem, Christi
sui sororem, in aeternum destituat interitum! Bonum
Deum novimus; solum optimum a Christo ejus
 addiscimus; qui dilectionem mandans, post
suam, in proximum, faciet et ipse quod praecepit:
diliget carnem, tot modis sibi proximam, etsi <hi>infirmam <note>(Matth. XXVI, 41)</note>
          </hi>;
sed <hi>virtus in infirmitate perficitur <note>(II Cor., XII, 9)</note>
          </hi>;
etsi imbecillam; <hi>sed medicum non
desiderant, nisi male habentes <note>(Matth. XXII)</note>
          </hi>; etsi
inhonestam; sed <hi>inhonestioribus majorem circumdamus
honorem <note>(II Cor., XII)</note>
          </hi>; etsi perditam; sed <hi>ego,</hi> 
<pb n="0807C"/>
inquit, <hi>veni ut quod periit salvum faciam <note>(Luc., V)</note>
          </hi>;
etsi peccatricem; sed <hi>malo mihi,</hi> inquit, <hi>salutem peccatoris,
quam mortem <note>(Ezech., XVIII)</note>
          </hi>; etsi damnatam;
sed <hi>ego,</hi> inquit <note>(Deut., XXXII)</note>, <hi>percutiam, et sanabo.</hi> 
Quid ea exprobras carni, quae Deum exspectant, quae
in Deum sperant, quae honorantur ab illo, quibus subvenit?
Ausim dicere, si haec carni non accidissent,
<pb n="0808A"/>
benignitas, gratia, misericordia, omnis vis Dei benefica,
vacuisset.</p>
</div2>

<div2>
        <head>CAPUT X.</head>
<p>Tenes Scripturas, quibus caro infuscatur; tene
etiam, quibus inlustratur. Legis, cum caro deprimitur:
adige oculos, et cum caro relevatur. <hi>Omnis caro faenum 
 <note>(Is., XLI)</note>
          </hi>; non hoc solum pronuntiavit
Esaias; sed et: <hi>Omnis caro videbit salutare
Dei <note>(Ibid.)</note>
          </hi>. Notatur in Genesi dicens Deus <note>(Gen.,
VI)</note>: <hi>Non manebit Spiritus meus in hominibus istis, quia
caro sunt;</hi> sed et auditur per Joelem <note>(Joel., II)</note>: <hi>Effundam
de Spiritu meo in omnem carnem.</hi> Apostolum quoque
ne de uno stylo noris, quo carnem plerumque compungit.
Nam, etsi negat habitare boni quicquam in
carne sua; etsi adfirmat eos qui in carne sint, Deo
<pb n="0808B"/>
placere non posse, quia concupiscat adversus spiritum;
et, si qua alia ita ponit, ut carnis non tamen
substantia, sed actus inhonoretur: dicemus quidem
alibi nihil proprie carni exprobrari oportere, nisi in
animae suggillationem, quae carnem ministerio sibi
subigit. Verum interim et in illis literis Paulus
est, cum stigmata Christi in corpore suo portat;
cum nostrum, ut Dei templum, vitiari vetat; cum
corpora nostra membra Christi facit; cum monet
tollere et magnificare Deum in corpore nostro. Itaque,
si ignominiae carnis resurrectionem ejus expellunt,
cur non dignitates potius inducent? Quoniam Deo
magis congruit in salutem redigere, quod reprobarit
interdum, quam in perditionem dedere, quod etiam
<pb n="0808C"/>
aliquando probavit.</p>
</div2>

<div2>
        <head>CAPUT XI.</head>
<p>Hucusque de praeconio carnis adversus inimicos, et
nihilominus amicissimos ejus. Nemo enim tam carnaliter
vivit, quam qui negant carnis resurrectionem.
Negantes enim ejus poenam, despiciunt et disciplinam.
De quibus luculenter et Paracletus per
<pb n="0809A"/>
prophetidem Priscam:  « Carnes sunt, et carnem oderunt. » 
Quam si tanta auctoritas munit, quanta illi ad
meritum salutis patrocinari possit, numquid etiam
Dei ipsius potentiam, et potestatem, et licentiam recensere
debemus, an tantus sit qui valeat dilapsum, et
devoratum et quibuscumque modis ereptum tabernaculum
carnis reaedificare atque restituere? An et
aliqua nobis exempla hujus sui juris in publico
naturae promulgavit, ne qui forte adhuc nesciant
 Deum nosse, qui non alia lege credendus
est, quam ut omnia posse credatur? Plane apud
Philosophos habes, qui mundum hunc innatum infectumque
defendant: sed multo melius, quod omnes
fere haereses natum et factum mundum annuentes,
conditionem Deo nostro adscribunt. Igitur confide
<pb n="0809B"/>
illum totum hoc ex nihilo protulisse, et Deum nosti,
fidendo quod tantum Deus valeat. Nam et quidam,
infirmiores hoc prius credere, de materia potius
subjacenti volunt ab illo universitatem dedicatam
secundum philosophos. Porro, etsi ita in vero haberetur,
cum tamen longe alias substantias, longeque
alias species ex reformatione materiae diceretur protulisse,
quam fuisset ipsa materia; non minus defenderem
ex nihilo eum protulisse, si ea protulerat, quae
omnino non fuerant. Quo enim interest, ex nihilo
quid proferri, an ex aliquo, dum quod non fuit, fiat?
quando etiam non fuisse, nihil sit fuisse. Sic et fuisse
e contrario, non nihil est fuisse. Nunc, etsi interest,
tamen utrumque mihi applaudit. Sive enim ex nihilo
Deus molitus est cuncta, poterit et carnem, in nihilum
<pb n="0809C"/>
perductam, exprimere de nihilo. Sive de materia
modulatus est alia, poterit et carnem quocumque
dehaustam evocare de alio. Et utique idoneus est
reficere, qui fecit; quanto plus est fecisse, quam refecisse,
<pb n="0810A"/>
initium dedisse, quam reddidisse, Ita restitutionem
carnis faciliorem credas institutione.</p>
</div2>

<div2>
        <head>CAPUT XII.</head>
<p>Aspice nunc ad ipsa quoque exempla divinae potestatis.
Dies moritur in noctem, et tenebris usquequaque
sepelitur: funestatur mundi honor; omnis
substantia denigratur; sordent, silent, stupent cuncta;
ubique justitium est. Ita lux amissa lugetur; et
tamen rursus cum suo cultu, cum dote, cum sole,
eadem et integra et tota universo orbi reviviscit; interficiens
mortem suam, noctem; rescindens sepulturam
suam, tenebras; haeres sibimet existens, donec
et nox reviviscat, cum suo et illa suggestu. Redaccenduntur
enim et stellarum radii, quos matutina
succensio exstinxerat: reducuntur et siderum absentiae,
<pb n="0810B"/>
quas temporalis distinctio exemerat: redornantur
 et specula lunae, quae menstruus numerus
adtriverat: revolvuntur hyemes et aestates, verna
et autumna, cum suis viribus, moribus, fructibus.
Quippe etiam terrae de coelo disciplina est arbores
vestire post spolia, flores denuo colorare, herbas
rursus imponere, exhibere eadem quae absumpta sint
semina, nec prius exhibere quam absumpta. Mira
ratio! De fraudatrice servatrix, ut reddat, intercipit;
ut custodiat, perdit; ut integret, vitiat; ut etiam ampliet,
prius decoquit. Siquidem uberiora et cultiora
restituit, quam exterminavit, revera foenore interitu,
et injuria usura, et lucro damno. Semel dixerim, universa
conditio recidiva est. Quodcumque conveneris,
fuit: quodcumque amiseris, nihil non iterum est.
<pb n="0810C"/>
Omnia in statum redeunt, cum abscesserint: omnia
incipiunt, cum desierint: ideo finiuntur, ut fiant:
nihil desperit, nisi in salutem. Totus igitur hic ordo
revolubilis rerum, testatio est resurrectionis mortuorum.
<pb n="0811A"/>
Operibus eam praescripsit Deus ante, quam
literis: viribus praedicavit ante, quam vocibus. Praemisit
tibi naturam magistram, submissurus et prophetiam,
quo facilius credas prophetiae, discipulus
naturae; quo statim admittas, cum audieris quod
ubique jam videris; nec dubites Deum carnis etiam
resuscitatorem, quem omnium noris restitutorem.
Et utique si omnia homini resurgunt, cui procurata
sunt, porro non homini, nisi et carni, quale est ut
ipsa depereat in totum, propter quam et cui nihil
deperit?</p>
</div2>

<div2>
        <head>CAPUT XIII.</head>
<p>Si parum universitas resurrectionem figurat, si
nihil tale conditio signat, quia singula ejus non tam
mori, quam desinere dicantur, nec redanimari, sed
<pb n="0811B"/>
reformari existimentur, accipe plenissimum atque
firmissimum hujus spei specimen. Siquidem animalis
est res, et vitae obnoxia, et morti: illum dico alitem
Orientis peculiarem, de singularitate famosum, de
posteritate monstruosum; qui semetipsum lubenter
funerans renovat, natali fine decedens atque succedens;
iterum phoenix, ubi jam nemo; iterum ipse,
qui non jam; alius idem. Quid expressius atque
signatius in hanc causam? aut cui alii rei tale documentum?
Deus etiam Scripturis suis: <hi>Et florebit</hi> 
enim, inquit <note>(Ps., XCI, 13)</note>, <hi>velut phoenix;</hi> id est,
de morte, de funere; uti credas, de ignibus
quoque substantiam corporis exigi posse. <hi>Multis
passeribus antistare nos</hi> Dominus pronuntiavit: si
non et phoenicibus, nihil magnum. Sed homines semel
<pb n="0811C"/>
interibunt, avibus Arabiae de resurrectione securis?</p>
</div2>

<div2>
        <head>CAPUT XIV.</head>

<pb n="0812A"/>
<p>Talia interim divinarum virium liniamenta non
minus parabolis operato Deo, quam locuto, veniamus
et ad ipsa edicta atque decreta ejus, quo cum maxime
divisionem istam materiae ordinamus. Exorsi enim
sumus ab auctoritate carnis, an ea sit cui dilapsae salus
competat: dehinc, prosecuti de potentia Dei, an
tanta sit quae salutem conferre dilapsae rei soleat:
nunc, si probavimus utrumque, velim etiam de causa
requiras an sit aliqua tam digna, quae resurrectionem
carnis necessariam, et rationi certe omnimodo
debitam vindicet, quia subest dicere, etsi caro capax
restitui, etsi divinitas idonea restituendi, sed caussa
restitutionis praeesse debebit. Accipe igitur et caussam,
qui apud Deum discis, tam optimum,
<pb n="0812B"/>
quam et justum; de suo optimum, de nostro justum.
Nisi enim homo deliquisset, optimum solummodo
Deum nosset, ex naturae proprietate; at nunc
etiam justum eum patitur, ex caussae necessitate;
tamen et hoc ipso optimum, dum et justum. Et bono
enim juvando, et malo puniendo, justitiam exhibens,
utramque sententiam bono praestat: hinc vindicans
istud, inde remunerans illud. Sed cum Marcione
plenius disces, an hoc sit Dei totum. Interim talis est
noster; merito judex, quia Dominus; merito Dominus,
quia auctor; merito auctor, quia Deus. Hinc et
ille nescio quis haereticorum, merito non judex,
non enim Deus; merito non Dominus, non enim
auctor: nescio jam si Deus, qui nec auctor, quod
Deus, nec Dominus, quod auctor. Igitur si
<pb n="0812C"/>
Deo et Domino et auctori congruentissimum est,
judicium in hominem destinare, de hoc ipso an Dominum
et auctorem suum agnoscere et observare
<pb n="0813A"/>
curarit, an non utique judicium resurrectio
expunget. Haec erit tota caussa, imo necessitas resurrectionis
; congruentissima scilicet Deo destinatio
judicii: de cujus dispositione dispicias, an utrique
substantiae humanae dijudicandae censura divina praesideat,
tam animae quam et carni. Quod enim congruet
judicari, hoc competet etiam resuscitari.
Dicimus plenum primo perfectumque credendum
judicium Dei, ut ultimum jam atque exinde perpetuum:
ut sic quoque justum, dum non in aliquo
minus: ut sic quoque Deo dignum, dum pro
tanta ejus patientia, plenum atque perfectum:
itaque plenitudinem perfectionemque judicii, non
nisi de totius hominis repraesentatione constare.
Totum porro hominem ex utriusque substantiae
<pb n="0813B"/>
concretione parere; idcircoque in utraque
exhibendum, quem totum oporteat judicari: qui
nisi totus, utique non vixerit. Qualis ergo vixerit,
talem judicari, quia de eo quod vixerit, habeat judicari.
Vita est enim causa judicii; per tot substantias
dispungenda, per quot et functa est.</p>
</div2>

<div2>
        <head>CAPUT XV.</head>
<p>Age jam, scindant adversarii nostri carnis animaeque
contextum, prius in vitae administratione, ut ita
audeant scindere illud etiam in vitae remuneratione.
 Negent operarum societatem, ut merito
possint etiam mercedem negare. Non sit particeps
in sententia caro, si non fuerit et in caussa. Sola anima
revocetur, si sola decedit. Atenim non magis
sola decedit, quam sola decucurrit illud unde decedit:
<pb n="0813C"/>
vitam hanc dico. Adeo autem non sola anima
transigit vitam, ut nec cogitatus, licet solos, licet
non ad effectum per carnem deductos, auferamus
a collegio carnis. Siquidem in carne, et cum carne,
et per carnem agitur ab anima, quod agitur in corde.
Hanc denique carnis speciem, arcem animae, etiam
Dominus in sugillationem cogitatuum taxat: <hi>Quid cogitatis in cordibus vestris nequam 
 <note>(Matth. IX)</note>
          </hi>?
et: <hi>Qui conspexerit mulierem ad concupiscendum, jam
adulteravit in corde <note>(Matth. V)</note>
          </hi>. Adeo et sine opere et
<pb n="0814A"/>
sine effectu cogitatus, carnis est actus. Sed etsi in
cerebro, vel in medio superciliorum discrimine, vel
ubi ubi philosophis placet, principalitas sensuum
consecrata est, quod hegemonicon appellatur, caro
erit omne animae cogitatorium. Nunquam anima sine
carne est, quamdiu in carne est. Nihil non cum illa
agit, sine qua non est. Quaere adhuc an cogitatus
quoque per carnem administrentur, qui per carnem
dinoscuntur extrinsecus. Volutet aliquid anima,
vultus operatur indicium: facies intentionum
omnium speculum est. Negent factorum societatem,
cui negare non possunt cogitatorum. Et illi
quidem delinquentias carnis enumerant: ergo peccatrix
tenebitur supplicio. Nos vero etiam virtutes carnis
opponimus: ergo et bene operata tenebitur praemio
<pb n="0814B"/>
Et si anima est quae agit et impellit in omnia,
carnis obsequium est, Deum non licet aut injustum
judicem credi, aut inertem: injustum, si sociam bonorum
operum a praemiis arcet; inertem, si sociam
malorum a suppliciis secernat: cum humana censura
eo perfectior habeatur, quo etiam ministros facti cujusque
deposcit, nec parcens, nec invidens illis, quominus
cum auctoribus, aut poenae, aut gratiae communicent
fructum.</p>
</div2>

<div2>
        <head>CAPUT XVI.</head>
<p>Sed cum imperium animae, obsequium carni distribuimus,
prospiciendum est, ne et hoc alia argumentatione
subvertant, ut velint carnem sic in officio
animae collocare, non quasi ministram, ne ex hoc
sociam cogantur agnoscere. Dicent enim ministros et
<pb n="0814C"/>
socios habere arbitrium ministrandi atque sociandi,
et potestatem suae voluntatis in utrumque, homines
scilicet et ipsos; idcirco cum auctoribus merita communicare,
quibus operam sponte accommodant;
carnem autem, nihil sapientem; nihil sentientem per
semetipsam, non velle, non nolle de suo habentem,
vice potius vasculi apparere animae, ut instrumentum,
non ut ministerium. Itaque animae solius judicium
praesidere, qualiter usa sit vasculo carnis; vasculum
vero ipsum non esse sententiae obnoxium: quia nec calicem
<pb n="0815A"/>
damnari, si quis eum veneno temperarit; nec
gladium ad bestias pronuntiari, si quis eo latrocinium
fuerit operatus. Jam ergo innocens caro, ex ea
parte qua non reputabuntur illi operae malae: et nihil
prohibet innocentiae nomine salvam eam fieri.
Licet enim nec bonae operae reputentur illi, sicut
nec malae; divinae tamen benignitati magis competit
innocentes liberare: beneficis enim debet; optimi
est autem, etiam quod non debetur offerre.
Et tamen calicem, non dico venenarium, in quem
mors aliqua ructarit, sed fictricis, vel archigalli,
vel gladiatoris, aut carnificis spiritu infectum,
quaero an minus damnes, quam oscula ipsorum?
Nostris quoque sordibus nubilum, vel non pro
animo temperatum, elidere solemus, quo magis puero
<pb n="0815B"/>
irascamur: gladium vero latrociniis ebrium
quis non a domo tota, nedum a cubiculo, nedum
a capitis sui officio relegabit, praesumens scilicet,
nihil aliud se quam inludia animarum somniaturum,
urgentium et inquietantium sanguinis sui
concubinum? Atenim et calix bene sibi conscius, et
de diligentia ministerii commendatus, de coronis
quoque potatoris sui inornabitur, aut aspergine
florum honorabitur: et gladius bene de bello cruentus,
 et melior homicida, laudem suam consecratione
pensabit. Est ergo et in vascula et in instrumenta
 sententiam figere, ut dominorum et
auctorum meritis et ipsa communicent; ut huic
quoque argumentationi satisfecerim, licet ab exemplo
vacet diversitas rerum. Omne enim vas vel instrumentum
aliunde in usus venit, extranea omnino materia
<pb n="0815C"/>
a substantia hominis; caro autem ab exordio
<pb n="0816A"/>
uteri consata, conformata, congenita animae,
etiam in omni operatione miscetur illi. Nam etsi vas
vocatur apud Apostolum, quam jubet in honore tractari,
eadem tamen ab eodem homo exterior appellatur:
ille scilicet limus, qui prior titulo hominis
incisus est, non calicis, aut gladii, aut vasculi ullius.
Vas enim capacitatis nomine dicta est, qua animam
capit et continet; homo vero, de communione naturae,
quae eam non instrumentum in operationibus
praestat, sed ministerium. Ita et ministerium
tenebitur judicio, etsi de suo nihil sapiat;
quia portio est ejus quae sapit, non supellex.
Hoc et Apostolus sciens, nihil carnem agere per
semetipsam, quod non animae deputetur, nihilominus
peccatricem judicat carnem, ne eo
<pb n="0816B"/>
quod ab anima videtur impelli, judicio liberata credatur.
Sic et cum aliquas laudis operas carni indicit <note>(I Cor. XV)</note>:
 <hi>Glorificate,</hi> inquit, <hi>et tollite Deum in
corpore vestro,</hi> certus et hos conatus ab anima agi;
idcirco tamen et carni eos mandat, quia et illi fructum
repromittit. Alioquin nec exprobratio competisset
in alienam culpae, nec adhortatio in extraneam
gloriae: et exprobratio enim, et exhortatio
vacarent erga carnem, si vacaret et merces, quae in
resurrectione captatur.</p>
</div2>

<div2>
        <head>CAPUT XVII.</head>
<p>Simplicior quisque fautor sententiae nostrae putabit,
carnem etiam idcirco repraesentandam esse judicio,
 quia aliter anima non capiat passionem tormenti
seu refrigerii, utpote incorporalis: hoc enim
vulgus existimat. Nos autem animam corporalem
<pb n="0816C"/>
et hic profitemur, et in suo volumine probamus, habentem
<pb n="0817A"/>
proprium genus substantiae, soliditatis, per
quam quid et sentire et pati possit. Nam et nunc
animas torqueri, foverique penes Inferos, licet
nudas, licet adhuc exules carnis, probavit Lazari
exemplum. Dedi igitur adversario dicere:
Ergo, quae habet corpulentiam propriam, de
suo sufficiet ad facultatem passionis et sensus, ut
non egeat repraesentatione carnis. Imo eatenus egebit,
non qua sentire quid sine carne non possit,
sed qua necesse est illam etiam cum carne
sentire. Quantum enim ad agendum de suo sufficit,
tantum et ad patiendum. Ad agendum autem
minus de suo sufficit. Habet enim de suo solummodo
cogitare, vel cupere, disponere; ad perficiendum
autem operam carnis exspectat. Sic itaque
<pb n="0817B"/>
et ad patiendum, societatem carnis expostulat; ut
tam plene per eam pati possit, quam sine ea plene
agere non potuit. Et ideo in quae de suo sufficit, eorum
interim sententiam pendit, concupiscentiae, et
cogitatus, et voluntatis. Porro, si haec satis essent ad
plenitudinem meritorum, ut non requirerentur et
facta, sufficeret in totum anima ad perfectionem judicii,
de his judicanda, in quae agenda sola suffecerat. Cum
vero etiam facta devincta sint meritis, facta autem
per carnem administrentur; jam non sufficit animam
sine carne foveri, sive cruciari, pro operibus
etiam carnis, etsi habet corpus, etsi habet membra;
quae proinde illi non sufficiunt ad sentiendum
plene, quemadmodum nec ad agendum perfecte.
<pb n="0817C"/>
Idcirco, pro quoquo modo egit, pro eo et
<pb n="0818A"/>
patitur apud Inferos, prior degustans judicium, sicut
prior induxit admissum: exspectans tamen et carnem,
ut per illam etiam facta compenset, cui cogitata
mandavit. Denique, haec erit ratio in ultimum finem
destinati judicii, ut exhibitione carnis omnis divina
censura perfici possit. Alioquin non sustineretur in finem,
quod et nunc animae decerpunt apud Inferos,
si solis animabus destinaretur.</p>
</div2>

<div2>
        <head>CAPUT XVIII.</head>
<p>Hucusque praestructionibus egerim ad muniendos
sensus omnium Scripturarum, quae carnis recidivatum
pollicentur. Cui cum tot auctoritates justorum
patrociniorum procurent; honores dico substantiae
ipsius, tum vires Dei, tum exempla earum, tum
rationes judicii, et necessitates ipsius: utique secundum
<pb n="0818B"/>
praejudicia tot auctoritatum Scripturas intelligi
oportebit, non secundum ingenia haereticorum, de
sola incredulitate venientia: quia incredibile habeatur
restitui substantiam interitu subductam, non
quia aut substantiae ipsi inemeribile sit, aut
Deo impossibile, aut judicio inhabile. Plane
 incredibile, si nec praedicatum divinitus
fuerit: nisi quod, etsi praedicatum id a Deo non fuisset,
ultro praesumi debuisset, ut propterea non praedicatum,
quia tot auctoritatibus praejudicatum. At
cum divinis quoque vocibus personet, tanto abest
ut aliter intelligatur, quam desiderant illa a quibus
etiam sine divinis vocibus persuadetur. Videamus
igitur hoc primum, quonam titulo spes ista
<pb n="0818C"/>
proscripta sit. Unum, opinor, apud omnes
<pb n="0819A"/>
edictum Dei pendet, resurrectio mortuorum. Duo verba
expedita, decisa, detersa. Ipsa conveniam, ipsa discutiam,
cui se substantiae addicant. Cum audio resurrectionem
homini imminere, quaeram necesse est
quid ejus cadere sortitum sit. Siquidem nihil resurgere
exspectabit, nisi quod ante succiderit. Qui ignorat
carnem cadere per mortem, potest eam nec stantem
nosse per vitam. Sententiam Dei natura pronuntiat: <hi>Terra es, et in terram ibis.</hi> 
 Et qui non audivit,
videt. Nulla mors non ruina membrorum est.
Hanc corporis sortem Dominus quoque expressit,
cum ipsa substantia indutus: <hi>Diruite,</hi> inquit <note>(Joan. 11)</note>,
 <hi>templum istud, et ego illud triduo resuscitabo.</hi> 
Ostendit enim cujus sit dirui, cujus elidi,
cujus jacere, ejus et relevari, et resuscitari:
quamquam et animam circumferret trepidantem
usque ad mortem, sed non cadentem per mortem.
Quia et Scriptura: <hi>De corpore,</hi> inquit, <hi>suo dixerat.</hi> 
<pb n="0819B"/>
Atque adeo caro est, quae morte subruitur, ut exinde
a cadendo cadaver renuntietur. Anima porro,
nec vocabulo cadit, quia nec habitu ruit. Atquin ipsa
est, quae ruinam corpori infert, cum efflata est:
sicut ipsa est, quae illud de terra suscitabit ingressa.
Non potest cadere, quae suscitavit ingressa. Non potest
 ruere, quae elidit egressa. Arctius dicam,
ne in somnum quidem cadit anima cum corpore,
ne tum quidem sternitur cum carne. Etenim
agitatur in somnis et jactitatur; quiesceret autem, si
jaceret; et jaceret, si caderet. Ita nec in veritatem
 mortis cadit, quae nec in imaginem
ejus ruit. Sequens nunc vocabulum <hi>mortuorum</hi> 
aeque dispice, cui substantiae insidat: quamquam in
hac materia admittamus, interdum mortalitatem
<pb n="0819C"/>
animae assignari ab haereticis: ut, si anima mortalis
resurrectionem consecutura est. praejudicium sit et carni
non minus mortali resurrectionem communicaturae.
Sed nunc proprietas vocabuli vindicanda est suae
<pb n="0820A"/>
sorti. Jam quidem, eo ipso quod resurrectio caducae
rei est, id est carnis, eadem erit et in nomine mortui:
quia caducae rei est resurrectio, quae dicitur
mortuorum. Sic et per Abraham patrem fidei, divinae
familiaritatis virum, discimus. Postulans enim Sarae
humandae locum de filiis Chet: <hi>Date ergo,</hi> inquit <note>(Gen. XXIII)</note>,
 <hi>mihi possessionem sepulcri vobiscum,
et humabo mortuum meum</hi>, carnem scilicet. Neque
enim animae humandae spatium desiderasset, et
si anima mortalis crederetur, et si mortuus dici mereretur.
Quod si mortuus corpus est, corporum erit resurrectio,
cum dicitur mortuorum.</p>
</div2>

<div2>
        <head>CAPUT XIX.</head>
<p>Et haec itaque dispectio tituli, et praeconii ipsius,
fidem utique defendens vocabulorum, illuc
proficere debebit, ut si quid pars diversa turbat
obtentu figurarum et aenigmatum, manifestiora quaeque
praevaleant, et de incertis certiora praescribant.
<pb n="0820B"/>
Nacti enim quidam solemnissimam eloquii prophetici
formam, allegorici et figurati plerumque, non tamen
semper, resurrectionem quoque mortuorum manifeste
annuntiatam, in imaginariam significationem distorquent;
asseverantes ipsam etiam mortem spiritaliter
intelligendam. Non enim hanc esse in vero, quae sit in
medio, dissidium carnis atque animae: sed ignorantiam
Dei, per quam homo mortuus Deo, non minus
in errore jacuerit quam in sepulcro. Itaque et
resurrectionem eam vindicandam, qua quis adita
veritate redanimatus et revivificatus Deo, ignorantiae
morte discussa, velut de sepulcro veteris hominis eruperit:
quia et Dominus Scribas et Pharisaeos sepulcris
dealbatis adaequaverit. Exinde ergo, resurrectionem
fide consecutos, cum Domino esse, cum
<pb n="0820C"/>
eum in baptismate induerint. Hoc denique
ingenio etiam in colloquiis saepe nostros decipere consuerunt,
quasi et ipsi resurrectionem carnis admittant.
Vae, inquiunt, qui non in hac carne resurrexerit: ne
<pb n="0821A"/>
statim illos percutiant, si resurrectionem statim abnuerint.
Tacite autem, secundum conscientiam suam,
hoc sentiunt: Vae qui non, dum in carne est,
cognoverit arcana haeretica: hoc est enim apud illos
resurrectio. Sed et plerique ab excessu animae resurrectionem
vindicantes, <hi>de sepulcro exire,</hi> de saeculo
evadere interpretantur: quia et saeculum mortuorum
sit habitaculum, id est, ignorantium Deum. Vel etiam
de ipso corpore, quia et corpus vice sepulcri conclusam
animam, in saecularis vitae morte detineat.</p>
</div2>

<div2>
        <head>CAPUT XX.</head>
<p>Ob hujusmodi igitur conjecturas, primam praestructionem
eorum depellam, qua volunt omnia Prophetas
per imagines concionatos: quando si ita esset,
ne ipsae quidem imagines distingui potuissent, si non
<pb n="0821B"/>
et veritates praedicatae fuissent, ex quibus imagines
deliniarentur. Atque adeo, si omnia figurae, quid
erit illud, cujus figurae? quomodo speculum obtendes,
si nusquam est facies? Adeo autem non omnia imagines,
sed et veritates; nec omnia umbrae, sed et corpora:
ut in ipsum quoque Dominum insigniora
quaeque luce clarius praedicarentur. Nam et virgo
concepit in utero, non figurate; et peperit Emmanuelem,
nobiscum Deum Jesum, non oblique; et si
oblique <hi>accepturum virtutem Damasci, et spolia Samariae <note>(Is., VIII, 4)</note>
          </hi>,
sed manifeste <hi>venturum in judicium
cum presbyteris et archontibus populi <note>(Is., III, 14)</note>
          </hi>.
Nam et <hi>tumultuatae sunt gentes <note>(Ps., II)</note>
          </hi> in persona
Pilati, <hi>et populi meditati sunt inania</hi> in persona Israel. <hi>Astiterunt reges terrae,</hi> 
 Herodes: <hi>et archontes congregati
<pb n="0821C"/>
sunt in unum,</hi> Anna et Caipha: <hi>adversus Dominum,
et adversus Christum ejus,</hi> qui et <hi>
            <note>(Is., LIII)</note> tanquam
ovis ad jugulationem adductus est, et tanquam
agnus ante tondentem</hi>, scilicet Herodem, <hi>sine voce,
sic non aperuit os suum, dorsum suum ponens ad flagella,
<pb n="0822A"/>
et maxillas ad palmas, et faciem non avertens
a sputaminum jaculis</hi>; <hi>deputatus</hi> etiam <hi>inter iniquos;
perfossus <note>(Ps., XXI)</note> manus et pedes; sortem</hi> 
passus <hi>in vestimento,</hi> et potus amaros, et capitum irridentium
nutus; triginta argenteis <note>(Zach., XI, 12)</note> 
adpretiatus a proditore. Quae hic figurae apud Esaiam?
quae imagines apud David? quae aenigmata apud Hieremiam,
ne virtutes quidem ejus per parabolas profatos?
Aut numquid nec <hi>
            <note>(Es., XXXV, 6)</note> oculi patefacti
sunt caecorum,</hi> nec <hi>inclaruit lingua mutorum?</hi> 
nec <hi>manus aridae et genua dissoluta revaluerunt, nec
claudi salierunt ut cervus?</hi> Quae etsi ipsi
spiritaliter quoque interpretari solemus, secundum
comparationem animalium vitiorum a Domino
remediatorum; cum tamen et carnaliter adimpleta
<pb n="0822B"/>
sunt, ostendunt prophetas in utramque speciem praedicasse;
salvo eo quod plures voces eorum nudae
et simplices, et ab omni allegoriae nubilo purae defendi
possint: ut cum exitus gentium et urbium
resonant <note>(Is., XIII)</note>, Tyri, et Aegypti, et Babylonis,
et Idumaeae, et Carthaginiensium navium; ut
cum ipsius Israelis plagas aut venias, captivitates, restitutiones,
ultimaeque dispersionis exitum perorant.
Quis haec interpretabitur magis, quam recognoscet?
Res in literis tenentur, ut literae in rebus leguntur.
Ita non semper, nec in omnibus allegorica
forma est prophetici eloquii, sed interdum et in
quibusdam.</p>
</div2>

<div2>
        <head>CAPUT XXI.</head>
<p>Si ergo interdum et in quibusdam, inquis, cur non
<pb n="0822C"/>
et in edicto resurrectionis spiritaliter intelligendae?
Quoniam quidem plurima ratio intercedit. Primo
enim, quid facient tot ac alia instrumenta divina, ita aperte corporalem contestantia resurrectionem,
ut nullam admittant figuratae significantiae suspicionem.
<pb n="0823A"/>
Et utique aequum sit, quod et supra demandavimus,
incerta de certis, et obscura de manifestis
praejudicari: vel ne inter discordiam certorum, et
incertorum, manifestorum et obscurorum, fides
dissipetur, veritas periclitetur, ipsa divinitas ut inconstans
denotetur: tum quod verisimile non
est, ut ea species sacramenti, in quam fides tota
committitur, in quam disciplina tota connititur, ambigue
annuntiata, et obscure proposita videatur;
quando spes resurrectionis, nisi manifesta de periculo
et praemio, neminem ad ejusmodi praesertim religionem,
publico odio et hostili elogio obnoxiam, persuaderet.
Nullum opus certum est mercedis incertae.
Nullus timor justus est periculi dubii. Et merces autem
et periculum in resurrectionis pendet eventu.
<pb n="0823B"/>
Sed etsi temporalia, et localia, et personalia
Dei decreta atque judicia in urbes, et gentes, et reges,
tam aperte prophetia jaculata est, quale est, ut
aeternae dispositiones ejus et universales in omne hominum
 genus, lucem sui fugerint? quae,
quanto majora, tanto clariora esse deberent, ut majora
crederentur. Et puto Deo nec livorem, nec dolum,
nec inconstantiam, nec lenocinium adscribi
posse, per quae fere promulgatio majorum cavillatur.</p>
</div2>

<div2>
        <head>CAPUT XXII.</head>
<p>Post haec, ad illas etiam Scripturas respiciendum
est, quae non sinunt resurrectionem secundum
animales istos, ne dixerim spiritales, aut hic jam
<pb n="0824A"/>
in veritatis agnitione praesumi, aut ab excessu statim
vitae vindicari. Cum enim et tempora totius spei fixa
sint sacrosancto stylo, nec liceat eam ante constitui,
quam in adventum, opinor, Christi, vota
nostra suspirant in saeculi hujus occasum, in
transitum mundi quoque ad diem Domini magnum,
diem irae et retributionis, diem ultimum, et occultum,
nec ulli praeter quam Patri notum, et tamen signis
atque portentis, et concussionibus elementorum,
et conflictationibus nationum praenotatum. Evolverem
prophetias, si Dominus ipse tacuisset: nisi quod
et prophetiae vox erant Domini: sed plus est,
quod illas suo ore consignat. Interrogatus a discipulis.
quando eventura essent, quae interim de templi
exitu eruperant, ordinem temporum, primo Judaicorum
<pb n="0824B"/>
usque ad excidium Hierusalem, communium,
usque ad conclusionem saeculi, dirigit.
Nam posteaquam edixit: <hi>Et tunc erit Hierusalem
conculcatui nationibus,</hi> donec adimpleantur tempora
nationum, allegendarum scilicet a Deo, et
congregandarum cum reliquiis Israelis; inde jam
in orbem et in saeculum praedicat, secundum Joelem,
et Danielem, et universum concilium prophetarum,
futura signa in sole et in luna et in stellis, conclusionem
 nationum cum stupore; sonitus maris,
et motus refrigescentium hominum, prae metu
et exspectatione eorum quae immineant orbi terrae. <hi>Virtutes enim,</hi> 
 inquit <note>(Matt., XXI)</note>, <hi>coelorum commovebuntur:
et tunc videbunt Filium hominis venientem in
<pb n="0825A"/>
nubibus cum plurimo potentatu et gloria. Ubi autem
coeperint ista fieri, emergetis</hi>, <hi>et elevabitis capita
vestra, quod redemptio vestra appropinquarit</hi>. Et
tamen <hi>adpropinquare</hi> eam dixit, non, adesse jam; et <hi>cum coeperint ista fieri,</hi> 
 non, cum facta fuerint; quia
cum facta fuerint, tunc aderit redemptio nostra, quae
eo usque appropinquare dicitur, erigens interim et
excitans animos ad proximum jam spei fructum. Cujus
etiam parabola subtexitur tenerescentium arborum
in caulem floris, et dehinc florem, frugis antecursorem: <hi>Ita et vos cum videritis omnia ista fieri, scitote
in proximo esse regnum Dei. Vigilate ergo omni in
tempore, ut digni habeamini effugere omnia ista, et
stetis ante filium hominis:</hi> 
 utique per resurrectionem,
omnibus ante transactis. Ita, etsi in agnitione sacramenti
<pb n="0825B"/>
fruticat, sed in Domini repraesentatione
florescit atque frugescit. Quis ergo Dominum tam intempestive,
tam acerbe excitavit jam ad dexteram Dei,
ad confringendam terram secundum Esaiam, quae puto
adhuc integra est? quis inimicos Christi jam subjecit
pedibus ejus, secundum David, quasi velocior Patre,
omni adhuc popularium coetu clamante,
Christianos ad leonem? quis coelo descendentem Jesum
talem conspexit, qualem ascendentem Apostoli
viderant, secundum angelorum constitutum? Nulla
ad hodiernum tribus ad tribum pectora caeciderunt,
agnoscentes quem pupugerunt: nemo adhuc excepit
Heliam: nemo adhuc fugit antichristum: nemo
adhuc Babylonis exitum flevit. Et est jam qui
resurrexerit nisi haereticus? Exiit plane jam
<pb n="0825C"/>
de corporis sepulcro, etiam nunc febribus et ulceribus
obnoxius; et conculcavit jam inimicos, etiam
nunc luctari habens cum mundi potentibus. Et utique
jam regnat, etiam nunc Caesari quae sunt Caesaris
debens.</p>
</div2>

<div2>
        <head>CAPUT XXIII.</head>
<p>Docet quidem Apostolus, Colossensibus scribens
<pb n="0826A"/> <note>(Col. I, 29)</note>,
 <hi>mortuos fuisse nos aliquando alienatos,
et inimicos sensus Domini, cum in operibus
pessimis agebamus;</hi> dehinc, <hi>consepultos Christo in
baptismate, et conresuscitatos in eo per fidem efficaciae
Dei, qui illum suscitarit a mortuis. Et vos cum
mortui essetis in delictis et praeputiatione carnis
vestrae, vivificavit cum eo, donatis vobis omnibus delictis.</hi> 
Et rursus: <hi>Si cum Christo mortui estis ab elementis
mundi, quomodo quidam, quasi viventes in
mundo, sententiam fertis?</hi> Sed cum ita nos mortuos
faciat spiritaliter, ut tamen et corporaliter quandoque
morituros agnoscat, utique et resuscitatos
proinde spiritaliter deputans, aeque non negat
etiam corporaliter resurrecturos. Denique: <hi>Si resurrexistis,</hi> 
inquit, <hi>cum Christo, ea quae sursum
<pb n="0826B"/>
sunt quaerite, ubi est Christus in dextera Dei residens:
ea quae sursum sunt sapite, non quae deorsum.</hi> Ita animo
ostendit resurgere, quo solo adhuc possumus coelestia
attingere; quae non quaereremus, nec saperemus,
si possideremus. Subjicit etiam: <hi>Mortui enim
estis,</hi> scilicet delictis, non vobis; <hi>et vita vestra abscondita est cum Christo in Deo.</hi> 
 Nondum ergo apprehensa
est, quae abscondita est. Sic et Joannes: <hi>Et nondum,</hi> 
 ait, <hi>manifestatum est, quid futuri simus</hi>.
 <hi>Scimus quia si manifestaverit</hi>, <hi>similes
ejus erimus.</hi> Tanto abest, ut simus jam quod
nescimus: utique scituri, si jam essemus. Adeo contemplatio
est spei in hoc spatio per fidem, non repraesentatio,
nec possessio, sed exspectatio. De qua
spe et exspectatione Paulus ad Galatas <note>(Gal. V)</note>: <hi>Nos
<pb n="0826C"/>
enim spiritu ex fide spem justitiae exspectamus:</hi> non ait,
tenemus. Justitiae autem Dei dicit, ex judicio, quo
judicabimur de mercede. Ad quam pendens et
ipse, cum Philippensibus scribit <note>(Philip. III)</note>: <hi>Si
qua</hi>, inquit, <hi>concurram in resuscitationem quae est a mortuis: non, quia jam accepi, aut consummatus
<pb n="0827A"/>
sum.</hi> 
 Et utique crediderat, et omnia sacramenta
cognoverat, vas electionis, doctor nationum;
et tamen adjicit: <hi>Persequor autem si apprehendam
in quo sum apprrehensus a Christo.</hi> Eo amplius: <hi>Ego me, fratres, non puto apprehendisse. Unum plane:
oblitus posteriorum, in priora me extendens, secundum
scopum persequor 
 ad palmam incriminationis, per
quam concurrerem:</hi> utique in resuscitationem a mortuis;
suo tamen tempore, sicut ad Galatas <note>(Gal. VI)</note>: <hi>Bene autem facientes ne taedeat: tempore enim suo
metemus</hi>.
Sicut et ad Timotheum <note>(II Tim. I)</note> de
Onesiphoro: <hi>Det illi Dominus invenire misericordiam
in illo die.</hi> In quem diem ac tempus, et ipsi praecipit <hi>
            <note>(I Tim. VI)</note> 
 custodire mandatum immaculatum, irreprehensibile,
in apparentiam Domini Jesu Christi,
<pb n="0827B"/>
quam suis temporibus ostendet beatus et solus potentator,
et rex regnantium, et dominus dominantium;</hi> 
de Deo dicens. De quibus temporibus et Petrus in
Actis <note>(Act. III)</note>: <hi>Poeniteat itaque vos, et resipiscite ad
abolenda delicta vestra, ut tempora vobis superveniant
refrigerii ex persona Dei, et mittat praedesignatum vobis 
 Christum; quem oportet accipere coelos, adusque
tempora exhibitionis omnium, quae locutus est
Deus, ore sanctorum prophetarum.</hi> </p>
</div2>

<div2>
        <head>CAPUT XXIV.</head>
<p>Quae haec tempora, cum Thessalonicensibus
disce. Legimus enim <note>(I Thess. I)</note>: <hi>Qualiter conversi
sitis ab idolis, ad serviendum vivo et vero Deo, ad
exspectandum e coelis Filium ejus, quem suscitavit
ex mortuis, Jesum.</hi> Et rursus <note>(I Thess. II)</note>: <hi>Quae
<pb n="0827C"/>
enim spes nostra, vel gaudium, vel exultationis corona,
quam et vos coram Domino nostro Jesu Christo, in
adventu ipsius?</hi> Item <note>(I Thess. II)</note>: <hi>Coram Deo et
Patre nostro, in adventu Domini nostri Jesu
Christi, cum universis sanctis ejus.</hi> De quorum dormitione
minus moerenda docens, simul et tempora
<pb n="0828A"/>
resurrectionis exponit dicens <note>(I Thess. III et IV)</note>: <hi>Si
enim credimus quod Jesus mortuus sit, et resurrexerit;
sic et Deus eos qui dormierunt, per Jesum adducet cum
ipso. Hoc enim dicimus vobis in sermone Domini</hi>, <hi>quod nos qui vivimus, qui remanemus in adventum Domini
nostri, non praeveniemus eos qui dormierunt. Quoniam
ipse Dominus in jussu et in voce archangeli et
tuba Dei descendet de coelo, et mortui in Christo primi
resurgent; deinde nos qui vivimus; qui simul cum illis
tollemur in nubibus obviam Christo 
 in aerem, et
ita semper cum Domino erimus.</hi> Quae vox archangeli,
quae tuba Dei audita jam? nisi forte in cubiculis haereticorum.
Nam etsi tuba Dei evangelicas sermo dici
potest, qui illos jam vocaret; sed aut mortui
erunt jam corporaliter, ut resurrexerint; et quomodo
<pb n="0828B"/>
vivunt? aut in nubes erepti; et quomodo hic sunt?
miserrimi revera, ut Apostolus pronuntiavit, qui in
ista tantum vita sperantes habebuntur, excludendi,
dum praeripiunt, quod post illam repromittitur; frustrati
circa veritatem, non minus quam Phygellus et
Hermogenes. Et ideo majestas Spiritus Sancti perspicax
ejusmodi sensuum, et in ipsa ad Thessalonicenses
Epistola suggerit <note>(I Thess. V)</note>: <hi>De temporibus
autem et temporum spatiis, fratres, non est necessitas
scribendi vobis: ipsi enim certissime scitis quod
dies Domini, quasi fur nocte, ita adveniet. Cum dicent,
pax, et tuta sunt omnia, tunc illis repentinus insistet
interitus.</hi> Et in secunda, pleniore sollicitudine ad eosdem <note>(II Thess. II)</note>:
 <hi>Obsecro autem vos, fratres,
per adventum Domini nostri Jesu Christi, et congregationem
<pb n="0828C"/>
nostram ad illum, ne cito commoveamini animo,
neque turbemini, neque per spiritum, neque per sermenem,</hi> 
scilicet pseudoprophetarum, <hi>neque per epistolam,</hi> 
scilicet pseudapostolorum, <hi>ac si per nostram,
quasi insistat dies Domini. Ne quis vos seducat
ullo modo: quoniam nisi veniat abscessio
<pb n="0829A"/>
primo,</hi> hujus utique regni, <hi>et reveletur delinquentiae
homo,</hi> id est Antichristus, <hi>filius perditionis, qui adversatur et superextollitur in omne quod Deus dicitur,
vel religio; uti sedeat in templo Dei, adfirmans
Deum se. Nonne meministis, quod cum apud vos essem,
haec dicebam vobis? et nunc quid 
 detineat scitis, ad revelandum eum in suo tempore. Jam enim
arcanum iniquitatis agitatur; tantum qui nunc
tenet, teneat, donec de medio fiat.</hi> Quis, nisi romanus
<pb n="0830A"/>
status? cujus abscessio in decem reges dispersa Antichristum
 superducet. <hi>Et tunc revelabitur iniquus,
quem Dominus Jesus interficiet spiritu oris sui,
et evacuabit apparentia sui; cujus est adventus
secundum operationem satanae in omni virtute et signis
atque portentis mendacii, et in omni seductione injustitiae
eis qui pereunt.</hi> </p>
</div2>

<div2>
        <head>CAPUT XXV.</head>
<p>Etiam in Apocalypsi Joannis, ordo temporum
<pb n="0831A"/>
sternitur, quem martyrum quoque animae sub
altari ultionem et judicium flagitantes sustinere didicerunt;
ut prius et orbis de pateris angelorum plagas
suas ebibat, et prostituta illa civitas a decem regibus
dignos exitus referat, et bestia Antichristus cum
suo pseudopropheta certamen Ecclesiae Dei inferat,
atque ita diabolo in abyssum interim relegato,
primae resurrectionis praerogativa de soliis ordinetur,
dehinc et igne dato, universalis resurrectionis
censura de libris judicetur. Cum igitur et
status temporum ultimorum Scripturae notent, et
totam Christianae spei frugem in exodio saeculi
collocent; apparet, aut tunc adimpleri totum quodcumque
nobis a Deo repromittitur; et vacat quod hic
jam ab haereticis vindicatur; aut si et agnitio sacramenti,
<pb n="0831B"/>
resurrectio est, salva utique illa creditur,
quae in ultimo praedicatur; et sequitur, ut eo
ipso, quo haec spiritalis vindicetur, illa
corporalis praejudicetur: quia si nulla tunc annuntiaretur,
merito sola haec, et tantummodo spiritalis,
vindicaretur; cum vero et in ultimum tempus edicitur,
corporalis agnoscitur, quia non et tunc spiritalis
annuntiatur. Cur enim iterum annuntiaretur resurrectio
ejusdem conditionis, id est spiritalis; cum
aut nunc eam deceret expungi sine ulla differentia
temporum, aut tunc sub omni clausula temporum.
Ita nobis magis competit etiam spiritalem defendere
resurrectionem ab ingressu fidei, qui plenitudinem
ejus agnoscimus exitum saeculi.</p>
</div2>

<div2>
        <head>CAPUT XXVI.</head>
<p>
          <pb n="0831C"/>Unum adhuc respondebo ad propositionem priorem
allegoricarum scripturarum, licere et nobis corporalem
resurrectionem de patrocinio figurati proinde
eloquii prophetici vindicare. Ecce enim, divina
in primordio sententia, terram hominem pronuntiando, <hi>Terra es, et in terram ibis,</hi> 
 secundum substantiam
<pb n="0832A"/>
scilicet carnis, quae de terra erat sumpta,
et quae prior homo fuerat appellata, sicut ostendimus,
dat mihi disciplinam in carnem quoque interpretandi,
si quid irae vel gratiae in terram Deus statuit;
quia nec proprie terra judicio ejus obnoxia est,
quae nihil boni seu mali admisit: <hi>maledicta</hi> quidem, <hi>quae 
 hauserit sanguinem <note>(Gen., IV)</note>
          </hi>; sed et hoc
ipsum in figuram carnis homicidae. Nam etsi juvari
seu laedi habet terra, id quoque propter hominem,
ut ille juvetur, sive laedatur per consistorii
sui exitus; quo magis ipse pensabit, quae propter illum
etiam terra patietur. Itaque et cum comminatur
terrae Deus, carni potius comminari eum dicam; et
cum quid terrae pollicetur, carni potius polliceri eum
intelligam. Ut apud David <note>(Ps. XCVI)</note>: <hi>Dominus regnavit,
<pb n="0832B"/>
exultet terra,</hi> id est, caro sanctorum, ad
quam pertinet regni divini fructus. Dehinc subjungit: <hi>Vidit, et concussa est terra; montes sicut cera liquefacti
sunt a facie Domini;</hi> 
 caro scilicet prophanorum:
et <note>(Zach., XII, 10)</note>: <hi>Videbunt enim eum in quem confixerunt.</hi> 
 Atque adeo si simpliciter de terrae
elemento utrumque existimabitur pronuntiatum,
quomodo congruet et concuti et liquefieri eam a facie
Domini, quo supra regnante exultavit? Sic et apud
Esaiam: <hi>Bona terrae edetis;</hi> bona carnis intelligentur,
quae illam manent in regno Dei reformatam et angelificatam,
et consecuturam quae <hi>nec oculus vidit, nec
auris audivit, nec in cor hominis ascenderunt <note>(I Cor.,
II)</note>
          </hi>. Alioquin, satis vanum, ut ad obsequium Deus
fructibus agri, et cibariis vitae hujus invitet, quae
<pb n="0832C"/>
etiam in religiosis et blasphemis, semel homini addicta
conditione, communicat; <hi>pluens super bonos et
malos, et solem suum emittens super justos et injustos <note>(Matth., V)</note>
          </hi>.
Felix nimirum fides, si ea consecutura
est, quibus hostes Dei et Christi non modo
utuntur, verum etiam abutuntur, ipsam conditionem
<pb n="0833A"/>
colentes adversus conditorem. Bulbos et tubera
in terrae bonis deputabis, Domino pronuntiante,
ne in pane quidem victurum hominem. Sic Judaei,
terrena solummodo sperando, coelestia amittunt,
ignorantes et panem de coelesti repromissum, et
oleum divinae unctionis, et aquam spiritus, et vinum
 animae vigorantis ex vite Christi. Sicut et ipsam
terram sanctam, judaicum proprie solum, reputant
carnem potius Domini interpretandam, quae exinde
et in omnibus Christum indutis, sancta sit terra:
vere sancta per incolatum Spiritus Sancti; vere
lacte et melle manans, per suavitatem spei ipsius;
vere Judaea, per Dei familiaritatem: non enim qui in
manifesto, judaeus; sed qui in occulto. Ut et templum
Dei eadem sit, et Hierusalem, audiens ab
<pb n="0833B"/>
Esaia <note>(Is., LI)</note>; <hi>Exurge, exurge, Hierusalem, induere 
 fortitudinem brachii tui; exurge sicut in primordio
diei</hi>; scilicet in illa integritate quae fuerat
ante delictum transgressionis. Quae enim in eam
Hierusalem voces ejusmodi competerent exhortationis
et advocationis, quae occidit prophetas, et
lapidavit ad se missos, et ipsum postremo Dominum
suum confixit? Sed nec ulli omnino terrae salus
repromittitur, quam oporteret cum totius mundi habitu
praeterire. Etiam, si quis audebit terram sanctam
paradisum potius argumentari, quam et
patrum dici capiat, Adae scilicet et Evae: proinde et
in paradisum restitutio carni videbitur repromissa,
quae eum incolare et custodire sortita est, ut talis illuc
<pb n="0833C"/>
homo revocetur, qualis inde pulsus est.</p>
</div2>

<div2>
        <head>CAPUT XXVII.</head>

<pb n="0834A"/>
<p>Habemus etiam vestimentorum in Scripturis mentionem
ad spem carnis allegorizare, quia et Apocalypsis
Joannis <note>(Apocal., III et IV)</note>: <hi>Hi sunt,</hi> ait, <hi>qui
vestimenta sua non coinquinaverunt cum mulieribus;</hi> 
virgines scilicet significans, et qui semetipsos castraverunt
propter regna coelorum. Itaque in albis erunt
vestibus, id est, in claritate innubae carnis. Et in
Evangelio, indumentum nuptiale sanctitas carnis
agnosci potest. Itaque Esaias docens, quale jejunium
elegerit Dominus, cum subjicit de mercede bonitatis:
 <hi>Tunc,</hi> inquit <note>(Is., LVIII)</note>, <hi>lumen tuum temporaneum
erumpet, et vestimenta tua citius orientur:</hi> non
subsericam utique, nec pallium, sed carnem volens
accipi, ortum carnis resurrecturae de mortis occasu
<pb n="0834B"/>
praedicavit. Adeo nobis quoque suppetit allegorica
defensio corporalis resurrectionis. Nam et cum
legimus <note>(Is., XXVI)</note>: <hi>Populus meus, introite in cellas
promas quantulum, donec ira mea praetereat,</hi> sepulcra
erunt cellae promae, in quibus paulisper requiescere
habebunt, qui in finibus saeculi, sub ultima ira,
per Antichristi vim excesserint. Aut cur cellarum promarum
potius vocabulo usus est, et non alicujus loci
receptorii, nisi quia in cellis promis caro salita
et usui reposita servatur, depromenda illinc suo
tempore? Proinde enim et corpora medicata condimentis
sepulturae, mausoleis et monumentis sequestrantur,
processura inde cum jusserit Dominus. Quod
cum ita intelligi congruat; et quae enim ab ira Dei
<pb n="0834C"/>
cellariorum nos refugia servabunt? hoc ipso quod
<pb n="0835A"/>
ait, <hi>donec ira praetereat,</hi> quae extinguet Antichristum,
post iram ostendit processuram carnem de sepulcro,
in quo ante iram fuerit illata. Nam et de
cellariis non aliud effertur, quam quod infertur; et
post Antichristi eradicationem agitabitur resurrectio.</p>
</div2>

<div2>
        <head>CAPUT XXVIII.</head>
<p>Scimus autem, sicut vocibus, ita et rebus prophetarum,
tam pictis, quam et factis praedicatur resurrectio.
Cum Moyses manum in sinum condit, et
emortuam profert, et rursus insinuat, et vividam
explicat, nonne hoc de toto homine portendit? Siquidem
trina virtus Dei, per illa trina signa denotabatur
 cum suo ordine: primo diabolum serpentem,
quanquam formidabilem, subactura homini; dehinc
carnem de sinu mortis retractura, atque ita
<pb n="0835B"/>
omnem sanguinem exsecutura judicio. De quo
apud eumdem propheten <note>(Gen., IX)</note>: <hi>Quoniam et
vestrum,</hi> inquit Deus, <hi>sanguinem exquiram de omnibus
bestiis, et de manu hominis, et de manu fratris exquiram
eum.</hi> Porro nihil exquiritur, nisi quod reposcitur;
nihil reposcitur, nisi quod et reddetur. Et utique
reddetur quod ultionis nomine reposcetur et exquiretur.
Neque enim vindicari poterit quod omnino
non fuerit. Erit autem dum restituitur, uti vindicetur.
In carnem itaque dirigitur, quicquid in sanguinem
praedicatur, sine qua non erit sanguis. Caro suscitabitur,
ut sanguis vindicetur. Sunt et quaedam ita pronuntiata,
ut allegoriae quidem nubilo careant, nihilominus
tamen ipsius simplicitatis suae sitiant interpretationem:
 quale est apud Esaiam, <hi>Ego occidam, et
<pb n="0835C"/>
vivificabo.</hi> Certe posteaquam occiderit, vivificabit.
Ergo per mortem occidens, per resurrectionem vivificabit.
Caro est autem quae occiditur per mortem;
caro itaque et vivificabitur per resurrectionem.
Certe, si occidere carni animam eripere est, vivificare,
<pb n="0836A"/>
contrarium ejus, carni animam referre est; caro
resurgat necesse est, cui anima per occisionem erepta,
referenda est per vivificationem.</p>
</div2>

<div2>
        <head>CAPUT XXIX.</head>
<p>Igitur, si et allegoricae scripturae, et argumenta
rerum, et simplices voces, resurrectionem carnis,
quamquam sine nominatione ipsius substantiae, subradiant
; quanto magis, quae hanc speciem
in ipsas substantias corporales speciali mentione determinant,
non erunt deducendae in quaestionem! Accipe
Ezechielem <note>(Ezech., XXXVII)</note>: <hi>Et facta est,</hi> inquit, <hi>super me manus Domini, et extulit me in spiritu Dominus,
et posuit me in medio campi: is erat ossibus refertus,
et circumduxit me super ea per circuitum; et ecce multa
super faciem campi, et ecce arida satis. Et ait ad
<pb n="0836B"/>
me: Fili hominis, si vivent, ossa ista? Et dixi: Adonaï
Domine, tu scis. Et ait ad me: Propheta in ossa
haec, et dices: Ossa arida, audite sermonem Domini.
Haec dicit Dominus Adonaï ossibus istis: Ecce ego
affero in vos spiritum, et vivetis, et dabo in vos spiritum,
et reducam in vos 
 carnes, et circumdabo vobis cutem, et dabo in vobis spiritum, et vivetis</hi>,
 <hi>et cognoscetis
quod ego Dominus. Et prophetavi secundum
praeceptum, et ecce vox, dum propheto, et ecce motus, et
accedebant ossa ad ossa. Et vidi, et ecce super ossa
nervi, et caro ascendit, et circumpositae sunt eis cutes</hi>, <hi>et spiritus in eis non erat, et ait ad me: Propheta ad
spiritum, fili hominis; propheta, et dices ad spiritum:
Haec dicit Dominus Adonaï: A quatuor ventis veni spiritus,
et spira in istis interemptis, et vivant. Et prophetavi
<pb n="0836C"/>
ad spiritum, sicut praecepit mihi, et introivit in ea
spiritus, et vixerunt, et constiterunt 
 super pedes
suos valentia magna satis</hi>. <hi>Et ait ad me: Fili hominis,
ossa ista omnis domus Israel est. Ipsi dicunt:
Exaruerunt ossa nostra, et perit spes nostra, avulsi sumus
<pb n="0837A"/>
in eis. Propterea propheta ad eos: Ecce ego patefacio
sepulcra vestra; et eveham vos de sepulcris vestris,
populus meus; et inducam vos in terram Israel; et cognoscetis
quod ego Dominus aperuerim sepulcra
vestra, et eduxerim vos de sepulcris vestris, populus
meus; et dabo vobis spiritum, et vivetis, et requiescetis
in terra vestra, et cognoscetis quod ego Dominus
locutus sim et fecerim, dicit Dominus.</hi> </p>
</div2>

<div2>
        <head>CAPUT XXX.</head>
<p>Hanc quoque praedicationem scio qualiter concutiant
in allegoriae argumentationem quia dicendo, <hi>Ossa ista omnis domus Israel est</hi>,
imaginem ea
fecerit Israel et propria conditione
transtulerit; atque ita figuratam esse, non veram
resurrectionis praedicationem. Statum enim Judaeorum
<pb n="0837B"/>
deformari, quodam modo emortuum et exaridum
et dispersum in campo orbis. Itaque et imaginem
resurrectionis in illum allegorizari, quia recolligi
habeat et recompingi os ad os, id est, tribus ad tribum,
et populus ad populum, et recorporari carnibus
facultatum et nervis regni; atque ita de
sepulcri, id est, de habitaculis captivitatis tristissimis
atque teterrimis educi, et refrigerii nomine respirare,
et vivere exinde in terra sua Judaea. Et quid
post haec? Morientur sine dubio. Et quid post mortem?
Nulla, o inor, resuscitatio, si non haec erit ipsa,
quae Ezechieli revelatur. Sed enim et alias praedicatur
resurrectio: ergo et haec erit, et temere
in statum eam Judaicarum rerum convertunt.
Aut si alia est illa quam defendimus, nihil mea interest,
<pb n="0837C"/>
dum sit et corporum resurrectio, sicut et rerum
Judaicarum. Denique, hoc ipso quod recidivatus
Judaici status de recorporatione et redanimatione
 ossium figuratur, id quoque eventurum
ossibus probatur. Non enim posset de ossib us figura
componi, si non idipsum et ossibus eventurum esset.
 Nam etsi figmentum veritatis in imagine est, imago
ipsa in veritate est sui; necesse est esse prius
<pb n="0838A"/>
sibi quo alii configuretur: de vacuo similitudo
non competit; de nullo parabola non convenit. Ita
oportebit ossium quoque credi reviscerationem et
respirationem qualis dicitur, de qua possit exprimi
Judaicarum rerum reformatio qualis affingitur. Sed
magis religiosum est, veritatem de suae auctoritate
 simplicitatis defendi, quam sensus divinae propositionis
expostulat. Si enim ad res Judaicas spectaret
haec visio, statim revelato situ ossium, subjecisset, <hi>Ossa ista, omnis domus Israelis est;</hi> 
 et caetera
deinceps. At cum ostensis ossibus, de propria spe
eorum quid obloquitur, nondum nominato Israele,
et fidem tentat prophetae: <hi>Fili hominis, si
vivent ossa haec</hi>? ut et ille responderet; <hi>Domine,
tu scis;</hi> non utique Deus prophetae fidem de ea re
<pb n="0838B"/>
tentasset, quae futura non esset, quam nunquam Israel
audisset, quam credi non oporteret. Sed quoniam
praedicabatur quidem resurrectio mortuorum,
Israel vero pro sua incredulitate dissidens, scandalizabatur;
et aspiciens habitum senescentis sepulturae,
desperabat resurrectionem; vel non in eam
potius animum dirigebat, sed in circumstantias suas;
idcirco Deus, et prophetam, quasi et ipsum dubium,
praestruxit ad constantiam praedicationis, revelato
ordine resurrectionis; et populo id credendum
mandavit, quod prophetae revelavit, ipsos dicens esse
ossa quae erant resurrectura, qui non credebant resurrectura.
Denique in clausula: <hi>et cognoscetis,</hi> inquit, <hi>quod ego Dominus locutus sim, et fecerim;</hi> 
 id utique
facturus, quod fuerat locutus; caeterum non id facturus
<pb n="0838C"/>
quod locutus, si aliter facturus.</p>
</div2>

<div2>
        <head>CAPUT XXXI.</head>
<p>Plane si et populus allegorice mussitaret ossa sua
arefacta, et spem suam perditam dispersionis exitu
 querulus, merito videretur et Deus
figuratam desperationem figurata promissione consolatus.
 Sed cum dispersionis quidem injuria nondum
populo accidisset, resurrectionis vero spes apud
<pb n="0839A"/>
illum saepissime cecidisset, et manifestus est
de corporum interitu labefactans fiduciam resurrectionis:
ita et Deus eam restruebat fidem, quam populus
destruebat. Quanquam etsi aliqua praesentium
rerum tunc conflictatione moerebat Israel,
non idcirco in parabola accipienda esset revelationis
intentio, sed in testationem resurrectionis, ut in illam
spem erigeret illos aeternae scilicet salutis, et necessarioris
restitutionis, et averteret a respectu praesentium
rerum. Ad hoc enim et alii prophetae: <hi>Exibitis de sepulcris, veluti vituli de vinculis soluti, et
conculcabitis inimicos. 
 <note>(Mat. IV, 3.)</note>
          </hi> Et rursum: <hi>Gaudebit
cor vestrum, et ossa vestra velut herba orientur <note>(Js. LXVI)</note>
          </hi>,
 <hi>quia et herba de dissolutione et corruptela
seminis reformatur.</hi> In summa, si proprie in Israelis
<pb n="0839B"/>
statum resurgentium ossium imago contenditur,
cur etiam non Israeli tantummodo, verum et omnibus
gentibus eadem spes annuntiatur et recorporandarum,
et redanimandarum reliquiarum, et de
sepulcris exsuscitandorum mortuorum? De
omnibus enim dictum est <note>(Is. XXVI)</note>: <hi>Vivent mortui,
et exsurgent de sepulcris: ros enim qui a te est,
medela est ossibus eorum.</hi> Item alibi <note>(Is. LXVI)</note>: <hi>Veniet
adorare omnis caro in conspectu meo, dicit Dominus.</hi> 
Quando? Cum praeterire coeperit habitus mundi
hujus. Supra enim: <hi>Quemadmodum coelum novum et
terra nova, quae ego facio in conspectu meo, dicit Dominus;
ita stabit semen vestrum.</hi> Tunc ergo quod subjicit,
implebitur: <hi>et exibunt</hi> (utique de sepulcris), <hi>et
videbunt artus eorum qui impie egerunt, quoniam vermis
<pb n="0839C"/>
illorum non decidet, et ignis eorum non extinguetur,
et erunt conspectui omni carni;</hi> scilicet quae resuscitata
et egressa de sepulcris, Dominum pro hac
gratia adorabit.</p>
</div2>

<div2>
        <head>CAPUT XXXII.</head>
<p>Sed ne solummodo eorum corporum resurrectio
videatur praedicari, quae sepulcris demandantur, habes
scriptum <note>(Apoc. III)</note>: <hi>Et mandabo piscibus
<pb n="0840A"/>
maris, et eructabunt ossa quae sunt comesta, et faciam 
 compaginem ad compaginem, et os ad os.</hi> 
Ergo, inquis, et pisces resuscitabuntur, et caeterae
bestiae et alites carnivorae, ut revomant
quos comederunt: quia et apud Moysen legis, exquiri
sanguinem de omnibus bestiis? Non utique. Sed
idcirco nominantur bestiae et pisces in redhibitionem
 carnis et sanguinis, quo magis exprimatur
resurrectio etiam devoratorum corporum, cum de
ipsis devoratoribus exactio edicitur. Puto autem hujus
quoque divinae potestatis documentum idoneum
Jonam, cum incorruptus utraque substantia, carne
atque anima, de alvo piscis evolvitur. Et
utique triduo concoquendae carni viscera ceti tam
suffecissent, quam capulum, quam sepulcrum,
<pb n="0840B"/>
quam senium requietae atque reconditae alicujus
sepulturae: salvo eo, quod et bestias, feros
in christianum vel maxime nomen homines, vel ipsos
etiam iniquitatis angelos figuravit, de quibus sanguis
exigetur per ultionem pensandam. Quis ergo discendi
magis adfinis, quam praesumendi; et credendi
diligentior, quam contendendi; et divinae potius sapientiae
religiosus, quam suae libidinosus, audiens
aliquid a Deo destinatum in carnes, et cutes, et nervos,
et ossa, aliud quid haec commentabitur, quasi
non in hominem destinetur, quod in istas substantias
praedicatur? Aut enim nihil in hominem
destinatur, non liberalitas regni, non severitas 
judicii, non quodcumque est resurrectio
aut si in hominem destinatur, necesse est in eas substantias
<pb n="0840C"/>
destinetur, ex quibus homo structus est, in
quem destinatur. Illud etiam de argutissimis istis demutatoribus
ossium, et carnium, et nervorum, et
sepulcrorum requiro cur si quando in animam quid
pronuntiatur, nihil aliud animam interpretantur, nec
transfigurant eam in alterius rei argumentum;
cum vero in aliquam speciem corporalem quid edicitur,
omnia potius asseverant, quam quod nominatur?
<pb n="0841A"/>
 Si corporalia parabolae, ergo et
animalia; si non et animalia, ergo nec corporalia.
Tam enim corpus homo, quam et anima, ut non
possit altera species admittere aenigmata, altera excludere.</p>
</div2>

<div2>
        <head>CAPUT XXXIII.</head>
<p>Satis haec de prophetico instrumento: ad Evangelia
nunc provoco. Hic quoque occursurus prius eidem
astutiae eorum, qui proinde et Dominum omnia in
parabolis pronuntiasse contendunt, quia scriptum est: <hi>Haec omnia locutus est Jesus in parabolis, et sine parabola
non loquebatur ad illos,</hi> 
 scilicet Judaeos.
Nam et discipuli: <hi>Quare,</hi> aiunt, <hi>in parabolis loqueris?</hi> 
et Dominus: <hi>Propterea in parabolis loquor ad eos, ut
videntes non videant, et audientes non audiant,</hi> secundum
<pb n="0841B"/>
Esaiam. Quod si ad Judaeos in parabolis, jam
non ad omnes; si non ad omnes in parabolis,
jam non semper, nec omnia parabolae; sed quaedam,
cum ad quosdam; ad quosdam autem, dum ad Judaeos,
nonnunquam plane et ad discipulos. Sed quomodo
referat Scriptura, considera: <hi>Dicebat autem et parabolam
ad eos;</hi> ergo et non parabolam dicebat, quia
non notaretur cum parabolam loquebatur, si ita semper
loquebatur. Et tamen nullam parabolam non,
aut ab ipso invenias edissertatam, ut de seminatore
in verbi administratione; aut a commentatore Evangelii
praeluminatam, ut judicis superbi, et viduae instantis
ad perseverantiam orationis; aut ultro conjectandam,
ut arboris fici dilatae in spem, ad instar
judaicae infructuositatis. Quod si nec parabolae obumbrant
<pb n="0841C"/>
 Evangelii lucem; tanto abest, ut sententiae
et definitiones, quarum aperta natura est,
aliter quam sonant sapiant. Definitionibus autem et
sententiis Dominus edicit, sive judicium, sive regnum
Dei, sive resurrectionem: <hi>Tolerabilius erit,</hi> inquit <note>(Matth. XI)</note>,
 <hi>Tyro et Sidoni in die judicii;</hi> et <note>(Matth. X)</note>:
<pb n="0842A"/> <hi>Dicite illis, quod appropinquaverit regnum Dei;</hi> 
 et <note>(Luc. XIV)</note>:
 <hi>Retribuetur tibi in resurrectione justorum.</hi> 
Si nomina absoluta sunt rerum, id est, judicii,
et regni Dei, et resurrectionis, ut nihil eorum in parabolam
comprimi possit; nec ea in parabolas compellantur,
 quae ad dispositionem, et transactionem,
et passionem regni, judicii, et resurrectionis
praedicantur; atque ita corporalia defendantur,
ut corporalibus destinata, id est, non spiritualia,
quia non figurata. Nam et ideo praestruximus,
tam corpus animae, quam et carnis, obnoxium esse
mercedibus pro communi operatione pensandis, ne
corporalitas animae occasionem subministrans figurarum,
corporalitatem carnis excludat; cum utramque
participem et regni, et judicii, et resurrectionis
<pb n="0842B"/>
oporteat credi. Et nunc eo pergimus, uti corporalitatem
carnalem proprie demonstremus a Domino
significari in omni resurrectionis mentione, salva
animali, quam et ipsam pauci receperunt.</p>
</div2>

<div2>
        <head>CAPUT XXXIV.</head>
<p>Imprimis, cum ad hoc venisse se dicit, uti quod
periit, salvum faciat, quid dicas perisse?
Hominem, sine dubio. Totumne, an ex parte? Utique
totum: siquidem transgressio, quae perditionis
humanae caussa est, tam animae instinctu ex concupiscentia,
quam et carnis actu ex degustatione commissa,
 totum hominem elogio transgressionis
inscripsit, atque exinde merito perditionis implevit.
Totus itaque salvus fiet, qui periit totus delinquendo
<pb n="0842C"/>: 
nisi si et ovis illa sine corpore amittitur,
et sine corpore revocatur. Nam si caro quoque
ejus cum anima (quod pecus totum est) humeris boni
pastoris advehitur, ex utraque utique substantia restituendi
hominis exemplum est. Aut quam indignum
Deo, dimidium hominem redigere in salutem? Pene
<pb n="0843A"/>
minus facere, cum etiam saecularium principum
plena semper indulgentia vindicetur. Diabolus validior
in hominis injuriam intelligitur, totum eum
elidens; Deus infirmior renuntiabitur, non totum eum
relevans? Atquin et Apostolus suggerit <note>(Rom. V)</note>, <hi>ubi delictum
abundaverit, illic gratiam superabundasse.</hi> Quomodo
denique salvus habebitur, qui poterit et perditus dici,
carne scilicet perditus, anima vero salvus, nisi quod
jam et anima in perdito constituatur necesse est,
ut salva effici possit? Id enim salvum effici oportebit,
quod perditum fuerit. Porro autem recipimus
animae immortalitatem, ut perdita non in interitum
credatur, sed in supplicium, id est, in gehennam. Et,
si ita est, jam non animam spectabit salus; salvam
scilicet sua natura per immortalitatem; sed carnem
potius, quam interibilem constat apud omnes. Aut si
<pb n="0843B"/>
et anima interibilis, id est non immortalis, quod et
caro; jam et carni forma illa ex aequo proficere debebit,
proinde mortali et interibili; quia id quod
perit, salvum facturus est Dominus. Nolo nunc
contentioso fune deducere, hac an illac hominem perditio
depostulet, dum utrimque cum salus destinet,
in ambas substantias peraequata. Ecce enim,
ex quacumque substantia hominem perisse praesumpseris,
ex altera non perit. Salvus ergo erit jam
ex qua non perit, et salvus nihilominus fiet ex qua
perit. Habes totius hominis restitutionem; dum et
quodcumque ejus perit, salvum facturus est Dominus;
et quodcumque non perit, utique non erit perditurus.
Quis ultra de utriusque substantiae securitate dubitabit,
cum altera salutem consecutura
<pb n="0843C"/>
sit, altera amissura eam non sit? Et tamen adhuc
sensum rei exprimit Dominus, <hi>ego,</hi> dicens, <hi>veni, non
ut meam, sed ut Patris, qui misit me, faciam voluntatem.</hi> 
Quam oro te? <hi>Ut omne quod dedit mihi, non perdam
ex eo quicquam, sed resuscitem illud in novissima die.</hi> 
Quid a Patre Christus acceperat, nisi quod et induerat?
Hominem sine dubio, carnis animaeque
texturam. Neutrum ergo eorum, quae accepit, perire
<pb n="0844A"/>
patietur; imo nec quicquam utriusque; imo nec
modicum. Quod si modicum caro, ergo nec
carnem, quia nec modicum: nec quicquam, quia nec
quicquam. Atquin, si non et carnem resuscitabit
novissima die, jam non modicum patietur perire
de homine; sed, pro tanta dixerim parte, prope
totum. Ingerens amplius: <hi>Haec est Patris
voluntas, ut omnis qui videt Filium, et credit in
eum, habeat vitam aeternam, et suscitem illum novissima
die;</hi> plenitudinem exstruit resurrectionis: distribuit
enim utrique substantiae per officia propriam
 mercedem salutis, et carnis per quam
filius aspiciebatur, et animae per quam credebatur.
Ergo, dices, illis erit promissa res, a quibus
Christus videbatur. Sit plane ita, ut et ad nos eadem
<pb n="0844B"/>
spes inde manaverit. Nam si videntibus, et idcirco
credentibus, fructuosa tunc fuerunt opera carnis
atque animae, multo magis nobis. Feliciores enim,
inquit, qui non viderunt, et credunt; quando
etsi illis negaretur carnis resurrectio, certe felicioribus
competisset. Quomodo enim felices, si ex parte
perituri?</p>
</div2>

<div2>
        <head>CAPUT XXXV.</head>
<p>Sed et praecipit, <hi>eum potius timendum, qui corpus
et animam occidat in gehennam,</hi> id est Dominum solum; <hi>non qui corpus occidant, animae autem nihil nocere
possint,</hi> 
 id est, humanas potestates. Adeo hic et
anima immortalis natura recognoscitur, quae non
possit occidi ab hominibus; et carnis esse mortalitatem,
cujus sit occisio; atque ita resurrectionem
<pb n="0844C"/>
quoque mortuorum carnis esse, quae in gehennam,
nisi resuscitata, non poterit occidi. Sed quoniam
et hic de interpretatione corporis quaestio cavillatur,
ego corpus hominis non aliud intelligam, quam
omnem istam struem carnis, quoquo genere materiarum
concinnatur atque variatur, quod
videtur, quod tenetur, quod denique ab hominibus
occiditur. Sic et parietis corpus non aliud admittam
quam caementa, quam saxa, quam lateres.
<pb n="0845A"/>
Si quis areanum aliquod corpus inducit, ostendat,
revelet, probet ipsum esse etiam quod occidatur ab
homine, et de illo erit dictum. Item si animae corpus
opponitur, vacabit astutia. Cum enim utrumque
proponitur, corpus atque animam, occidi in gehennam,
distinguitur corpus ab anima, et relinquitur
intelligi corpus id quod in promptu sit; caro scilicet,
quae sicut occidetur in gehennam, si non magis
a Deo timuerit occidi, ita et vivificabitur in vitam
aeternam, si maluerit ab hominibus potius interfici.
Proinde si quis occisionem carnis atque animae in
gehennam ad interitum et finem utriusque substantiae
arripiet, non ad supplicium, quasi consumendarum,
non quasi puniendarum, recordetur ignem gehennae
aeternum praedicari in poenam aeternam, et
inde aeternitatem occisionis agnoscat, propterea humanae,
<pb n="0845B"/>
ut temporali, praetimendam. Tunc et aeternas
substantias credet, quarum aeterna sit occisio in
poenam. Certe cum post resurrectionem corpus cum
anima occidi habeat a Deo in gehennam, satis
de utroque constabit, et de carnali resurrectione, et
de aeterna occisione. Absurdissimum alioquin, si
idcirco resuscitata caro occidatur in gehennam, uti
finiatur, quod et non resuscitata pateretur. In hoc
scilicet reficietur, ne sit, cui non esse jam evenit.
Eidem nos spei fulciens passerum quoque subjungit
 exemplum, quod <hi>ex duobus non cadat unus 
 in terram sine Dei voluntate:</hi> ut et carnem, quae
ceciderit in terram, proinde credas et resurgere
posse per ejusdem Dei voluntatem. Nam etsi passeribus
hoc non licet, sed nos multis passeribus antistamus,
<pb n="0845C"/>
eo quod cadentes resurgamus. Quorum denique
capillos capitis omnes numeratos affirmans,
salvos utique repromittit. Perituros enim
quae ratio in numerum redegisset, nisi quia hoc est, <hi>ut
omne quod Pater mihi dedit, non perdam ex eo quicquam <note>(Joan. VI)</note>
          </hi>,
id est, nec capillum, sicut nec oculum,
nec dentem? Caeterum unde erit fletus, et
dentium frendor in gehenna, nisi ex oculis et
dentibus? occiso scilicet etiam corpore in gehennam,
et detruso in tenebras exteriores, quae oculorum propria
sunt tormenta, si quis in nuptiis minus dignis
operibus fuerit indutus, constringendus statim manibus
<pb n="0846A"/>
et pedibus, utpote qui cum corpore surrexit. Sic
ergo et recumbere ipsum in Dei regno, et sedere in
thronis Christi, et assistere tunc ad dexteram
 vel sinistram, et edere de ligno vitae, corporalis
dispositionis fidelissima indicia sunt.</p>
</div2>

<div2>
        <head>CAPUT XXXVI.</head>
<p>Videamus nunc an et Sadducaeorum versutiam
elidens, nostram magis sententiam erexerit. Caussa,
opinor, quaestionis, fuit destructio resurrectionis. Siquidem
Sadducaei, neque animae, neque carnis admittunt
salutem: et ideo ex qua vel maxime specie
resurrectionis fides labefactatur, ex ea argumentum
problemati suo accommodaverunt: de
carnis scilicet obtentu, nupturae, necne, post resurrectionem,
sub ejus mulieris persona, quae septem
<pb n="0846B"/>
fratribus nupta, in dubio haberetur, cui eorum restitueretur.
Porro, serventur sensus tam quaestionis
quam responsionis, et controversiae occursum est.
Si enim Sadducaei quidem respuebant resurrectionem,
Dominus autem eam confirmabat, et Scripturarum
ignaros increpans, earum scilicet quae resurrectionem
praedicassent, et virtutis Dei incredulos,
idoneae utique mortuis resuscitandis, postremo subjiciens: <hi>Quoniam 
 autem mortui resurgant,</hi> 
sine dubio et confirmando esse quod negabatur; id
est, resurrectionem mortuorum apud Deum
vivorum, talem quoque eam confirmabat esse, qualis
negabatur, utriusque scilicet substantiae humanae.
Neque enim si nupturos tunc negavit, ideo nec resurrecturos
demonstravit. Atquin filios resurrectionis
<pb n="0846C"/>
appellavit, per eam quodammodo
nasci habentes, post quam non nubent, sed resuscitati,
similes enim erunt angelis; qua non nupturi,
quia nec morituri; sed qua transituri in statum
angelicum, per indumentum illud incorruptibilitatis,
per substantiae, resuscitatae tamen, demutationem.
Caeterum, nec quaereretur, nupturi sive morituri,
necne, rursus essemus, si non ejus vel maxime substantiae
restitutio in dubium vocaretur, quae proprie
et morte et nuptiis fungitur, id est carnis. Habes
igitur Dominum confirmantem adversus haereticos
Judaeorum, quod et nunc negatur apud Sadducaeos
Christianorum, solidam resurrectionem.</p>
</div2>

<div2>
        <head>CAPUT XXXVII.</head>

<pb n="0847A"/>
<p>Sic, etsi carnem ait nihil prodesse, ex materia
dicti dirigendus est sensus. Nam quia durum et
intolerabilem existimaverunt sermonem ejus, quasi
vere carnem suam illis edendam determinasset; ut
in spiritum disponeret statum salutis, praemisit: <hi>Spiritus est qui vivificat;</hi> 
 atque ita subjunxit:
 <hi>Caro nihil prodest;</hi> ad vivificandum scilicet.
Exsequitur etiam quid velit intelligi spiritum: <hi>Verba
quae locutus sum vobis, spiritus sunt, vita sunt;</hi> sicut
et supra: <hi>Qui audit sermones meos, et credit in eum qui
me misit, habet vitam aeternam, et in judicium non veniet,
sed transiet de morte ad vitam <note>(Joan., V, VI)</note>
          </hi>. Itaque
sermonem constituens vivificatorem, quia spiritus et
vita sermo, eumdem etiam carnem suam dixit, quia
<pb n="0847B"/>
et sermo caro erat factus, proinde in caussam vitae
appetendus, et devorandus auditu, et ruminandus
intellectu, et fide digerendus. Nam et paulo
ante, carnem suam panem quoque coelestem pronuntiarat,
urgens usquequaque per allegoriam necessariorum
pabulorum memoriam patrum, qui
panes et carnes Aegyptiorum praeverterant divinae
vocationi. Igitur conversus ad recogitatus illorum,
quia senserat dispergendos: <hi>Caro,</hi> ait, <hi>nihil
prodest.</hi> Quid hoc ad destruendam carnis resurrectionem? Quasi non liceat esse aliquid, quod etsi
nihil prosit, aliud tamen ei prodesse possit. Spiritus
prodest, vivificat enim. Caro nihil prodest,
mortificatur enim. Itaque, secundum nos magis
collocavit utriusque propositionem. Ostendens
enim quid prosit, et quid non prosit, pariter illuminavit,
<pb n="0847C"/>
quid cui prosit, Spiritum scilicet carni mortificatae
vivificatorem. <hi>Veniet enim hora,</hi> inquit, <hi>cum
mortui audient vocem Filii Dei; et qui audierint, vivent.</hi> 
<pb n="0848A"/>
Quid mortuum, nisi caro? et quid vox Dei, nisi
sermo? et quid sermo, nisi spiritus? Merito carnem
resuscitaturus, quod factus est ipse; et ex morte,
quam passus est ipse; et ex sepulcro, quo illatus est
ipse. Denique cum dicit: <hi>ne miremini, quod veniet
hora, in qua omnes qui in monumentis sunt, audient
vocem Filii Dei; et procedent, qui bona fecerunt,
in vitae resurrectionem; qui mala, in resurrectionem
judicii;</hi> nemo jam poterit aliud mortuos interpretari, qui sint in monumentis, nisi corpora et carnem; quia
nec ipsa monumenta aliud, quam cadaverum stabula.
Siquidem et ipsi homines veteres, id est, mortui per
ignorantiam Dei, quos monumenta intelligendos argumentantur
haeretici, de monumentis processuri in
judicium, aperte praedicantur. Caeterum, quomodo de
<pb n="0848B"/>
monumentis monumenta procedent?</p>
</div2>

<div2>
        <head>CAPUT XXXVIII.</head>
<p>Post dicta Domini, facta etiam ejus quid sapere
credamus, de capulis, de sepulcris, mortuos resuscitantis?
Cui rei istud? Si ad simplicem ostentationem
potestatis, aut ad praesentem gratiam redanimationis,
non adeo magnum illi denuo morituros suscitare.
Enimvero, si ad fidem potius sequestrandam
futurae resurrectionis, ego et illa corporalis praescribitur,
de documenti sui forma. Nec sustinebo dicentes,
idcirco tunc resurrectionem animae soli destinatam
in carnem quoque praecucurrisse, quia
non potuisset aliter ostendi resurrectio animae invisibilis,
nisi per visibilis substantiae resuscitationem.
<pb n="0848C"/>
Male Deum norunt, qui non putant illum
posse, quod non putant; et tamen sciunt potuisse,
si instrumentum Joannis norunt. Qui enim animas
adhuc solas martyrum, sub altari quiescentes, conspectui
<pb n="0849A"/>
subdidit, posset utique et resurgentes oculis
exhibere sine carne. At ego Deum malo decipere non
posse, de fallacia solummodo infirmum, ne aliter documenta
praemisisse, quam rem disposuisse videatur:
imo, ne si exemplum resurrectionis sine carne non
valuit inducere, multo magis plenitudinem exempli
in eadem substantia exhibere non possit. Nullum vero
exemplum majus est eo, cujus exemplum est. Majus
est autem, si animae cum corpore resuscitabuntur
 in documentum sine corpore resurgendi,
ut tota hominis salus dimidiae patrocinaretur;
quando exemplorum conditio illud potius expeteret,
quod minus haberetur, animae dico solius resurrectionem,
velut gustum carnis etiam resurrecturae
suo in tempore. Atque adeo, secundum
nostram veri aestimationem, exempla illa
<pb n="0849B"/>
mortuorum a Domino suscitatorum commendabant
quidem et carnis et animae resurrectionem, ne cui
substantiae negaretur hoc donum; quae tamen exempla
eo minus aliquid edebant (non enim in gloriam,
nec incorruptibilitatem, sed in mortem aliam suscitabantur),
quam ediderit Christus.</p>
</div2>

<div2>
        <head>CAPUT XXXIX.</head>
<p>Resurrectionem apostolica quoque instrumenta
testantur. Nam et Apostolis nullum aliud negotium
fuit, dumtaxat apud Israelem, quam veteris
Testamenti resignandi, et novi consignandi, potius
jam Dei in Christo concionandi. Ita et de resurrectione
nihil novi intulerunt, nisi quod et ipsam in
<pb n="0849C"/>
gloriam Christi annuntiabant; de caetero, simplici et
nota jam fide receptam, sine ulla qualitatis
quaestione, solis refragantibus Sadducaeis. Adeo facilius
fuit negari in totum mortuorum resurrectionem,
quam aliter intelligi. Habes Paulum, apud summos
sacerdotes sub tribuno inter Sadducaeos et Pharisaeos
fidei suae professorem: <hi>Viri,</hi> inquit, <hi>fratres, ego
pharisaeus sum, filius pharisaeorum; de spe nunc et de
resurrectione judicor apud vos;</hi> utique communi; ne
quia jam transgressor legis videbatur, de praecipuo
fidei totius articulo, id est de resurrectione, ad Sadducaeos
sapere existimaretur. Ita, quam nolebat
<pb n="0850A"/>
videri rescindere, fidem resurrectionis utique confirmabat
secundum Pharisaeos, respuens negatores
ejus Sadducaeos. Proinde et apud Agrippam, nihil se
ait proferre, citra quam prophetae annuntiassent.
Ergo servabat resurrectionem quoque, qualem prophetae
annuntiarant. Nam et de resurrectione mortuorum
apud Moysen scriptum commemorans, corporalem
eam norat; in qua scilicet sanguis hominis
exquiri habebit. Itaque talem praedicabat, qualem et
Pharisaei susceperant, et Dominus ipse defenderat,
et Sadducaei, ne talem quoque crederent, in totum
esse noluerunt. Sed nec Athenienses aliam intellexerant
a Paulo portendi: denique irriserant, non
irrisuri omnino, si animae solius restitutionem ab eo
audissent; suscepissent enim vernaculae suae philosophiae
<pb n="0850B"/>
frequentiorum praesumptionem. At ubi nationes
praeconium resurrectionis, inauditae retro, ipsa
novitate concussit, et digna incredulitas rei tantae
quaestionibus fidem torquere coepit, tunc et
Apostolus per totum pene instrumentum fidem
hujus spei corroborare curavit, et esse eam ostendens,
et nondum transactam, et (de quo magis quaerebatur)
corporalem, et (quod insuper dubitabatur)
non aliter corporalem.</p>
</div2>

<div2>
        <head>CAPUT XL.</head>
<p>Nihil autem mirum, si et ex ipsius instrumento
captentur argumenta, cum oporteat haereses esse;
quae esse non possent, si non et perperam Scripturae
intelligi possent. Nactae denique haereses duos
homines ab Apostolo editos, interiorem, id est animam,
<pb n="0850C"/>
et exteriorem, id est carnem; salutem quidem
animae, id est interiori homini, exitium vero carni,
id est exteriori, adjudicaverunt; quia scriptum sit
Corinthiis: <hi>Nam etsi homo noster exterior corrumpitur,
sed interior renovatur de die et die.</hi> Porro,
nec anima per semetipsam homo, quae figmento jam
homini appellato postea inserta est; nec caro
sine anima homo, quae, post exilium animae, cadaver
inscribitur. Ita vocabulum <hi>homo</hi> consertarum substantiarum
duarum quodam modo fibula est: sub
quo vocabulo, non possunt esse nisi cohaerentes. Porro, Apostolus interiorem hominem, non
<pb n="0851A"/>
tam animam, quam mentem atque animum intelligi
mavult, id est, non substantiam ipsam, sed
substantiae saporem. Siquidem Ephesiis scribens, in
interiorem hominem habitare Christum, sensibus
utique intimandum Dominum significavit.
Denique adjunxit <note>(Eph. III)</note>: <hi>Per fidem,</hi> et <hi>In cordibus
vestris,</hi> et <hi>In dilectione;</hi> fidem quidem et dilectionem,
non substantiva animae ponens, sed conceptiva.
In cordibus autem dicens, quae substantiva
sunt carnis, jam et ipsum interiorem hominem carni
deputavit, quem in corde constituit. Inspice nunc
quomodo exteriorem quidem hominem corrumpi
allegarit, interiorem vero renovari de die ac
die. Nec illam corruptelam carnis affirmes, quam ex
die mortis in perpetuum defectura patiatur: sed
quam in istius vitae spatio, ante mortem, et usque
<pb n="0851B"/>
ad mortem, vexationibus et pressuris, tormentis
atque suppliciis, nominis caussa experietur. Nam et
homo interior hic utique renovari habebit per suggestum
spiritus, proficiens fide et disciplina de die ac
die, non illic, id est, non post resurrectionem, ubi
non utique de die ac die renovari habemus, sed
semel ad summam. De sequentibus disce: <hi>Quod enim
ad praesens est,</hi> inquit <note>(II Cor. VI)</note>, <hi>temporale et leve
pressurae nostrae</hi>, <hi>per supergressum, in supergressum</hi>,
 <hi>aeternum gloriae pondus perficiet in nobis, non intuentibus quae videntur, id est passiones;
sed quae non videntur, id est mercedes: quae enim videntur,
temporalia sunt; quae vero non videntur, aeterna
sunt</hi>.
Pressuras enim et laesuras, quibus corrumpitur
<pb n="0851C"/>
homo exterior, ut leves et temporales,
idcirco contemnendas affirmat, praeferens mercedum
aeternarum, invisibilium, et gloriae pondus, in compensationem
laborum, quos hic caro patiendo corrumpitur.
Adeo non illa est corruptio, quam in perpetuum
carnis interitum ad resurrectionem expellendam
exteriori homini adscribunt. Sic et alibi: <hi>Siquidem,</hi> 
ait <note>(Rom. VIII)</note>, <hi>compatimur, uti et conglorificemur;
<pb n="0852A"/>
reputo enim non dignas esse passiones hujus temporis
ad futuram gloriam, quae in nos habet revelari.</hi> Et hic
minora ostendit incommoda praemiis suis. Porro, si
per carnem compatimur, cujus est proprie passionibus
corrumpi, ejusdem erit et quod pro compassione
repromittitur. Atque adeo carni adscribit pressurarum
proprietatem, ut et supra dicat. <hi>Cum venissemus
autem in Macedoniam, nullam remissionem habuit
caro nostra.</hi> Dehinc, ut animae daret compassionem:
 <hi>In omnibus,</hi> inquit <note>(II Cor. VII)</note>, <hi>compressi:
extrinsecus pugnae,</hi> debellantes scilicet carnem; <hi>intrinsecus timor,</hi> 
 afflictans scilicet animam. Adeo etsi
corrumpitur homo exterior, non ut amittens resurrectionem,
sed ut sustinens vexationem, corrumpi
intelligetur. Et hoc non sine interiore. Ita amborum
<pb n="0852B"/>
erit etiam conglorificari, sicut et compati.
Secundum collegia laborum, consortia etiam
decurrant necesse est praemiorum.</p>
</div2>

<div2>
        <head>CAPUT XLI.</head>
<p>Eamdem adhuc sententiam exequitur, remunerationes
vexationibus praeferens. <hi>Scimus enim,</hi> inquit <note>(II Cor. V)</note>,
 <hi>quoniam, etsi terrena domus nostra
hujus tabernaculi dissolvetur, habemus domum
non manufactam, aeternam in coelis;</hi> id est, per hoc
quod dissolvetur caro nostra per passiones, domicilium
consecuturi sumus in coelis. Meminerat
Evangelicae definitionis <note>(Matth. V)</note>: <hi>Beati qui
persecutionem patiuntur propter justitiam, quia illorum
est regnum coelorum.</hi> Non tamen carnis restitutionem
negavit, si compensationem mercedis opposuit; cum ipsi
<pb n="0852C"/>
compensatio debeatur, cui dissolutio deputatur,
scilicet carni. Sed quia domum dixerat carnem, eleganter
voluit et in mercedis comparatione vocabulo domus
uti; ipsi domui, quae dissolvetur per passionem;
meliorem domum repromittens per resurrectionem;
nam et Dominus <hi>multas mansiones,</hi> quasi domus,
apud Patrem repromittit <note>(Joan. XIV)</note>: quamquam et
 de domicilio mundi potest intelligi, quo dissoluto,
<pb n="0853A"/>
aeterna sedes repromittatur in coelis; quia et
quae sequuntur, ad carnem manifeste pertinentia,
ostendunt priora omnino ad carnem pertinere.
Divisionem enim facit Apostolus, cum subjicit: <hi>Nam
et hoc geminus</hi>, <hi>domicilium nostrum, quod de
coelo est, superindui desiderantes, siquidem induti</hi>, <hi>non nudi inveniamur;</hi> 
 id est, ante volumus superinduere
virtutem coelestem aeternitatis, quam carne
exuamur. Hujus enim gratiae privilegium illos manet,
qui ab adventu Domini deprehendentur in carne,
et propter duritias temporum Antichristi merebuntur,
compendio mortis per demutationem expunctae, concurrere
cum resurgentibus; sicut Thessalonicensibus
scribit <note>(I Thess. IV)</note>: <hi>Hoc enim dicimus vobis in sermone
Domini, quod nos qui vivimus, qui remanemus in
<pb n="0853B"/>
adventu Domini, non praeveniemus eos qui dormierunt.
Quoniam ipse Dominus in jussu et voce Archangeli</hi>, <hi>et in tuba Dei, descendet de caelo; et mortui in Christo
resurgent primi: dehinc nos cum ipsis simul rapiemur in nubibus obviam Domino 
 in aera, et ita
semper cum Domino erimus.</hi> </p>
</div2>

<div2>
        <head>CAPUT XLII.</head>
<p>Horum demutationem ad Corinthios <note>(I Cor. XV)</note> 
reddit, dicens: <hi>Omnes quidem resurgemus, non
autem omnes demutabimur, in atomo, in momentaneo
motu oculi, in novissima tuba;</hi> sed illi scilicet soli, qui
invenientur in carne. <hi>Et mortui,</hi> inquit, <hi>resurgent
primi, et nos demutabimur.</hi> Hac ergo prius
dispositione prospecta, reliqua revocabis ad
superiorem sensum. Nam cum adjicit: <hi>Oportet enim
corruptivum istud induere incorruptelam, et mortale
<pb n="0853C"/>
istud induere immortalitatem;</hi> hoc erit istud domicilium
de coelo, quod gementes in hac carne superinduere
 desideramus; utique super carnem, in
<pb n="0854A"/>
qua deprehendemur; quia gravari nos ait, qui sumus
 in tabernaculo; quod nolimus exui, sed
potius superindui; uti devoretur mortale a vita, scilicet
dum demutatur, superinduendo quod est
de coelis. Quis enim non desiderabit, dum in carne
est, superinduere immortalitatem, et continuare
vitam, lucrifacta morte per vicariam demutationem,
ne inferos experiatur, usque novissimum quadrantem
exacturos? Caeterum, demutationem etiam post resurrectionem
consecuturus est, inferos jam expertus.
Abhinc enim definimus, carnem quidem omni
modo resurrecturam, atque illa ex demutatione
superventura, habitum angelicum suscepturam.
Aut si in his solis qui invenientur in carne,
demutari eum oportebit, uti devoretur mortale a
<pb n="0854B"/>
vita, id est caro ab illo superindumento coelesti et
aeterno; ergo qui mortui deprehendentur, vitam non
consequentur, privati jam materia, et, ut ita dixerim,
esca vitae, id est carne. Aut necesse est recipiant eam
et illi, ut et in ipsis mortale devorari possit a vita, si
vitam sunt consecuturi. Sed in mortuis, inquis, jam
devoratum erit mortale istud. Non utique in omnibus.
Quantos enim licebit vel pridianos inveniri, tam recentia
cadavera, ut nihil in illis devoratum
videri possit! Utique enim devoratum non aliud
existimas, quam interceptam, quam abolitum, quam
omni sensu ereptum, quod comparere omni genere
cessaverit. Nec gigantum autem antiquissima cadavera
devorata constabit, quorum crates adhuc vivunt.
Diximus jam de isto alibi. Sed et proxime in
<pb n="0854C"/>
ista civitate, cum Odei fundamenta, tot
veterum sepulturarum sacrilega, collocarentur,
quingentorum fere annorum ossa, adhuc succida,
 et capillos olentes populus exhorruit.
<pb n="0855A"/>
 Constat, non tantum ossa durare, verum et dentes
incorruptos perennare; quae ut semina retinentur
fructificaturi corporis in resurrectione. Postremo,
etsi tunc devoratum invenietur mortale in
omnibus mortuis, certe a morte, certe ab aevo, certe
per aetatem; numquid a vita, numquid a superindumento,
numquid ab immortalitatis ingestu? Porro,
qui ab his ait devoratum iri mortale, ab aliis negavit.
Et utique hoc a divinis viribus, non a naturalibus
legibus perfici praestarique conveniet! Ergo
cum a vita habeat devorari quod mortale est, id exhiberi
omnifariam necesse est, ut devoretur, et devorari,
ut demutetur. Si ignem dicas accendi oportere,
non potes id per quod accenditur, alibi necessarium
adfirmare, alibi non. Sic et cum infulcit: <hi>Siquidem
<pb n="0855B"/>
exuti, non nudi inveniamur</hi>, de eis scilicet qui non
in vita, nec in carne deprehendentur a die Domini;
non alias negavit nudos, quos praedixit exutos, nisi
quia revestitos voluit intelligi eadem substantia, qua
fuerant spoliati. Ut nudi enim invenientur, carne
deposita, vel ex parte discissa, sive detrita: et hoc
enim nuditas potest dici. Dehinc recipient eam,
ut, redinduti carnem, fieri possint etiam superinduti
immortalitatem. Superindui enim, nisi vestito jam,
convenire non poterit.</p>
</div2>

<div2>
        <head>CAPUT XLIII.</head>
<p>Proinde cum dicit: <hi>Itaque confisi semper, et
scientes quod cum immoramur in corpore, peregrinamur 
 a Domino: per fidem enim incedimus, non
per speciem;</hi> manifestatum est hoc quoque non pertinere
<pb n="0855C"/>
ad offuscationem carnis, quasi separantis nos a
Domino. Et hic enim exhortatio fastidiendae vitae hujus
obvertitur; siquidem peregrinamur a Domino
quamdiu vivimus, per fidem incedentes, non per speciem,
id est spe, non re; et ideo subjungit: <hi>Fidentes
autem, et bonum ducentes magis peregrinari a corpore,
et immorari ad Dominum:</hi> scilicet ut per spectem
<pb n="0856A"/>
magis incedamus, quam per fidem; per rem potius,
quam per spem. Vides quam et hic corporum
contemptum ad martyriorum praestantiam referat.
Nemo enim peregrinatus a corpore, statim immoratur
penes Dominum, nisi ex martyrii praerogativa;
paradiso scilicet, non inferis, deversurus.
 Defecerant autem Apostolo verba ad significandum
de corpore excessum? An ratione etiam nove loquitur?
Temporalem enim abstentiam a corpore volens
significare, peregrinari nos ab eo dixit, quoniam qui
peregrinatur, etiam revertetur in domicilium. Exinde
etiam ad omnes: <hi>Et ideo gestimus,</hi> inquit <note>(II Cor. V)</note>,
 <hi>sive peregrinantes, sive immorantes, placibiles
Deo esse</hi>. <hi>Omnes enim manifestari nos oportet
pro tribunali Christi Jesu.</hi> Si omnes, et totos:
<pb n="0856B"/>
si totos, et interiores et exteriores, id est, tam animas
quam et corpora: <hi>Uti unusquisque,</hi> inquit, <hi>reportet 
 per corpus secundum quae gessit, bonum, seu malum.</hi> 
Hoc jam quomodo legas, quaero; quasi turbate enim
per hyperbaton struxit: utrumne quae per corpus
reportanda erunt, an quae per corpus gesta sunt? Sed
et si quae per corpus reportanda sunt, corporalis indubitate
resurrectio est: et si quae per corpus gesta
sunt, per corpus utique pensanda sunt, per quod
et gesta sunt. Ita et totus hic a capite tractatus Apostoli,
tali clausula detextus qua carnis resurrectio
ostenditur, secundum haec erit intelligendus quae cum
clausula consonant.</p>
</div2>

<div2>
        <head>CAPUT XLIV.</head>
<p>
          <pb n="0856C"/>Si enim adhuc ad superiora respectes, unde mentio
hominis exterioris et interioris inducta est, nonne et
dignitatem et spem carnis integram invenies? Dum
enim de lumine, quod illuxerit Deus in cordibus
nostris, ad illuminationem agnitionis gloriae suae, in
persona Christi, dicit habere nos thesaurum istum in
testaceis vasis, scilicet in carne; utrumne quia testacea
est, secundum originem in limo, destruetur;
<pb n="0857A"/>
an quia divini thesauri conditorium est, extolletur?
Atquin, si lumen ipsum illud verum, quod
est in persona Christi, vitam in se continet, eaque
vita cum lumine committitur in carnem; peritura
est, in quam vita committitur? Plane, si periturus et
ipse thesaurus: perituris enim peritura creduntur;
sicut veteribus utribus, novum vinum. Cum item subjicit: <hi>Semper mortificationem Christi Jesu circumferentes
in corpore nostro;</hi> 
 qualis ista res est, quae post
Dei templum, jam et sepulcrum Christi potest dici?
Cur autem mortificationem Domini circumferimus in
corpore? <hi>Uti et vita</hi>, inquit, <hi>manifestetur.</hi> Ubi? <hi>In corpore</hi>.
In quo? In <hi>mortali.</hi> Ergo in carne,
plane mortali secundum culpam, sed et vitali secundum
gratiam. Vide quantam: <hi>Ut in illa vita Christi
<pb n="0857B"/>
manifestetur.</hi> In re ergo aliena salutis in substantia
perpetuae dissolutionis, manifestabitur vita Christi
aeterna, jugis, incorrupta, jam et Dei vita? aut cujus
temporis vita Domini manifestabitur in corpore notro?
Illa quidem quam vixit usque in passionem;
quae non modo apud Judaeos in manifesto fuit, verum
etiam omnibus nunc gentibus prodita est. Adeo eam
significat, quae portas adamantinas mortis, et aeneas
seras inferorum infregit, quae exinde jam nostra est.
Denique, manifestabitur in corpore. Quando? Post
mortem. Quomodo? Dum resurgimus in corpore, sicut
et Christus. Ne enim quis argumentetur, nunc
habere manifestari vitam Jesu in corpore nostro per
disciplinam sanctitatis, et patientiae, et justitiae, et
sapientiae, quibus Domini vita floruerit, providentissima
<pb n="0857C"/>
Apostoli intentio ingerit: <hi>Si enim nos qui vivimus,
in mortem tradimur propter Jesum, ut vita ejus
manifestetur in corpore nostro mortali;</hi> Ideo defunctis
nobis hoc ait futurum in corpore nostro. Quod si
tunc, quomodo, nisi resuscitato eo? Proinde et in
<pb n="0858A"/>
clausula: <hi>Scientes,</hi> ait, <hi>quod qui suscitavit Jesum, et
nos suscitabit cum ipso, quia jam resurrexit a
mortuis:</hi> nisi quia <hi>cum ipso</hi> sicut ipsum sapit? Si
vero sicut ipsum, non utique sine carne.</p>
</div2>

<div2>
        <head>CAPUT XLV.</head>
<p>Sed et rursus alia caecitate in duos homines impingunt,
in veterem et in novum, monente Apostolo <note>(Eph. IV)</note>,
 <hi>deponere nos veterem hominem qui corrumpitur
per concupiscentiam seductionis; renovari autem
spiritu sensus, et induere novum hominem, qui secundum
Deum conditus est in justitia et religione veritatis;</hi> 
ut et hic ad duas substantias distinguendo,
vetustatem ad carnem, novitatem ad animam, corruptionem
perpetuam veteri defendat, id est carni.
Porro, si secundum substantias, nec anima novus
<pb n="0858B"/>
homo, quia posterior; nec caro ideo vetus, quia
prior. Quantulum enim temporis inter manum Dei
et adflatum; ausim dicere, etiamsi multo prior anima
quam caro, eo ipso quod anima impleri se expectavit,
priorem eam fecit. Omnis enim consummatio
atque perfectio, etsi ordine postumat, effectu tamen
 anticipat. Magis illud prius est, sine quo
priora non possunt. Si caro vetus homo, quando
istud? a primordio? atquin Adam novus totus, et ex
novo vetus nemo. Nam et exinde a benedictione geniturae,
caro atque anima simul fiunt, sine calculo
temporis; et quae simul in utero etiam seminantur,
quod docuimus in <hi>Commentario animae,</hi> 
contemporant foetu, coaetant natu duos istos homines,
sane ex substantia duplici, non tamen et aetate.
<pb n="0858C"/>
Sic unum edunt, dum prior neuter est. Citius est,
totos nos aut veteres aut novos esse: qua enim
alterum possimus esse, nescimus. Sed Apostolus
veterem hominem manifeste notat: <hi>Expone</hi> 
enim, inquit, <hi>secundum pristinam conversationem
<pb n="0859A"/>
veterem hominem,</hi> non secundum alicujus substantiae
senium. Neque enim carnem praecipit deponamus,
sed quae et alibi carnalia ostendit; opera, non corpora
accusans, de quibus et hic subjicit: <hi>Deponentes
mendacium, loquimini veritatem unusquisque ad proximum
suum, quoniam membra alterutrum sumus. Irascimini
autem, et nolite delinquere. Sol non occidat
super iracundiam vestram. Neque dederitis locum diabolo</hi>.
 <hi>Qui furabatur</hi>, <hi>jam non furetur, imo potius
laboret, operando manibus, uti habeat impartire indigenti.
Omnis sermo turpis non procedat ex ore vestro, sed
qui sit optimus ad aedificationem fidei, ut gratiam audientibus
praestet. Et nolite contristare Spiritum Dei
Sanctum, in quo signati estis, in redemptionis die. Omnis
amaritudo, et ira, et clamor, et blasphemia, et indignatio</hi> 
<pb n="0859B"/>
 <hi>auferatur a vobis, cum omni malitia. Estote
autem in alterutrum benigni, misericordes, donantes invicem,
sicut et Deus vobis donavit in Christo.</hi> Igitur qui
carnem veterem hominem existimant, cur non mortem
sibi properant, ut, vetere homine deposito, praeceptis
Apostoli occurrant? Nos enim qui totam fidem
in carne administrandam credidimus, imo et per carnem,
cujus est et os ad proferendum optimum quemque
sermonem, et lingua ad non blasphemandum, et
cor ad non indignandum, et manus ad operandum et
largiendum; tam vetustatem hominis, quam novitatem,
ad moralem, non ad substantialem differentiam
pertinere defendimus. Atque ita, pariter agnoscimus,
hominem qui secundum pristinam conversationem
vetus fuerit, eumdem et corrumpi ita dictum secundum
<pb n="0859C"/>
concupiscentiam seductionis, quemadmodum et
veterem secundum pristinam conversationem, non
secundum carnem per interitum perpetuum; caeterum,
carne tam salvum quam eumdem, utpote
vitiosam disciplinam, non corpulentiam
exutum.</p>
</div2>

<div2>
        <head>CAPUT XLVI.</head>
<p>Talem ubique Apostolum recognoscas, ita carnis
opera damnantem, ut carnem damnare videatur; sed
ne ita quis existimet, ex aliorum vel cohaerentium
sensuum suggestu procurantem. Nam et dicens <note>(Rom. VIII)</note>,
 <hi>eos qui in carne sunt</hi>, <hi>Deo placere non
posse,</hi> statim de pravo intellectu ad integrum revocat,
adjiciens: <hi>Vos autem non estis in carne, sed in
spiritu.</hi> Eos enim quos in carne esse constabat, negando
in carne esse, in operibus carnis non esse
monstrabat; atque ita illos demum Deo placere
<pb n="0859D"/>
non posse, non qui in carne essent, sed qui carnaliter
<pb n="0860A"/>
viverent; placere autem Deo illos, qui in carne
positi, secundum spiritum incederent. Et rursus: <hi>Corpus quidem,</hi> 
 ait, <hi>mortuum,</hi> sed <hi>propter
delinquentiam;</hi> sicut <hi>spiritum vitam propter justitiam.</hi> 
Vitam autem morti opponens in carne constitutae,
sine dubio illic et vitam repromisit ex justitia, ubi
mortem determinavit ex delinquentia. Caeterum frustra
opposuit vitam morti, si non est illic ubi est et
ipsa, cui eam opposuit, excludendae utique de corpore.
Porro, si vita mortem de corpore excludit, non
potest id perficere, nisi illuc penetret, ubi est
quod excludit. Et quid ego nodosius, cum Apostolus
absolutius? <hi>Si</hi> enim, inquit, <hi>spiritus ejus qui suscitavit
Jesum, habitat in vobis; qui suscitavit Jesum a
mortuis, suscitabit et mortalia corpora vestra, propter
<pb n="0860B"/>
inhabitantem spiritum ejus in vobis;</hi> ut et si animam
quis corpus mortale praesumpserit, cum hoc et
carnem negare non possit, carnis quoque resuscitationem
cogatur agnoscere, secundum ejusdem status
communionem. Ex sequentibus adhuc discas, opera
carnis damnari, non ipsam: <hi>Itaque, fratres,</hi> ait, <hi>debitores
sumus, non carni, ut secundum carnem vivamus:
si enim secundum carnem vixeritis, futurum est
ut moriamini; si vero spiritu carnis actus mortificaveritis,
vivetis.</hi> Porro, ut ad singula quaeque respondeamus,
si in carne constitutis, secundum spiritum
tamen degentibus, salus repromittitur; jam non caro
adversatur saluti, sed operatio carnis. Operatione
autem carnis exclusa, quae caussa est mortis, salva
jam caro ostenditur, caussa carens mortis. <hi>Lex</hi> enim,
<pb n="0860C"/>
inquit, <hi>spiritus vitae in Christo Jesu manumisit me
a lege delinquentiae et mortis;</hi> certe quam praemisit <hi>habitare in membris nostris</hi>.
Ergo jam membra
nostra lege mortis non tenebuntur, quia nec delinquentiae,
a quibus manumissa sunt. <hi>Quod enim invalidum
erat legis, in quo infirmabatur per carnem, misso
Deus Filio suo in simulacro carnis delinquentiae, et per
delinquentiam damnavit delinquentiam in carne,</hi> non
carnem in delinquentia: neque enim domus cum habitatore
damnabitur. Habitare enim peccatum dixit in
corpore nostro. Damnata autem delinquentia, caro
absoluta est: sicut, indemnata ea, legi mortis et delinquentiae
obstricta est. Sic et sensum carnis,
mortem appellavit; dehinc et inimicitiam ad Deum,
sed non carnem ipsam. Cui ergo, dices, reputabitur
sensus carnis, si non substantiae ipsi? Plane, si probaveris
<pb n="0860D"/>
aliquid carnem de suo sapere. Si vero sine
anima nullius est sensus, intellige sensum carnis ad
<pb n="0861A"/>
animam esse referendum, carni interdum deputatum,
quia per carnem administratur; et ideo
habitare ait delinquentiam in carne, quia et anima, a
qua delinquentia inducitur, inquilina est carnis,
mortificatae quidem, sed non suo, verum delinquentiae
nomine. Nam et alibi: <hi>Quomodo,</hi> inquit, <hi>etiam
nunc, velut viventes in mundo, sententiam fertis?</hi> non
ad mortuos scribens, sed ad eos qui desinere deberent
mundialiter vivere.</p>
</div2>

<div2>
        <head>CAPUT XLVII.</head>
<p>Haec enim erit vita mundialis, qua veterem
hominem dixit confixum esse Christo, non corporalitatem,
sed moralitatem. Caeterum, si non ita
accipimus, non est corporalitas nostra confixa, nec
crucem Christi caro nostra perpessa est; sed quemadmodum
<pb n="0861B"/>
adjecit: <hi>Uti evacuetur corpus delinquentiae:</hi> 
per emendationem vitae, non per interitum substantiae;
sicut ait: <hi>Uti hactenus delinquentiae serviamus,</hi> 
et ut, hac ratione commortui Christo, credamus
quod etiam convivamus illi. <hi>Sic enim,</hi> inquit, <hi>et
vos reputate mortuos quidem vos;</hi> cuinam? carni? Non,
sed delinquentiae. Ergo salvi erunt carni; viventes
autem Deo in Christo Jesu; per carnem utique, cui
mortui non erunt; delinquentiae scilicet mortui,
non carni. Nam et adhuc ingerit: <hi>Ne ergo regnaverit
in corpore vestro mortali delinquentia, ad obaudiendum
illi, et ad exhibendum membra vestra arma injustitiae, delinquentiae:
sed exhibete vosmetipsos Deo, velut ex mortuis
vivos;</hi> non velut vivos, sed velut ex mortuis vivos; <hi>et
membra vestra, arma justitiae.</hi> Et rursus: <hi>Sicut exhibuistis</hi> 
<pb n="0861C"/>
 <hi>membra vestra famula immunditiae et iniquitatis 
 ad iniquitatem; ita et nunc exhibete membra
vestra famula justitiae, in sanctificium</hi>. <hi>Cum enim
servi essetis delinquentiae, liberi eratis justitiae. Quem
ergo fructum habebatis super his, de quibus nunc confundimini?
finis enim illorum mors. Nunc vero
<pb n="0862A"/>
liberi facti a delinquentia, famulati autem Deo, habetis
fructum vestrum in sanctificium</hi>; <hi>finem autem, vitam
aeternam. Stipendia enim delinquentiae, mors; donativum
autem Dei, vita aeterna in Christo Jesu Domino
nostro.</hi> Ita, per totam hanc sensuum seriem, ab
injustitia et delinquentia membra nostra divellens,
et justitiae et sanctimoniae adjungens, et transferens
eadem a stipendio mortis ad donativum vitae aeternae,
carni utique compensationem salutis repromittit, cui
nullam omnino competisset imperari propriam sanctimoniae
et justitiae disciplinam, si non ipsius esset
et praemium disciplinae: sed nec ipsum baptisma
committi, si per regenerationem, non etiam
restitutioni inauguraretur, hoc quoque Apostolo ingerente: <hi>An ignoratis, quod quicumque in Christum
<pb n="0862B"/>
Jesum 
 tincti sumus, in mortem ejus tincti sumus?
Consepulti ergo illi sumus per baptisma in mortem, uti
quemadmodum surrexit Christus a mortuis, ita et nos
in novitate vitae incedamus.</hi> Ac ne de ista tantum vita
putes dictum, quae ex fide per baptisma in novitate
vivenda est, providentissime adstruit: <hi>Si enim
complantati fuerimus simulacro mortis Christi, ita
et resurrectionis erimus.</hi> Per simulacrum enim morimur
in baptismate, sed per veritatem resurgimus
 in carne, sicut et Christus: <hi>Ut, sicut regnavit
in morte delictum, ita et gratia regnet per justitiam
in vitam sempiternam per Jesum Christum Dominum
nostrum.</hi> Quomodo ita, si non aeque in carne?
Ubi enim mors, ibi et vita post mortem; quia et vita
ibi ante, ubi postea mors. Nam si regnum mortis
<pb n="0862C"/>
nihil operatur, quam carnis dissolutionem; proinde
vitam, contrariam morti, contrarium oportet operari,
id est, carnis redintegrationem; uti sicut devoraverat
mors invalescendo, ita et mortali devorato ab immortalitate,
audire possit: <hi>Ubi est, mors, aculeus
tuus? ubi est, mors, contentio tua?</hi> Sic enim et gratia
<pb n="0863A"/>
illic superabundabit, ubi et iniquitas abundavit.
Sic et virtus in infirmitate perficietur,
 quod periit salvum faciens, quod mortuum est
vivificans, quod percussum est sanans, quod languit
medicans, quod ereptum est redimens, quod famulatum
est liberans, quod seductum est revocans, quod
elisum est suscitans; et quidem de terra in coelum,
ubi nostrum municipatum Philippenses quoque ab
Apostolo discunt: <hi>Unde et solutificatorem nostrum
exspectamus Jesum Christum, qui transfigurabit corpus nostrae humilitatis, conformale corpori gloriae
suae;</hi> 
 sine dubio post resurrectionem, quia nec ipse
Christus glorificatus est ante passionem. Haec erunt
corpora nostra, quae Romanos obsecrat exhibere
hostiam vivam, sanctam, placibilem Deo. Quomodo
<pb n="0863B"/> <hi>vivam,</hi> 
 si peritura sunt? quomodo <hi>sanctam,</hi> si
prophana sunt? quomodo <hi>placibilem</hi>, si damnata
sunt? Age jam, quod ad Thessalonicenses ipsius
solis radio putem scriptum, ita claret, qualiter accipient
lucifugae isti Scripturarum? <hi>Ipse autem Deus
pacis sanctificet vos totos.</hi> Non sufficit, sed sequitur: <hi>Et integrum corpus vestrum, et anima, et spiritus
sine querela conserventur in praesentia Domini.</hi> 
Habes omnem substantiam hominis saluti destinatam,
nec alio tempore quam in adventu Domini qui clavis
est resurrectionis.</p>
</div2>

<div2>
        <head>CAPUT XLVIII.</head>
<p>Sed <hi>caro,</hi> inquis, <hi>et sanguis regnum Dei haereditate
possidere non possunt.</hi> Scimus hoc quoque scriptum;
sed de industria distulimus hucusque, ut, quod adversarii
<pb n="0863C"/>
in prima statim acie obstruunt, in ultima congressione
prosterneremus, omnibus quaestionibus,
quasi auxiliis ejus, ante dejectis. Sed et nunc exspectent
 praecedentia recognosci, ut et huic sensui sua
origo praejudicet. Opinor, Apostolus, disposita
ad Corinthios omni distinctione ecclesiasticae disciplinae,
summam et sui Evangelii et fidei illorum in
Dominicae mortis et resurrectionis demandatione
concluserat; ut et nostrae spei regulam inde deduceret,
unde constaret. Itaque subjicit <note>(I Cor., XV)</note>:
<pb n="0864A"/> <hi>Si autem Christus praedicatur, quod a mortuis resurrexit</hi>,
 <hi>quomodo quidam dicunt in vobis resurrectionem
mortuorum non esse? quae si non est, nec
Christus resurrexit. Si autem Christus non resurrexit</hi>,
 <hi>inanis est praedicatio nostra</hi>: <hi>inveniemur
enim falsi testes Dei, qui testimonium diximus quod resuscitaverit Christum, quem non resuscitavit.
Nam si mortui non resurgunt, nec Christus resurrexit.
Si Christus non resurrexit, vana est fides vestra; quia
adhuc in delictis vestris estis: et qui in Christo dormierunt,
perierunt.</hi> 
 Per haec cui nos rei credendae
videtur exstruere? Resurrectioni, inquis, mortuorum,
quae negabatur. Certe sub exemplo Dominicae resurrectionis
volens eam credi? Certe, inquis. Exemplum
porro ex diversitate, an ex parilitate componitur?
<pb n="0864B"/>
Utique, inquis, ex parilitate. Quomodo autem Christus
resurrexit? in carne, annon? sine dubio, si mortuum,
si sepultum audis secundum Scripturas, non alias
quam in carne, aeque resuscitatum in carne concedis.
Ipsum enim quod cecidit in morte, quod jacuit
in sepultura, hoc et resurrexit, non tam Christus in
carne, quam caro in Christo. Igitur, si ad exemplum
Christi resurgemus, qui resurrexit in carne, jam non
ad exemplum Christi resurgemus, si non in carne et
et ipsi resurgemus; <hi>quia per hominem,</hi> inquit, <hi>mors,
et per hominem resurrectio:</hi> ut separaret quidem
auctores, mortis Adam, Christum resurrectionis;
ejusdem autem constitueret substantiae resurrectionem,
cujus et mortem, per ipsorum auctorum in nomine
hominis comparationem. Si enim, sicut in Adam
<pb n="0864C"/>
omnes moriuntur, ita et in Christo omnes vivificabuntur;
carne vivificabuntur in Christo, sicut in
Adam carne moriuntur. Unusquisque autem in suo
ordine, scilicet quia et in suo corpore. Ordo enim non
aliud, quam meritorum dispositor. Merita autem
cum corpori quoque adscribantur, ordo quoque corporum
disponatur necesse est, ut possit esse meritorum.
Si autem et baptizantur quidam pro mortuis,
videbimus an ratione; certe illa praesumptione hoc
eos instituisse contendit, qua alii etiam carni,
<pb n="0865A"/>
ut vicarium baptisma profuturum existimarent
ad spem resurrectionis; quae nisi corporalis,
non alias hic baptismate corporali obligaretur. <hi>Quid et 
 ipsos baptizari,</hi> ait, <hi>si non quae baptizantur
corpora resurgunt?</hi> Anima enim, non lavatione,
sed responsione sancitur. <hi>Quid et nos,</hi> inquit, <hi>omni
hora periclitamur?</hi> Utique per carnem. <hi>Quotidie morior,</hi> 
utique periculis carnis, per quam et depugnavit ad
bestias Ephesi; illas scilicet bestias Asiaticae
pressurae, de qua in secunda ad eosdem: <hi>Nolumus
enim vos ignorare, fratres, de pressura nostra apud
Asiam, quod superquam supragravati sumus citra
vires, uti de vita haesitaremus.</hi> Omnia haec, nisi fallor,
eo enumerat, ut, nolens vanam credi carnis conflictationem,
indubitate velit credi carnis resurrectionem.
<pb n="0865B"/>
Vana enim habenda est conflictatio ejus, cujus nulla
erit resurrectio. <hi>Sed dicet quis: Quomodo resurgent
mortui? quo autem corpore venient?</hi> Jam hic de qualitatibus
corporum disserit; an eadem ipsa, an alia
resumantur. Sed cum ejusmodi quaestio posterior
habeatur, sufficiet interim ex hoc quoque corporalem
definiri resurrectionem, cum de <hi>qualitate corporum
quaeritur.</hi> </p>
</div2>

<div2>
        <head>CAPUT XLIX.</head>
<p>Ventum est nunc ad carnem et sanguinem revera
totius quaestionis, quas substantias, quali conditione
exhaeredaverit Apostolus a Dei regno; aeque
de antecedentibus discere est. <hi>Primus,</hi> inquit, <hi>homo
de terra choicus,</hi> id est limacius, id est Adam; <hi>secundus
homo de coelo,</hi> id est sermo Dei, id est Christus;
<pb n="0865C"/>
non alias tamen homo, licet de coelo, nisi quia et ipse
caro atque anima, quod homo, quod Adam; nam
et supra novissimus Adam dictus, de consortio
substantiae commercium nominis traxit; quia
nec Adam ex semine caro, quod et Christus. <hi>Qualis
ergo choicus, tales et choici; qualis coelestis, tales et
coelestes.</hi> Substantia tales? an primo disciplina, dehinc
et dignitate, quam et disciplina captavit? Atquin,
substantia nullo modo separabuntur choici atque coelestes,
semel ab Apostolo homines dicti. Si enim et
Christus solus vere coelestis, imo et supercoelestis,
homo tamen, qua caro atque anima, nihilo ex
ista substantiarum conditione a choica qualitate discernitur:
<pb n="0866A"/>
proinde et qui coelestes secundum illum,
non de substantia praesenti, sed de futura claritate
coelestes praedicati intelliguntur; quia et retro, unde
distinctio ista manavit de dignitatis differentia, ostensa
est alia supercoelestium gloria, alia superterrenorum,
et alia solis, alia lunae, alia stellarum; quia et stella
a stella differt in gloria, non tamen in substantia.
Denique, praemissa differentia dignitatis in eadem
substantia et nunc sectandae et tunc capessendae, subjungit
etiam exhortationem, ut et hic habitum Christi
sectemur ex disciplina, et illic fastigium consequamur
ex gloria: <hi>Sicut portavimus imaginem choici,
portemus etiam imaginem supercoelestis.</hi> Portavimus
enim imaginem choici per collegium transgressionis,
per consortium mortis, per exilium paradisi. Nam
<pb n="0866B"/>
etsi in carne hic portatur imago Adae, sed
non carnem monemur exponere. Si non carnem,
ergo conversationem, ut proinde et coelestis
imaginem gestemus in nobis; non jam dei, nec
jam in coelo constituti; sed secundum liniamenta
Christi incedentes in sanctitate, et justitia, et veritate.
Atque adeo ad disciplinam totum hoc dirigit, ut
hic dicat portandam imaginem Christi in ista carne,
et in isto tempore disciplinae. <hi>Portemus</hi> enim praeceptivo
modo, dicens, huic tempori loquitur, in quo homo
nulla alia substantia est, quam caro et anima; aut
si quam aliam, id est, coelestem substantiam
haec fides spectat, huic tamen repromissa sit, cui ad
illam elaborare mandatur. Cum igitur imaginem et
choici et coelestis in conversatione constituat, illam
<pb n="0866C"/>
ejerandam, hanc vero sectandam; dehinc adjungat: 
 <hi>Hoc enim dico,</hi> id est, propter ea
quae supra dixi (conjunctio est enim sensus supplementum
antecedentibus reddens), <hi>quod caro et sanguis
regnum Dei haereditati possidere non possunt;</hi> nihil
aliud intelligi mandat carnem et sanguinem,
quam supradictam imaginem choici: quae si in conversatione
censetur vetustatis, conversatio autem vetustatis
non capit Dei regnum, proinde caro et
sanguis, non capiendo Dei regnum, ad conversationem
rediguntur vetustatis. Plane, si nunquam
Apostolus pro operibus substantiam posuit, nec hic
ita utatur. Si vero in carne adhuc constitutos, negavit
<pb n="0867A"/>
esse in carne, in operibus carnis negans esse, formam
ejus subruere non debes, non substantiam, sed
opera substantiae alienantis a Dei regno. Quibus etiam
ad Galatas manifestatis, praedicere se et praedixisse
profitetur <note>(Gal. V)</note>, quod <hi>qui talia agunt</hi>, <hi>regnum
Dei non sunt haeredidate consecuturi,</hi> non portantes
scilicet imaginem coelestis, sicut portaverunt
 choici, ideoque ex vetere conversatione, nihil
aliud deputandi, quam caro et sanguis. Nam et
si subito in hanc definitionem erupisset Apostolus,
eliminandam carnem et sanguinem a Dei regno, sine
ullius supra sensus praestructione, nonne duas istas
substantias proinde hominem veterem interpretaremur
 carni et sanguini deditum, id est, esui et
potui; cujus sit dicere adversus fidem resurrectionis:
<pb n="0867B"/> <hi>Manducemus et bibamus, cras enim moriemur?</hi> 
 Et hoc
enim infulciens Apostolus, carnem et sanguinem de
fructibus ipsorum, manducandi et bibendi, sugillavit.</p>
</div2>

<div2>
        <head>CAPUT L.</head>
<p>Sed et omissis hujusmodi interpretationibus
carnis et sanguinis opera taxantibus, ipsas quoque
substantias, non aliter quam sunt intellectas,
licebit resurrectioni vindicare: non enim resurrectio
carni et sanguini directo negatur, sed
Dei regnum, quod obvenit resurrectioni; (est
autem et in judicium resurrectio); imo et confirmatur
carnis resurrectio generalis, cum specialis excipitur.
Dum enim in quem statum non resurgat edicitur,
in quem resurgat subauditur. Atque ita dum pro meritis
distinctionem resurrectionis opus substantiae, non genus,
<pb n="0867C"/>
patitur, apparet hinc quoque carnem et sanguinem,
nomine culpae, non substantiae, arceri a Dei regno;
nomine tamen formae resurgere in judicium, quia
non resurgant in regnum. Adhuc dicam: <hi>Caro et
sanguis regnum Dei haereditate possidere non possunt.</hi> 
<pb n="0868A"/>
Merito sola, et per semetipsa; ut ostenderet adhuc
spiritum illis necessarium: <hi>Spiritus</hi> enim <hi>est qui vivificat</hi> 
in regnum Dei, <hi>caro nihil prodest.</hi> Prodesse tamen
illi aliud potest, id est spiritus, et per spiritum,
opera quoque spiritus. Resurgunt itaque ex
aequo omnis caro et sanguis in qualitate sua. Sed
quorum est adire regnum Dei, induere oportebit
vim incorruptibilitatis et immortalitatis, sine
qua regnum Dei adire non possunt, antequam consequi
eam possint. Merito ergo caro et sanguis, ut
diximus, sola regnum Dei capere deficiunt. Jam vero
cum devorari habeat corruptivum istud ab incorruptibilitate,
id est caro, et mortale istud, ab immortalitate,
id est, sanguis post resurrectionem ex demutatione;
merito, non demutata ac devorata caro
<pb n="0868B"/>
et sanguis, regnum Dei haereditate possidere
non possunt, non tamen resuscitata. Sunt
qui carnem et sanguinem Judaismum velint accipi
propter circumcisionem, alienum et ipsum a Dei
regno; quia et ille vetustati deputetur, et hoc titulo
jam et alibi ab Apostolo denotetur, qui post revelatum
in se Filium Dei, ad evangelizandum eum in
nationibus, <hi>statim non retulerit ad carnem et sanguinem <note>(Gal. I)</note>
          </hi>,
id est ad circumcisionem, id est ad
Judaismum, sicut ad Galatas scribit.</p>
</div2>

<div2>
        <head>CAPUT LI.</head>
<p>Sed pro omnibus jam stabit, quod in clausulam
reservavimus, etiam pro Apostolo ipso revera
maximae inconsiderantiae revincendo, si tam abrupte,
ut quidam volunt, clausis, quod aiunt, oculis, sine distinctione,
<pb n="0868C"/>
sine conditione, omnem passim carnem et
sanguinem a regno Dei extrusit, utique et ab ipsa
regia coelorum; cum illic adhuc sedeat Jesus ad dexteram
Patris, homo, etsi Deus; Adam novissimus,
etsi Sermo primarius; caro et sanguis, etsi nostris
<pb n="0869A"/>
puriora; idem tamen et substantia et forma, qua
ascendit; talis etiam descensurus, ut angeli adfirmant;
 agnoscendus scilicet eis qui illum convulneraverunt.
Hic <hi>sequester Dei atque hominum <note>(I Tim. II)</note>
          </hi> 
 appellatus, ex utriusque partis deposito
commisso sibi, carnis quoque depositum servat in
semetipso, arrhabonem summae totius. Quemadmodum
enim nobis <hi>arrhabonem spiritus <note>(II Cor.
V)</note>
          </hi> 
reliquit, ita et a nobis arrhabonem carnis
accepit, et vexit in coelum pignus totius summae
illuc quandoque redigendae. Securi estote,
caro et sanguis; usurpastis et coelum et regnum
Dei in Christo. Aut si negent vos in Christo, negent
et in coelo Christum, qui vobis coelum negaverunt
Ita <hi>nec corruptela,</hi> inquit, <hi>incorruptelam haereditati
<pb n="0869B"/>
habebit;</hi> non ut carnem et sanguinem existimes corruptelam,
quando ipsa sint potius obnoxia corruptelae
per mortem scilicet (siquidem mors est, quae carnem
et sanguinem non modo corrumpit, verum etiam
consumit); sed, quoniam opera carnis et sanguinis
non posse consequi regnum Dei edixerat, quo magis
hoc exaggeraret, ipsi quoque corruptelae, id est morti,
cui carnis et sanguinis opera proficiunt, haereditatem
incorruptelae ademit. Nam et paulo post, ipsius mortis
quodam modo mortem expressit: <hi>Devorata est
mors,</hi> dicens <note>(I Cor. XV)</note>, <hi>in contentionem</hi>. <hi>Ubi est,
mors, aculeus tuus? ubi est, mors, contentio tua?
Aculeus autem mortis delinquentia;</hi> haec erit corruptela: <hi>virtus autem delinquentiae, lex:</hi> 
 illa alia sine
dubio, quam constituit in membris suis militantem
<pb n="0869C"/>
adversus legem animi sui, ipsam scilicet vim delinquendi
contra voluntatem. Nam et supra <hi>novissimum
<pb n="0870A"/>
inimicum, mortem, evacuari</hi> ait. Hoc modo, nec
corruptela haereditatem incorruptelae consequetur,
id est, nec mors perseverabit. Quando,
et quomodo defectura? <hi>Cum in atomo, in momentaneo
oculi motu, in novissima tuba et mortui resurgent incorrupti.</hi> 
Qui hi, nisi qui ante corrupti, id est, corpora,
id est, caro et sanguis? <hi>Et nos demutabimur</hi>.
De qua habitudine, nisi in qua deprehendemur? <hi>Oportet enim corruptivum istud induere incorruptionem,
et mortale istud induere immortalitatem.</hi> 
Quid mortale, nisi caro? quid corruptivum, nisi sanguis?
Ac ne putes aliud sentire Apostolum providentem
tibi, et, ut de carne dictum intelligas, laborantem,
cum dicit, <hi>istud corruptivum,</hi> et, <hi>istud
mortale,</hi> cutem ipsam tenens, dicit. Certe <hi>istud</hi> nisi
<pb n="0870B"/>
de subjecto, nisi de comparenti pronuntiasse non potuit.
Demonstrationis corporalis est verbum. Aliud
autem corruptivum, aliud corruptela; et aliud
mortale, et aliud mortalitas. Aliud enim quod patitur,
aliud quod pati efficit. Ita, quae patiuntur corruptelam
et mortalitatem, caro scilicet et sanguis, ea
necesse est patiantur et incorruptelam et immortalitatem
.</p>
</div2>

<div2>
        <head>CAPUT LII.</head>
<p>Videamus jam nunc quo corpore venturos
mortuos disputet. Et bene, quod erupit statim ostendere,
quasi quis ejusmodi quaerat. <hi>Stulte,</hi> inquit, <hi>tu quod
seminas, non vivificatur</hi>, <hi>nisi mortuum fuerit.</hi> 
Hoc ergo jam de exemplo seminis constet, non aliam
<pb n="0870C"/>
vivificari carnem, quam ipsam quae erit mortua, et
ita sequentia relucebunt: nihil enim adversus regulam
<pb n="0871A"/>
exempli licebit intelligi. Nec, quia sequitur, <hi>Et quod seminas, non corpus quod futurum est, seminas,</hi> 
idcirco aliud ressurrecturum corpus, quam quod
moriendo seminatur, existimes; caeterum, excidisti
ab exemplo. Nunquam enim, frumento seminato, et
in terra dissoluto, hordeum erumpit, et non idipsum
genus grani eademque natura, et qualitas, et forma.
Denique, unde, si non idipsum? Et corruptela
enim ipsum est, dum ipsius est. Non enim et suggerit,
quomodo non quod futurum est corpus seminetur,
dicens: <hi>Sed nudum granum, si forte, frumenti,
aut alicujus ejusmodi; Deus autem dat illi corpus,
prout vult?</hi> Certe ei grano, quod nudum seminari ait.
Certe, inquis. Ergo salvum est, cui dare habet Deus
corpus. Quomodo autem salvum est, si nusquam est, si
<pb n="0871B"/>
non resurgit, si non idipsum resurgit? Salvum non est.
Si non est et salvum, accipere corpus a Deo non potest.
Sed enim salvum, omni modo constat. Ad quid
ergo dabit illi Deus, prout vult, corpus, habenti utique
proprium corpus illud nudum, nisi ut jam non
nudum resurgat? Ergo additum erit, quod corpori
seperstruitur; nec exterminatum illud, cui
superstruitur, sed augetur. Salvum est autem quod augetur.
Seritur enim solummodo granum sine folliculi
veste, sine fundamento spicae, sine munimento aristae,
sine superbia culmi; exurgit autem copia foeneratum,
compagine aedificatum, ordine structum, cultu munitum,
et usquequaque vestitum. Haec sunt ei corpus a
Deo aliud: in quod, non abolitione, sed ampliatione
mutatur. Et unicuique seminum suum corpus deputavit;
<pb n="0871C"/>
non suum, id est pristinum, ut tunc et illud suum
sit quod extrinsecus a Deo adquirit. Servi igitur exemplo,
et conserva speculum ejus carni, eamdem credens
fructificaturam, quae sit seminata; ipsam, etsi pleniorem
; non aliam, etsi aliter revertentem.
Accipiet enim et ipsa suggestum et ornatum, qualem
illi Deus voluerit superducere secundum merita.
Sine dubio ad hoc dirigit, <hi>non omnis caro, eadem
caro;</hi> non ad denegandam substantiae communionem,
sed praerogativae peraequationem; corpus honoris, non
generis, in differentiam redigens. In hoc et figurata
subjicit exempla animalium et elementorum. <hi>Alia
<pb n="0872A"/>
caro hominis,</hi> id est, servi Dei, qui vere homo est;
 <hi>alia jumenti,</hi> id est, ethnici, de quo et Propheta: <hi>Adsimilatus est,</hi> 
 inquit, <hi>homo irrationalibus jumentis;
alia caro volucrum</hi>, id est martyrum, qui ad superiora
conantur; <hi>alia autem piscium,</hi> id est, quibus
aqua baptismatis sufficit. Sic et de supercoelestibus
corporibus argumenta committit. <hi>Alia solis
gloria,</hi> id est, Christi; <hi>et alia lunae,</hi> id est Ecclesiae; <hi>et alia stellarum,</hi> 
 id est seminis Abrahae; <hi>et stella enim
a stella differt in gloria; corpora terrena et coelestia,</hi> 
Judaeus scilicet et Christianus. Caeterum, si non
figurate, satis vane mulorum et milvorum carnes, et
corpora coelestium luminum apposuit humanis,
non pertinentia ad conditionis comparationem, sicut
nec ad resurrectionis consecutionem. Postremo, cum
<pb n="0872B"/>
per haec differentiam gloriae, non substantiae, conclusisset: <hi>Sic,</hi> 
 inquit, <hi>et resurrectio mortuorum.</hi> Quomodo?
Non de alio aliquo, sel de sola gloria differens.
Rursus enim resurrectionem ad eamdem substantiam
revocans, et ad granum denuo spectans: <hi>Seminatur,</hi> 
 inquit, <hi>corruptela, resurgit incorruptela:
seminatur in dedecoratione, resurgit in gloria: seminatur
in infirmitate, resurgit in virtute: seminatur
corpus animale, resurgit spiritale.</hi> Certe non aliud
resurgit, quam quod seminatur; nec aliud seminatur,
quam quod dissolvitur humi; nec aliud dissolvitur
humi, quam caro: hanc enim sententia Dei elisit <note>(Gen., III)</note>:
 <hi>Terra es, et in terram ibis;</hi> quia et de
terra erat sumpta. Hinc et Apostolus concepit seminari
eam dicere, cum redhibetur in terram, quia et
<pb n="0872C"/>
seminibus sequestratorium terra est, illic deponendis,
et inde repetendis. Ideoque et reconsignat imprimens,
sic enim scriptum est; ne aliud existimes
esse seminari, quam <hi>in terram ibis, ex qua es
sumptus:</hi> sic ne alterius quam carnis, sic enim scriptum
est.</p>
</div2>

<div2>
        <head>CAPUT LIII.</head>
<p>Sed corpus animale animam quidem argumentantur,
ut illum a carne avocent recidivatum. Porro,
cum constet, fixumque sit, illud resurrecturum corpus,
quod fuerit seminatum, ad ipsius rei exhibitionem
provocabuntur. Aut ostendant animam seminatam
<pb n="0873A"/>
post mortem, id est mortuam, id est humi elisam,
disjectam, dissolutam, quod in illam a Deo decretum
non est; proponant corruptelam ejus, et dedecorationem,
infirmitatem, ut ipsius sit etiam exsurgere
in incorruptelam, et in gloriam, et in virtutem. Sed
enim in Lazaro, praecipuo resurrectionis exemplo,
caro jacuit in infirmitate, caro pene computruit in dedecorationem,
caro interim putuit in corruptionem;
et tamen Lazarus caro resurrexit, cum anima quidem,
sed incorrupta, quam nemo vinculis lineis strinxerat,
nemo in sepulcro collocarat, nemo jam foetere senserat,
nemo quatriduo viderat seminatam. Totum habitum,
totum exitum Lazari, omnium quoque caro hodie experitur,
anima vero nullius. In qua ergo stylus
Apostoli comparet, de qua eum loqui constat, ea erit
et corpus animale, cum seminatur, et spiritale, cum
<pb n="0873B"/>
suscitatur. Nam ut ita intelligas, manum adhuc
porrigit, aeque de ejusdem Scripturae auctoritate, factum
retexens primum hominem Adam in animam viventem.
Si Adam homo primus, caro autem
homo ante animam, sine dubio caro erit facta in
animam viventem; facta porro in animam,
cum esset corpus, utique animale corpus est
facta. Quid eam appellari velint, quam quod per animam
facta est, quam quod ante animam non fuit,
quam quod post animam non erit, nisi cum resurgit?
Recepta enim anima, rursus animale corpus efficitur,
ut fiat spiritale: non enim resurgit, nisi quod fuit.
Ita, unde carni competit corpus animale dici, inde
animae nullo modo competit. Caro enim ante corpus,
quam animale corpus. Animata enim, postea facta est
<pb n="0873C"/>
corpus animale. Anima vero, etsi corpus, tamen,
quia ipsa est corpus non animatum, sed animans potius,
animale corpus non potest dici, nec fieri quod
facit. Alii enim accidens facit illud animale;
non accidens autem alii, quomodo se faciet animale?
Sicut ergo ante animale corpus, caro recipiens
animam; ita et postea spiritale, induens spiritum.
<pb n="0874A"/>
Hunc ordinem Apostolus disponens, in Adam quoque
et in Christo eum merito distinguit, ut in capitibus
distinctionis ipsius. Et cum Christum novissimum
Adam appellat, hinc eum recognosce ad carnis, non
ad animae resurrectionem omnibus doctrinae viribus
operatum. Si enim et primus homo Adam caro, non
anima, qui denique in animam vivam factus est;
et novissimus Adam Christus, ideo Adam, quia homo;
ideo homo, quia caro, non quia anima. Atque ita subjungit: <hi>Non primum quod spiritale, sed quod animal;
postea quod spiritale,</hi> 
 secundum utrumque Adam. Ecquid
 tibi videtur corpus animale, et corpus spiritale
in eadem carne distinguere, cujus distinctionem
in utroque Adam, id est, in utroque homine praestruxit?
Ex qua enim substantia pariant inter
<pb n="0874B"/>
se Christus et Adam? Scilicet ex carne, licet et ex
anima; sed carnis nomine homo uterque sunt.
Prior enim caro homo. Ex illa et ordinem admittere
potuerunt, ut alter primus, alter novissimus homo, id
est Adam, deputarentur. Caeterum, diversa in ordinem
disponi non possunt de substantia duntaxat; de
loco enim, aut tempore, aut conditione, forsitan possint.
Hic autem de substantia carnis, primus et novissimus
dicti sunt: sicut et rursus primus homo de terra,
et secundus de coelo; quia etsi de coelo secundum
spiritum, sed homo secundum carnem. Itaque, cum
carni conveniat ordo in utroque Adam, non animae,
ut primus homo in animam vivam, novissimus
in spiritum vivificantem, distincti sint; aeque distinctio
eorum carni distinctionem praejudicavit, ut de carne
sit dictum: <hi>Non primum quod spiritale, sed quod animale,
<pb n="0874C"/>
postea quod spiritale;</hi> atque ita eadem sit et supra
intelligenda, et quae seminetur corpus animale, et
quae resurgat corpus spiritale; quia non primum quod
spiritale, sed quod animale; quia primus Adam in
animam, novissimus Adam in spiritum. Totum de homine;
totum de carne, quando de homine. Quid ergo
dicemus? Nonne et nunc habet caro spiritum ex fide?
<pb n="0875A"/>
Ut quaerendum sit, quomodo corpus animale dicatur
seminari. Plane accepit et hic spiritum caro,
sed arrhabonem; animae autem non arrhabonem, sed
plenitudinem. Itaque etiam propterea majoris substantiae
nomine animale corpus nuncupata est, in qua
seminatur, futura proinde per plenitudinem spiritus
insuper spiritale, in qua resuscitatur. Quid mirum, si
magis inde vocitata est, unde conferta est, quam unde
respersa?</p>
</div2>

<div2>
        <head>CAPUT LIV.</head>
<p>Ita de vocabulorum occasionibus plurimum quaestiones
subornantur, sicut et de verborum communionibus.
Nam, quia et illud apud Apostolum positum
est: <hi>Uti devoretur mortale a vita:</hi> caro scilicet; devorationem
quoque ad perditionem, scilicet carnis, arripiunt:
<pb n="0875B"/>
quasi non bilem et dolorem dicamur devorare,
id est, abscondere, ac tegere, et intra nosmetipsos
continere. Denique, cum et illud scriptum sit: <hi>Oportet mortale hoc induere immortalitatem;</hi> 
 ostenditur
quomodo mortale devoretur a vita, dum indutum immortalitate
absconditur, et tegitur, et intus continetur;
non dum absumitur, et amittitur. Ergo et mors, inquis,
salva erit, cum fuerit devorata. Ideo discerne
pro sensibus communionem verborum, et integre
intelliges. Aliud enim mors, et aliud mortale.
Aliter itaque devorabitur mors, et aliter mortale.
Mors non capit immortalitatem, mortale autem capit.
Denique et scriptum est, quod <hi>necesse</hi> sit <hi>mortale hoc
induere immortalitatem.</hi> Quomodo ergo capit? Dum devoratur
a vita. Quomodo devoratur a vita? Dum recipitur,
<pb n="0875C"/>
et redigitur, et includitur in ipsam. Caeterum,
mors merito in interitum devoratur, quia
et ipsa in hoc devorat. Devoravit, inquit, mors
invalescendo, et ideo devorata est in contentionem.
 <hi>Ubi est, mors, aculeus tuus? ubi est, mors, contentio
tua?</hi> Proinde et vita, mortis scilicet aemula, per contentionem
devorabit in salutem, quod per contentionem
 devoraverat mors in interitum.</p>
</div2>

<div2>
        <head>CAPUT LV.</head>
<p>Quamquam igitur resurrecturam carnem probantes,
<pb n="0876A"/>
hoc ipso non aliam resurrecturam probemus, quam
de qua agitur; tamen singulae quaestiones, et caussae
earum, proprios quoque flagitant congressus,
licet aliunde jam caesae. Interpretabimur itaque plenius
et vim et rationem demutationis, quae ferme subministrat
alterius carnis resurrecturae praesumptionem;
quasi demutari, desinere sit in totum, et de pristino
perire. Discernenda est autem demutatio ab omni
argumento perditionis. Aliud enim demutatio, aliud
perditio. Porro non aliud, si ita demutabitur caro,
ut pereat. Peribit autem demutata, si non ipsa permanserit
in demutatione, quae exhibita fuerit in
resurrectione. Quemadmodum enim perit, si non resurgit;
ita, etsi resurgit quidem, verum in demutationem
subducitur, aeque perit. Aeque enim non erit,
<pb n="0876B"/>
ac si non resurrexerit. Et quam ineptum, si in
hoc resurgit, ut non sit! quae potuit non resurrexisse,
nec esse; quia non esse jam coeperat. Non miscebuntur
omnino diversa, mutatio atque perditio,
operibus utique diversa: perdit haec, illa mutat.
Quomodo ergo, quod perditum est, mutatum non
est; ita quod mutatum est, perditum non est. Perisse
enim, est in totum non esse quod fuerit; mutatum
esse, aliter esse est. Porro, dum aliter est, idipsum
potest esse: habet enim esse quod non perit.
Mutationem enim passum est, non perditionem.
Atque adeo potest et demutari quid, et ipsum esse
nihilominus; ut et totus homo in hoc aevo substantia
quidem ipse sit, multifariam tamen demutetur, et
habitu, et ipsa corpulentia, et valetudine, et conditione,
<pb n="0876C"/>
et dignitate, et aetate, studio, negotio, artificio,
facultatibus, sedibus, legibus, moribus; nec quicquam
tamen amittat hominis; nec ita alius efficiatur,
ut cesset idem esse: imo nec alius efficiatur,
sed aliud. Hanc formam demutationis
divina etiam documenta testantur. Mutatur Mosi manus
et quidem ad instar emortuae, exsanguis, et ex
albida frigida; sed et recepto calore, et refuso
colore, eadem caro et sanguis est. Mutatur postea et
facies ejusdem, incontemplabili claritate. Sed
Moses erat proinde, qui non videbatur. Sic et
<pb n="0877A"/>
Stephanus angelicum jam fastigium induerat, sed
non alia genua lapidationi succiderant. Dominus
quoque in secessu montis etiam vestimenta luce mutaverat,
 sed liniamenta Petro agnoscibilia servaverat:
ubi etiam Moyses et Helias, alter in imagine
carnis nondum receptae, alter in veritate nondum
defunctae, eamdem tamen habitudinem corporis etiam
in gloria perseverare docuerant. De quo exemplo
instructus et Paulus: <hi>Qui transfigurabit</hi>, inquit, <hi>corpus humilitatis nostrae, conformale corpori gloriae
suae.</hi> 
 Quod si et transfigurationem et conversionem
in transitum substantiae cujusque defendis, ergo et
Saul in alium virum conversus, de corpore suo
excessit, et ipse Satanas, cum in angelum lucis transfiguratur,
qualitatem suam amittit: non opinor. Ita
<pb n="0877B"/>
et in resurrectionis eventum mutari, converti,
reformari licebit cum salute substantiae.</p>
</div2>

<div2>
        <head>CAPUT LVI.</head>
<p>Etenim quam absurdum, quam vero et iniquum,
utrumque autem quam Deo indignum, aliam substantiam
operari, aliam mercede dispungi; ut haec
quidem caro per martyria lanietur, alia vero coronetur;
item e contrario, haec quidem caro in spurcitiis
volutetur, alia vero damnetur! Nonne praestat omnem
semel fidem a spe resurrectionis abducere, quam de
gravitate atque justitia Dei ludere? Marcionem pro
Valentino resuscitari! quando neque mentem, neque
memoriam, neque conscientiam hominis hodierni
credibile sit aboleri per indumentum illud mutatorium
immortalitatis et incorruptelae, vacaturo scilicet emolumento
<pb n="0877C"/>
et fructu resurrectionis, et statu divini utrobique
judicii. Si non meminerim me esse qui merui,
quomodo gloriam Deo dicam? quomodo canam illi
novum canticum, nesciens me esse qui gratiam Deo
debeam? Cur autem solius carnis demutatio excipitur,
non et animae simul, quae in omnibus praefuit carni?
quale est, ut eadem anima, quae in hac carne totum
vitae ordinem decucurrit, quae in hac carne Deum
<pb n="0878A"/>
didicit, et Christum induit, et spem salutis seminavit,
in alia, nescio qua, metat fructum? Nae illa gratiosissima
caro, cui gratis vita constabit. Quod si non et
anima mutabitur, jam nec animae resurrectio est; nec
ipsa enim resurrexisse credetur, si non alia resurrexerit.</p>
</div2>

<div2>
        <head>CAPUT LVII.</head>
<p>Hinc jam illa vulgaris incredulitatis argutia est:
Si, inquiunt, ipsa eadamque substantia revocatur cum
sua forma, linea, qualitate, ergo et cum insignibus
suis reliquis: itaque et caeci, et claudi, et paralytici,
et ut quis insignis excesserit, ita et revertetur.
Quid nunc? et si ita, dedignaris tantam gratiam qualiscumque
a Deo consequi? Non enim et nunc, animae
solius admittens salutem, dimidiatis hominibus eamdem
<pb n="0878B"/>
 adscribis? Quid est credere resurrectionem,
nisi integram credere? Si enim caro de dissolutione
reparabitur, multo magis de vitiatione revocabitur.
Minoribus majora praescribunt. Cujuscumque
membri detruncatio, vel obtusio, nonne mors membri
est? Si universalis mors resurrectione rescinditur,
quid portionalis? Si demutamur in gloriam, quanto
magis in incolumitatem! Vitiatio corporum accidens
res est; integritas propria est: in hac nascimur.
Etiamsi in utero vitiemur, jam hominis est passio.
Prius est genus, quam casus. Quomodo vita confertur
a Deo, ita et refertur. Quales eam accipimus, tales et
recipimus. Naturae, non injuriae reddimur. Quod nascimur,
non quod laedimur, reviviscimus. Si non
integros Deus suscitat, non suscitat mortuos. Quis
<pb n="0878C"/>
enim mortuus integer, etsi integer moritur? Quis
incolumis, qui exanimis? quod corpus inlaesum, cum
interemptum, cum frigidum, cum expallidum, cum
edurum, cum cadaver? Quando magis homo debilis,
nisi cum totus? quando magis paralyticus, nisi
cum immobilis? Ita, nihil aliud est mortuum resuscitari,
quam integrum fieri; ne ex ea parte mortuus
adhuc sit, ex qua non resurrexerit. Idoneus Deus
<pb n="0879A"/>
reficere quod fecit. Hanc suam et potestatem et liberalitatem
satis jam in Christo spopondit, imo et ostendit
non tantum resuscitatorem carnis, verum etiam
redintegratorem. Atque adeo et Apostolus: <hi>Et mortui,</hi> 
inquit <note>(I Cor., XV)</note>, <hi>resurgent incorrupti.</hi> Quomodo,
nisi integri, qui retro corrupti, tam vitio valetudinis,
quam et senio sepulturae? Nam et supra,
utrumque proponens, oportere et corruptivum istud
induere incorruptelam, et mortale istud immortalitatem,
non iteravit sententiam, sed differentiam demandavit.
Immortalitatem enim ad rescissionem mortis,
incorruptelam ad obliterationem corruptelae dividendo,
alteram ad resurrectionem, alteram ad redintegrationem
temperavit. Puto autem, et Thessalonicensibus
omnis substantiae integritatem repromisit.
<pb n="0879B"/>
Itaque nec in posterum timebuntur corporum labes.
Nihil poterit amittere integritas, vel conservata,
vel restituta, ex quo illi etiam, si quid amiserat, redditur.
Praescribens enim adhuc easdem passiones
obituram carnem, si eadem resurrectura dicatur,
naturam adversus Dominum suum temere defendis,
legem adversus gratiam impie asseris: quasi Domino
Deo non liceat et mutare naturam, et sine lege
servare. Quomodo ergo legimus <note>(Matth., XIX)</note>:
 « <hi>Quae impossibilia apud homines, possibilia apud Deum
sunt</hi>, et <note>(I Cor., I)</note>, <hi>Stulta mundi elegit Deus, ut
sapientiam mundi confundat?</hi> »  Oro te, si famulum
tuum libertate mutaveris, quia eadem caro atque
anima permanebunt, quae flagellis et compedibus, et
stigmatibus, obnoxiae retro fuerant, idcircone illa
<pb n="0879C"/>
eadem pati oportebit? Non opinor. Atquin et vestis
albae nitore, et aurei annuli honore, et patroni
nomine, ac tribu mensaque honoratur. Permitte hanc
et Deo potestatem, per vim demutationis illius
conditionem, non naturam reformandi, dum et passiones
auferuntur, et munitiones conferuntur. Ita
<pb n="0880A"/>
manebit quidem caro etiam post resurrectionem,
eatenus passibilis qua ipsa, qua eadem; ea tamen
impassibilis, qua in hoc ipsum manumissa a Domino,
ne ultra pati possit</p>
</div2>

<div2>
        <head>CAPUT LVIII.</head>
<p> <hi>Jocunditas</hi>, inquit Esaias <note>(Is., XXXV)</note>, <hi>aeterna
super caput eorum.</hi> Nihil aeternum, nisi post resurrectionem. <hi>Aufugit,</hi> 
 inquit, <hi>dolor et moeror, et gemitus, ab
illis.</hi> Proinde et Joanni Angelus <note>(Apoc., XVII)</note>: <hi>Et
delebit Deus omnem lacrymam ab oculis eorum</hi> Utique
ex iisdem oculis qui retro fleverant, quique adhuc
flere potuissent, si non omnem lacrymae imbrem indulgentia
divina siccaret. Et rursus <note>(Apoc., XI)</note>: <hi>Deus enim delebit omnem lacrymam ab oculis eorum, et
mors hactenus.</hi> 
 Igitur et corruptela hactenus; proinde
<pb n="0880B"/>
per incorruptelam fugata, quemadmodum mors
per immortalitatem. Si dolor, et moeror, et gemitus,
ipsaque mors ex laesuris et animae et carnis obvevient,
quomodo auferentur, nisi cessaverint caussae,
scilicet laesurae carnis atque animae? ubi casus adversi
apud Deum, aut ubi incursus infesti apud Christum?
ubi daemonic impetus apud Spiritum Sanctum, jam
et ipso diabolo cum angelis suis ignibus merso? Ubi
necessitas, aut quod dicitur fortuna, vel fatum? quae
resuscitatis plaga post veniam? quae reconciliatis ira
post gratiam? quae infirmitas post virtutem? quae imbecillitas
post salutem? Quod vestimenta et calciamenta
filiorum Israelis quadraginta illis annis
indetrita et inobsoleta manserunt; quod et in ipsis
corporibus ungulum et capillorum facilia crementa
<pb n="0880C"/>
habilitatis et dignitatis justitia defixit, ne etiam enormitas
corruptelae deputaretur: quod Babylonii
ignes, trium fratrum nec tiaras, nec sarabaras,
quamquam Judaeis alienas, laeserunt; quod Jonas
devoratus a bellua maris, in cujus alvo naufragia digerebantur,
triduo post incolumis expuitur; quod hodie
<pb n="0881A"/>
Enoch et Elias nondum resurrectione dispuncti, quia
nec morte functi, qua tamen de orbe translati, et hoc
ipso jam aeternitatis candidati, ab omni vitio, et ab
omni damno, et ab omni injuria et contumelia immunitatem
 carnis ediscunt, cuinam fidei testimonium
signant, nisi qua credi oportet, haec futurae integritatis
esse documenta? Figurae enim nostrae fuerunt,
Apostolo auctore, quae scripta sunt, ut et Dominum
potentiorem credamus omni corporum lege, et carnis
magis utique conservatorem, cujus etiam vestimenta,
etiam calciamenta protexit.</p>
</div2>

<div2>
        <head>CAPUT LIX.</head>
<p>Sed futurum, inquis, aevum alterius est dispositionis
et aeternae; igitur hujus aevi substantiam non aeternam
diversa possidere non posse. Plane, si homo propter
<pb n="0881B"/>
dispositionem futuram, et non dispositio propter hominem.
Sedenim Apostolus scribens <note>(I Cor., III, 22)</note>: <hi>Sive mundus, sive vita, sive mors, sive futura, sive
praesentia, omnia vestra sunt,</hi> 
 eosdem constituit haeredes
etiam futurorum. Nihil tibi largitur Esaias dicens <note>(Is., XL, 5, 6)</note>:
 <hi>Omnis caro foenum;</hi> et alibi: <hi>Et
videbit omnis caro salutare Domini</hi>. Exitus, non
substantias distinxit. Quis enim judicium Dei non in
sententia duplici statuit, salutis et poenae? Omnis igitur
caro foenum, quae igni destinatur; et omnis caro
videbit salutare Domini, quae saluti ordinatur. Ego
me scio neque alia carne adulteria commisisse,
neque nunc alia carne ad continentiam eniti. Si quis
est bina pudenda circumferens, potest jam et demere
foenum carnis immundae, et solam sibi reservare,
<pb n="0881C"/>
quae visura sit Domini salutare. Sed cum idem
Prophetes etiam nationes ostendat, nunc deputatas
velut pulverem et salivam, nunc speraturas et credituras
in nomen et in brachium Domini, numquid
et de nationibus fallimur? et aliae quidem sunt
crediturae, aliae in pulverem deputatae, ex diversitate
substantiae? Sed et Christus intra oceanum,
et de isto coelo quod nobis incubat,
verum lumen nationibus offulsit; et ipsi Valentiniani
<pb n="0882A"/>
hic errare didicerunt; nec alia erit forma nationum
credentium, nisi quae et non credentium, de carne,
de anima. Sicut ergo easdem nationes non genere,
sed sorte distinxit; ita et carnes, quae in ipsis
nationibus una substantia est, non materia, sed mercede
disjunxit.</p>
</div2>

<div2>
        <head>CAPUT LX.</head>
<p>Ecce autem, ut adhuc controversiam exaggerent,
carni maxime eidem, de officiis quoque membrorum
argumentantur, aut et ipsa dicentes permanere
debere in suis operibus et fructibus, ut eidem corpulentiae
adscripta; aut, quia constet discessura esse
officia membrorum, corpulentiam quoque eradant:
cujus scilicet perseverantia credenda non sit utique
sine membris, quia nec membra credenda sint sine
<pb n="0882B"/>
officiis. Quo enim jam, inquiunt, spelunca haec oris,
et dentium statio, et gulae lapsus, et compitum
stomachi, et alvi gurges, et intestinorum perplexa
proceritas, cum esui et potui locus non erit? Quo
hujusmodi membra admittunt, subigunt, devolvunt,
dividunt, digerunt, egerunt? quo manus ipsae et pedes
et operarii quique artus, cum victus etiam cura
cessabit? quo renes conscii seminum, et reliqua genitalium
utriusque sexus, et conceptuum stabula, et
uberum fontes, decessuro concubitu, et foetu,
et educatu? postremo, quo totum corpus, totum scilicet
vacaturum? Ad haec ergo praestruximus, non
oportere committi futurorum atque praesentium dispositiones,
intercessura tunc demutatione: et nunc
superstruimus officia ista membrorum necessitatibus
<pb n="0882C"/>
vitae hujus eo usque consistere, donec et ipsa vita
transferatur a temporalitate in aeternitatem, sicut animale
corpus in spiritale, dum <hi>mortale istud induet
immortalitatem, et corruptivum istud incorruptelam <note>(I Cor. XV)</note>
          </hi>;
et ipsa autem liberata tunc vita a necessitatibus,
liberabuntur et membra ab officiis; nec
ideo non erunt necessaria. Licet enim officiis liberentur,
 sed judiciis retinentur; ut <hi>quis referat
per corpus, prout gessit <note>(II Cor. V)</note>
          </hi>. Salvum enim hominem
<pb n="0883A"/>
tribunal Dei exigit; salvum vero sine membris
non licet eum, ex quorum non officiis, sed
substantiis constat. Nisi forte, et navem sine carina,
sine prora, sine puppi, sine compaginis totius incolumitate
salvam adseverabis. Et tamen navem
procella dissipatam, vel carie dissolutam, redactis et
recuratis omnibus membris, eamdem saepe conspeximus
etiam titulo restitutionis gloriantem. De Dei artificio,
et arbitrio, et jure, torquemur? Porro, si dives
Dominus et liberalis, adfectui aut gloriae suae
praestans solam navis restitutionem, hactenus eam
voluerit operari, idcirco tu negabis necessariam
illi compaginem pristinam, ut exinde jam vacaturam,
cum soli saluti navis sine operatione conveniat?
Igitur hoc tantummodo discere sufficit, an Dominus,
<pb n="0883B"/>
hominem saluti destinando, carnem destinarit, an
eamdem velit denuo esse, quam non debebis ex
futura membrorum vacatione praescribere denuo esse
non posse. Licet enim esse quid denuo, et nihilominus
vacare; nec potest autem dici vacare, si non sit.
At enim si sit, poterit et non vacare: nihil enim
apud Deum vacabit.</p>
</div2>

<div2>
        <head>CAPUT LXI.</head>
<p>Sed accepisti, homo, os ad vorandum atque potandum:
cur non potius ad eloquendum, ut a caeteris
animalibus distes? cur non potius ad praedicandum
Deum, ut etiam hominibus antistes? Denique,
Adam ante nomina animalibus enuntiavit, quam de
arbore decerpsit; ante etiam prophetavit, quam voravit.
 Sed accepisti dentes ad macellum corrodendum
<pb n="0883C"/>: 
cur non potius ad omnem hiatum et rictum
tuum coronandum? cur non potius ad pulsus linguae
temperandos, ad vocis articulos offensione signandos?
Denique et edentulos audi et vide, ut honori
<pb n="0884A"/>
 oris, et organum dentium quaeras. Forata
sunt inferna in viro et in foemina, nimirum qua libidines
fluitent: cur non magis qua potuum defruta
colentur? Est adhuc foeminis intus, quo semina
congerantur: an quo sanguinis onera secedant, quem
pigrior sexus discutere non sufficit? Dicenda enim
et haec, quatenus, quae volunt et quorum volunt, et
qualiter volunt, officia membrorum ludibriose, de
industria suffundendae resurrectionis, oblatrant; non
recogitantes, ipsas prius caussas necessitatis tunc vacaturas,
cibi famem, et potus sitim, et concubitus genituram,
et operationis victum. Sublata enim morte,
neque victus fulcimenta ad praesidia vitae, neque generis
supparatura gravis erit membris. Caeterum, et
hodie vacare intestinis et pudendis licebit. Quadraginta
<pb n="0884B"/>
diebus Moses et Helias jejunio functi, solo Deo
alebantur. Jam tunc enim dedicabatur, <hi>Non in pane
vivet homo, sed in Dei verbo.</hi> Ecce virtutis futurae liniamenta.
Nos quoque, ut possumus, os cibo excusamus;
etiam sexum a congressione subducimus. Quot
spadones voluntarii? quot virgines Christo maritatae?
quot steriles utriusquae naturae, infructuosis genitalibus
structi? Nam si et hic jam vacare est et officia
et emolumenta membrorum temporali vacatione, ut
in temporali dispositione, nec homo tamen minus
salvus est; proinde homine salvo, et quidem magis
tunc, ut in aeterna dispositione, magis non desiderabimus,
quae jam hic non desiderare consuevimus.</p>
</div2>

<div2>
        <head>CAPUT LXII.</head>
<p>
          <pb n="0884C"/>Sed huic disceptationi finem Dominica pronuntiatio
imponit. <hi>Erunt,</hi> inquit <note>(Matth. XXII)</note>, <hi>tanquam
angeli.</hi> Si non nubendo, quia nec moriendo, utique
nec ulli simili necessitati succidendo corporalis
<pb n="0885A"/>
conditionis. Quia et angeli aliquando tanquam homines
fuerunt, edendo et bibendo, et pedes lavacro porrigendo:
humanam enim induerant superficiem, salva
intus substantia propria. Igitur, si angeli, facti tanquam
homines, in eadem substantia spiritus carnalem
tractationem susceperunt, cur non et homines,
facti tanquam angeli, in eadem substantia carnis spiritalem
subeant dispositionem, non magis solennibus
carnis obnoxii sub angelico indumento, quam angeli
tunc solennibus spiritus sub humano? Nec ideo
non permansuri in carne, quia non et in solennibus
carnis: cum nec angeli ideo non et in spiritu permanserint,
quia non et in solemnibus spiritus.
Denique, non dixit, <hi>Erunt angeli,</hi> ne homines negaret:
sed, <hi>tanquam angeli,</hi> ut homines conservaret.
<pb n="0885B"/>
Non abstulit substantiam, cui similitudinem attribuit.</p>
</div2>

<div2>
        <head>CAPUT LXIII.</head>
<p> Resurget igitur caro, et quidem omnis, et
quidem ipsa, et quidem integra. In deposito est ubicumque
apud Deum, per fidelissimum sequestrem
Dei et hominum Jesum Christum, qui et homini
Deum, et hominem Deo reddet, carni spiritum, et
spiritui carnem. Utrumque jam in semetipso faederavit,
sponsam sponso, et sponsum sponsae comparavit.
Nam et si animam quis contenderit sponsam,
vel dotis nomine sequetur animam caro. Non erit
anima prostituta, ut nuda suscipiatur a sponso: habet
instrumentum, habet cultum, habet mancipium
suum carnem; ut collactanea comitabitur. Sed
<pb n="0885C"/>
caro est sponsa, quae et in Christo Jesu spiritum
sponsum per sanguinem pacta est. Hujus interitum
quem putas, secessum scias esse. Non sola anima
seponitur; habet et caro secessus suos interim,
in aquis, in ignibus, in alitibus, in bestiis. Cum
in haec dissolvi videtur, velut in vasa transfunditur.
Si etiam ipsa vasa defecerint, cum de illis quoque
effluxerit, in suam matricem terram quasi per ambages
<pb n="0886A"/>
resorbetur, ut rursus ex illa repraesentetur Adam,
auditurus a Domino: <hi>Ecce Adam quasi unus
ex nobis factus est:</hi> vere tunc compos mali quod evasit,
et boni quod invasit. Quid, anima, invides
carni? nemo tam proximus tibi, quem post Dominum
diligas: nemo magis frater tuus, quae tecum etiam in
Deo nascitur. Tu potius illi exorare debueras resurrectionem;
per te, si forte, deliquit. Sed nihil mirum
si odisti, cujus auctorem quoque respuisti; quam
et in Christo, aut negare, aut mutare consuevisti.
Proinde et ipsum Sermonem Dei, qui caro factus est,
vel stylo vel interpretatione corrumpens, arcana
etiam apocryphorum superducens, blasphemiae fabulas.
At enim Deus omnipotens, adversus haec incredulitatis
et perversitatis ingenia providentissima gratia
<pb n="0886B"/>
sua <hi>effundens in novissimis diebus de suo Spiritu in omnem
carnem, in servos suos et ancillas <note>(Joel. II, 28, 29)</note>
          </hi>,
et fidem laborantem resurrectionis carnalis animavit,
et pristina instrumenta manifestis verborum et sensuum
luminibus, ab omni ambiguitatis obscuritate
purgavit. Nam quia <hi>haereses esse oportuerat, ut probabiles
quique manifestarentur <note>(I Cor., XI, 19)</note>
          </hi>; hae autem
sine aliquibus occasionibus Scripturarum audere
non poterant; idcirco pristina instrumenta quasdam
materias illis videntur subministrasse, et ipsas
quidem iisdem literis revincibiles. Sed, quoniam
nec dissimulare Spiritum Sanctum oportebat, quo
minus et ejusmodi eloquiis superinundaret, quae nullis
haereticorum versutiis semina subspargerent, imo
et veteres eorum cespites vellerent; idcirco jam
<pb n="0886C"/>
omnes retro ambiguitates, et quas volunt parabolas,
aperta atque perspicua totius sacramenti praedicatione
discussit, per novam prophetiam de Paracleto inundantem;
cujus si hanseris fontes, nullam poteris sitire
doctrinam, nullus te ardor exuret quaestionum;
resurrectionem quoque carnis usquequaque potando,
refrigerabis.
</p>

</div2>
    </body>
  </text>
</TEI>