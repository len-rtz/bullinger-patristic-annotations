<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Scorpiace adversus Gnosticos</title>
              <author ref="http://viaf.org/viaf/100226395">Tertullianus<date>150-230</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1844</date>
              </publicationStmt>
          <seriesStmt>
           <title>Patrologia Latina, vol. 2</title>
           <idno>Tertul.ScAdGn</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div2>
        <head>ARGUMENTUM.</head>

<pb n="0121A"/>
<p> <hi>Gnosticos adoritur, qui martyrium tollebant: illius
utilitatem necessitatemque probat. Scorpiace sive
Scorpiacum liber hic vocatur, quoniam Scorpiorum
in morem latenter simplicioribus imponerent, dicebantque
Deum sanguinem Christianorum non sitire,
nec Christum de morte nostra salutem exspectare.</hi> EDIT. VENET.</p>
</div2>

<div2>
        <head>CAPUT PRIMUM.</head>
<p>Magnum de modico malum scorpios terra
suppurat: tot venena, quot genera; tot pernicies,
quot et species; tot dolores, quot et colores,
Nicander scribit et pingit: et tamen unus
omnium violentiae gestus nocere de cauda; quae cauda
erit, quodcumque de postumo corporis propagatur,
et verberat. Proinde scorpii series illa
<pb n="0121B"/>
nodorum, venenata intrinsecus venula subtilis, arcuato
<pb n="0122A"/>
impetu surgens, hamatile spiculum in summo
tormenti ratione stringit; unde et bellicam
machinam, retractu tela vegetantem, de scorpio
nominant. Id spiculum, et fistula est, patula
tenuitate in vulnus et virus, qua figit effundit.
Familiare periculi tempus aestas; Austro et
Africo saevitia velificat. In remediis naturalia
plurima; aliquid et magia circumligat, medicina
cum ferro et poculo occurrit. Nam et praebibunt
quidam, festinando tutelam; sed concubitus
exhaurit, et denuo sitiunt. Nobis fides
praesidium, si non et ipsa percutitur diffidentia signandi
statim et adjurandi, et urgendi 
bestiae calcem: hoc denique modo etiam ethnicis
saepe subvenimus; donati a Deo ea potestate,
quam Apostolus dedicavit <note>(Act., XXVIII)</note>, cum
<pb n="0122B"/>
morsum viperae sprevit. Quid ergo promittit stylus
<pb n="0123A"/>
iste, si fides de suo tuta est? Ut et alias de
suo tuta sit, cum suos scorpios patitur.
Acerba mediocritas et istis, et genus varium, et
uno modo armantur, et certo tempore subornantur,
nec alio quam ardoris. Hoc apud Christianos
persecutio est. Cum igitur fides aestuat, et Ecclesia
exuritur de figura rubi, tunc Gnostici erumpunt,
tunc Valentiniani proserpunt, tunc omnes martyriorum
refragatores ebulliunt, calentes
et ipsi offendere, figere, occidere. Nam quod sciant
multos simplices ac rudes, tum infirmos, plerosque
vero in ventum, et si placuerit, christianos,
nunquam magis adeundos sapiunt, quam cum
aditus animae formido laxavit; praesertim cum aliqua
atrocitas fidem martyrum coronavit. Itaque primo
<pb n="0123B"/>
 trahentes adhuc caudam de affectibus applicant,
aut quasi in vacuum flagellant. Haeccine
pati homines innocentes? ut putes fratrem,
aut de melioribus ethnicum? Siccine tractari sectam
nemini molestam? Dehinc adigunt, perire homines
sine caussa. Perire enim, et sine caussa, prima
fixura. Exinde jam caedunt. Sed nesciunt simplices
animae, quid, quomodo scriptum sit, ubi, et quando,
et coram quibus confitendum, nisi quod nec simplicitas
<pb n="0124A"/>
ista, sed vanitas, imo dementia, pro Deo mori.
Et: Quis me salvum faciat, si is occidet, qui
salvum facere debebit? Semel Christus pro nobis
obiit, semel occisus est ne occideremur. Si vicem repetit,
nunc et ille salutem de mea nece exspectat?
An Deus hominum mundi sanguinem flagitat, maxime
si <hi>taurorum et hircorum <note>(Ps., LIX, 13)</note>
          </hi> recusat? Certe <hi>peccatoris poenitentiam mavult quam mortem 
 <note>(Ezech.
XVIII, 23)</note>
          </hi>. Et quomodo non peccatorum desiderat
mortem? Haec, et si qua alia admenta haereticorum
venenorum, quem non vel in scrupulum
figant, si non in exitium? vel in bilem, si
non in mortem? At tu, fides si vigilat, ibidem
scorpio pro solea anathema illidito, et relinquito in
suo sopore morientem. Caeterum, si plagam
<pb n="0124B"/>
satiaverit, intimat virus, et properat in viscera; statim
omnes pristini sensus retorpescunt, sanguis animi
gelascit, carne spiritus exolescit, nausea
nominis inaccrescit. Jam et ipsa mens sibi
quo vomat quaerit. Atque ita semel infirmitas quae
percussa est, sauciatam fidem vel in haeresim,
vel in saeculum exspirat. Et nunc praesentia rerum est
medius ardor ipsa canicula persecutionis: ab ipso
scilicet cynocephalo. Alios ignis, alios gladius, alios
<pb n="0125A"/>
bestiae Christianos probaverunt. Alii fustibus interim
et ungulis insuper degustata martyria in carcere
esuriunt. Nos ipsi ut lepores, destinata venatio,
de longinquo obsidemur, et haeretici ex more grassantur.
Itaque tempus admonuit adversus nostrates
bestiolas (promptam) mederi theriacam
stylo temperare; qui legeris, biberis. Non amarum
potio. Si <hi>eloquia Domini dulcia super mella et favos <note>(Ps. XVIII, 7)</note>
          </hi>,
inde pigmenta sunt; si <hi>lacte et
melle</hi> promissio Dei manat, hoc sapiunt quae illuc
faciunt. <hi>Vae autem qui dulce in amarum, et lumen in
tenebras convertunt <note>(Is. V, 20)</note>
          </hi>. Perinde enim et qui
martyriis refragantur, salutem perditionem interpretantes,
tam dulce in amarum, quam lucem in tenebras
reformant, atque ita miserrimam hanc vitam
<pb n="0125B"/>
illi beatissimae praevertendo, tam amarum pro dulci,
quam tenebras pro luce supponunt.</p>
</div2>

<div2>
        <head>CAPUT II.</head>
<p>Sed nondum de bono Martyrii, nisi debito
primum; nec ante de utilitate ejus, quam de necessitate
discendum. Auctoritas divina praecedit, an
tale quid voluerit atque mandaverit Deus, ut qui
negant bonum, non suadeantur accommodum,
nisi cum subacti fuerint. Ad officium haereticos
compelli, non illici dignum est. Duritia vincenda
est, non suadenda. Et utique satis optimum
praejudicabitur, quod probabitur a Deo constitutum
atque praeceptum. Sustineant Evangelia paulisper,
dum radicem eorum ex primo Legem; dum inde
<pb n="0126A"/>
elicio Dei voluntatem, unde et ipsum recognosco. <hi>Ego sum,</hi> 
 inquit <note>(Exod. XX)</note>, <hi>Deus tuus qui te
eduxi de terra Aegypti. Non erunt tibi dii alii
praeter me. Non facies tibi simulacrum eorum quae in
coelo, et quae in terra deorsum, et quae in mari infra
terram. Non adorabis ea, neque famulaberis eis. Ego
enim sum Dominus Deus tuus.</hi> Item in eadem
Exodo: <hi>Ipsi vidistis quod de coelo locutus ad vos sim.
Non facietis vobis deos argenteos, et deos aureos
non facietis vobis.</hi> Secundum haec et in Deuteronomio <hi>(VI)</hi>:
 <hi>Audi, Israel, Dominus Deus tuus unus
est,</hi> et: <hi>Diliges Dominum Deum tuum ex toto corde
tuo, et ex tota anima tua, et ex totis viribus tuis;</hi> et
rursus: <hi>Ne obliviscaris Domini Dei tui, qui te eduxit
de terra Aegypti et domo servitutis. Dominum
<pb n="0126B"/>
Deum tuum timebis, et illi famulaberis soli, et illi adglutinaberis;
et in nomine ejus dejerabis. Non ibitis
post deos alienos ex diis nationum quae circum vos,
quia aemulatur Deus tuus in te: ne iratus
indignetur, et exterminet te a facie terrae.</hi> Sed et proponens
benedictiones et maledictiones: <hi>Benedictiones,</hi> 
 inquit <note>(Deut. XI, 27)</note>, <hi>si audieritis praecepta
Domini Dei vestri, quaecumque ego praecipio
vobis hodie, et non erraveritis de via, quam
mandavi vobis, ut abeuntes serviatis diis aliis,
quos non scitis.</hi> De quibus omnifariam extirpandis: <hi>Perditione perdetis,</hi> 
 inquit, <hi>omnia loca, in quibus servierunt
nationes diis suis, quas vos possidebitis
haereditate: subter montes et colles, et sub arbores
<pb n="0127A"/>
densas quasque effodietis aras earum, evertetis et
comminuetis staticula earum, et excidetis lucos earum,
et scalptilia ipsorum deorum concremabitis igni,
et disperdetis nomen eorum de loco illo.</hi> Adhuc ingerit
cum introissent terram promissionis, et exterminassent
nationes ejus: <hi>Cave tibi ne sequaris eas posteaquam
exterminatae fuerint a facie tua, ne requisieris
deos illarum, dicens: quemadmodum faciunt nationes
deis suis, et ego ita faciam.</hi> Sed et id: <hi>Si
prophetes,</hi> inquit <note>(Deut. XIII)</note>, <hi>exsurrexerit in te, aut
somnium somnians, et dederit tibi signum vel ostentum,
et evenerit</hi>, <hi>et dixerit: eamus, et serviamus deis
aliis, quos non scitis: ne audiatis sermonem prophetae,
aut somniatoris illius; quia tentat vos Dominus Deus
vester, an ex toto corde vestro, et ex tota anima
<pb n="0127B"/>
vestra timeatis eum. Post Dominum Deum vestrum 
 abibitis, et hunc timebitis, et praecepta ejus
custodietis, et vocem ejus audietis, et illi servietis, et
illi adjiciemini. Prophetes autem et somniator ille
morietur: locutus est enim ad seducendum te a Domino
Deo tuo.</hi> Sed et alio capitulo: <hi>Si autem
rogaverit te frater tuus ex patre vel matre, aut filius
tuus, aut filia tua, aut mulier, quae in gremio tuo est,
aut amicus qui animae tuae pars est, clam dicens: eamus,
et serviamus deis aliis, quos non scis, nec patres tui,
ex deis nationum quae circum te proxime sunt, aut longe;
ne velis ire cum illo, et ne audieris eum. Non parcet oculus tuus super eum, 
 nec misereberis, nec celabis eum: annuntians annuntiabis de eo; manus tuae erunt
in eum in primis ad occidendum, et manus omnis populi</hi> 
<pb n="0127C"/>
 <hi>in novissimis, et lapidabitis illum, et morietur,
quoniam quaesivit avertere te a Domino Deo tuo.</hi> Subjicit
etiam de civitatibus, si quam ex his constitisset
suasu iniquorum hominum transiisse ad deos alios.
ut interficerentur omnes incolentes eam, et devotamenta
fierent universa ejus, et colligerentur omnia
spolia ejus in omnes exitus ejus, et igni cremarentur
cum omnibus vasis suis, et cum omni populo in conspectu
Domini Dei. <hi>Et non erit habitabilis,</hi> inquit, <hi>in
aeternum, non reaedificabitur amplius, nec adhaerebit
quidquam manibus tuis ex devotamento ejus, uti avertatur
Dominus ab indignatione irae suae.</hi> Maledictionum
<pb n="0128A"/>
quoque ordinem ab idolorum exsecratione commisit: <hi>Maledictus homo qui fecerit sculptile aut fusile, aspernamentum
Domino, opus 
 manuum artificis, et
collocaverit illud in abscondito <note>(Deut. XXVII, 15)</note>
          </hi>. In
Levitico vero <hi>(XIX, 4)</hi>: <hi>Non sequemini</hi>, inquit, <hi>idola, et deos fusiles non facietis vobis. Ego Dominus
Deus vester.</hi> 
 Et alibi: <hi>Filii Israel famuli pueri mei;
hi sunt quos eduxi de terra Aegypti. Ego Dominus Deus
vester. Non facietis vobis manu facta, nec scalptile staticulum statuetis vobis, nec lapidem scopum ponetis
in terra vestra. Ego Dominus Deus vester.</hi> 
 Et haec
quidem prima per Moysen dicta sunt a Domino,
utique pertinentia quoscumque Dominus Deus Israelis
perinde de Aegypto superstitiosissimi saeculi, et de
domo humanae servitutis eduxerit. Sed et deinceps
<pb n="0128B"/>
omne os Prophetarum ejusdem Dei vocibus sonat,
eamdem legem suam eorumdem praeceptorum instauratione
cumulantis, nec aliud primum tam principaliter
denuntiantis, quam ab omni factura atque
cultura idolorum cavere; ut per David: <hi>Dei nationum
argentum et aurum; oculos habent, nec vident;
aures habent, nec audiunt; nares habent, nec odorantur;
os, nec loquuntur; manus, nec contrectant;
pedes, nec ingrediuntur. Similes erunt illis qui faciunt
ea</hi>, <hi>et qui fidunt in illis.</hi> </p>
</div2>

<div2>
        <head>CAPUT III.</head>
<p>Nec putem disceptandum, an digne Deus prohibeat
nomen et honorem suum mendacio addici, an digne
quos ab errore superstitionis avulserit, rursus in
Aegyptum regredi nolit; an digne a se non patitur
<pb n="0128C"/>
absistere quos sibi allegit. Itaque nec illud exspectabit
 retractari a nobis, an observari voluerit disciplinam
quam voluit instituere, et an merito ulciscatur
desertam, quam voluit observatam: quando
frustra instituisset, si observari eam noluisset; et
frustra observari voluisset, si vindicare noluisset.
Sequitur enim ut has definitiones Dei adversus superstitiones,
 tam evictas quam etiam vindicatas
probem, quoniam ex his tota martyriorum ratio constabit.
Aberat apud Deum in monte Moyses, cum
populus tam necessariam absentiam ejus impatiens,
deos sibi producere quaerit, quos potius ipse perdiderit.
<pb n="0129A"/>
Urgetur Aaron, et jubet inaures foeminarum
suarum in ignem conferri. Amissuri enim erant in
judicium sibi vera ornamenta aurium, Dei voces.
Sapiens ignis effigiem vituli defundit illis, suggillans
illic cor habentes, ubi et thesaurum, apud Aegyptum
scilicet inter caetera animalia bovis etiam cujusdam
consecratricem; itaque tria millia hominum a parentibus
 proximis caesa, quia tam proximum parentem
Deum offenderant, transgressionis et primordia et
merita dedicaverunt. In Arithmis <note>(Num. XXV)</note>,
cum divertisset Israel apud Sethim, abeunt libidinatum
ad filias Moab, invitantur ad idola, ut et spiritu
fornicarentur; edunt denique de pollutis eorum:
dehinc et adorant deos gentis, et Beelphegor initiantur.
Ob hanc quoque idololatriam, moechiae sororem,
<pb n="0129B"/>
viginti tria millia domesticis obtruncata gladiis divinae
irae litaverunt. Defuncto Jesu Nave <note>(Jud. II)</note>, derelinquunt
Deum patrum suorum, et serviunt idolis
Baalim et Astartis; et iratus Dominus tradidit eos in
manibus diripientium; et diripiebantur ab illis, et
venundabantur inimicis, nec poterant omnino subsistere
a facie inimicorum suorum; quocumque processerant,
manus erat super illos in mala, et compressati
sunt valde. Post quae instituit super illos
Deus Critas, quos <hi>censores</hi> intelligimus, sed nec istis
obaudire perseverarunt: ut quis Critarum obierat, illi
ad delinquendum supra quam patres eorum, abeundo
post deos alienorum et serviendo et adorando eos.
Itaque Dominus iratus: Quoniam quidem, ait, transgressa
est gens ista pactum meum, quod disposui
<pb n="0129C"/>
patribus eorum, et non audierunt vocem meam, et
ego non advertam ad auferendum virum a facie eorum
ex nationibus quas relinquit decedens Jesu. Atque ita
per omnes pene annales critarum et deinceps regum, reservatis
gentium circumcolarum viribus, bello et captivitate
et jugo allophylorum iram dispensavit Israel,
quotienscumque ab illo maxime in idololatriam
exorbitaverunt.</p>
</div2>

<div2>
        <head>CAPUT IV.</head>
<p>Hanc igitur si a primordio constat et prohibitam
de tot tantisque praeceptis, et nunquam impune
<pb n="0130A"/>
commissam, de tot tantisque documentis, nec
ullum tam superbum crimen apud Deum deputari,
quam hujusmodi transgressionem, ultro intelligere
debemus divinarum et denuntiationum et executionum
intentionem, jam tunc martyriis patrocinatam, non
modo non dubitandis, verum etiam sustinendis,
quibus scilicet locum fecerat prohibendo idololatriam:
aliter enim martyria non evenirent; et utique auctoritatem
suam praestruxerat, volens ea evenire quibus
locum fecerat. Nunc enim de Dei voluntate compungimur,
et ingeminat scorpius plagam, hanc
negans, hanc accusans voluntatem, ut aut alium
Deum insinuet, cujus haec non sit voluntas; aut
nostrum nihilominus destruat, cujus talis sit voluntas;
aut omnino neget voluntatem Dei, si ipsum negare
<pb n="0130B"/>
non poterit. Nos autem de Deo alibi dimicantes, et
de reliquo corpore haereticae cujusque doctrinae, nunc
in unam speciem congressionis certas praeducimus
lineas, non alterius Dei, quam Israelis, eam defendentes
voluntatem, quae martyriis locum fecerit, tam
ex praeceptis prohibitae semper, quam ex judiciis
punitae idololatriae. Si enim praeceptum observatum
vim patitur, hoc erit quodammodo observandi praeceptum,
ut id patiar per quod potero observare
praeceptum: vim scilicet quaecumque mihi imminet
caventi ab idololatria. Et utique qui imponit praeceptum,
extorquet obsequium. Non potuit ergo noluisse
ea evenire, per quae constabit obsequium.
Praescribitur mihi ne quem alium Deum dicam; ne,
vel dicendo, non minus lingua quam manu Deum
<pb n="0130C"/>
fingam; ne quem alium adorem, aut quoque modo
venerer, praeter unicum illum qui ita mandat; quem
et jubeor timere, ne ab eo deserar; et de omni
substantia diligere, ut pro eo moriar. Huic sacramento
militans ab hostibus provocor, par sum illis
si manus dedero; hoc defendendo depugno
in acie, vulneror, concidor, occidor. Quis hunc
militi suo exitum voluit, nisi qui tali eum
sacramento consignavit?</p>
</div2>

<div2>
        <head>CAPUT V.</head>
<p>Habes igitur Dei mei voluntatem: occursum est
<pb n="0131A"/>
huic plagae. In alium ictum consideremus, de voluntatis
qualitate. Longum est ut Deum meum bonum
ostendam, quod jam a nobis didicerunt Marcionitae.
Deum interim sufficit dici, ut necesse sit bonum
credi. Malum enim Deum qui praesumpserit,
constare in utroque non poterit: aut Deum negare
debebit, quem malum existimarit; aut bonum dicere,
quem Deum pronuntiarit. Bona igitur erit et voluntas
ejus, qui nisi bonus, non erit Deus. Probabit
hoc etiam ipsius rei bonitas, quam Deus voluit;
martyrii dico: quia bonum nonnisi bonus voluit.
Bonum contendo martyrium apud eumdem Deum, a
quo et prohibetur et punitur idololatria. Obnititur
enim et adversatur idololatriae martyrium. Malo autem
obniti et adversari nisi bonum non potest.
<pb n="0131B"/>
Non quasi negemus esse aemulationem, tam malorum
inter se, quam et bonorum. Sed alia conditio
est hujus tituli. Martyrium enim non de communi
aliqua malitia certat cum idololatria, sed de
sua gratia; liberat enim ab idololatria. Quod a malo
liberat, quis non bonum pronuntiabit? quid aliud est
adversatio idololatriae atque martyrii, quam mortis
et vitae? In tantum vita martyrio deputabitur, quantum
 mors idololatriae. Vitam qui malum
dixerit, habet mortem quam bonum dicat. Est et haec
perversitas hominum, salutaria excutere, exitiosa
suscipere, periculosa quaerere, medica male vitare;
mori denique citius, quam curari desiderare.
Nam et medicinae praesidium plures refugiunt:
plures enim stulti, plures timidi, et male verecundi.
<pb n="0131C"/>
Et est plane quasi saevitia medicinae, de
scalpello, deque cauterio, de sinapis incendio;
non tamen secari, et inuri, et extendi, idcirco
<pb n="0132A"/>
malum, quia dolores utiles affert: nec quia
tantummodo contristat, recusabitur; sed quia necessario
contristat, adhibebitur. Horrorem operis
fructus excusat. Ululans denique ille, et gemens, et
mugiens inter manus medici, postmodum easdem
mercede cumulabit, artifices optimas praedicabit, et
saevas jam negabit. Sic et martyria desaeviunt,
sed in salutem; licebit et Deo in vitam aeternam per
ignes et gladios et acerba quaeque curare. Sed medicum
quidem miraberis etiam in illo, quod ferme
pares adhibet qualitates medelarum adversus qualitates
querelarum: cum quasi de perverso auxiliatur,
per ea subveniens per quae laboratur. Nam et
calores caloribus amplius onerando compescit, et
ardores siti potius macerando restinguit, et
<pb n="0132B"/>
fellis excessus amaris quibusque potiunculis
colligit, et sanguinis fluxus defusa insuper venula
revocat. Deum vero, et quidem zelotem, culpandum
existimabis, si voluit certasse cum caussa,
et injuriae aemulando prodesse, mortem morte dissolvere,
occisionem occisione dispargere, tormentis
tormenta discutere, supplicia suppliciis evaporare,
vitam auferendo conferre, carnem laedendo juvare,
animam eripiendo servare. Perversitas quam putas,
ratio est; quod saevitiam existimas, gratia est: ita
 Deo de momentaneis aeterna medicante. Magnifica
bono tuo Deum tetrum: incidisti in manus
ejus, sed feliciter incidisti; incidit et ille in aegritudines
tuas. Homo semper medico prior negotium facit:
denique sibimetipse periculum mortis attraxit.
<pb n="0132C"/>
Acceperat a Domino suo, ut a medico, satis utilem
disciplinam secundum legem vivendi, ut omnia quidem
ederet, ab una solummodo arbuscula temperaret,
<pb n="0133A"/>
quam ipse medicus importunam interim noverat:
audiit ille quem maluit, et abstinentiam rupit,
edit illicitum, et transgressione saturatus, in
mortem cruditavit, dignissimus bona fide in totum
perire, qui voluit. Sed Dominus sustentata
fervura delicti, donec tempore medicina temperaretur,
paulatim remedia composuit, omnes
fidei disciplinas, et ipsas aemulas vitio, verbum mortis
verbo vitae rescindentes, auditum transgressionis
auditu devotionis limantes, ita et cum mori praecipit
medicus ille, veternum mortis excludit. Quid
gravatur pati nunc homo ex remedio, quod non est
tunc gravatus pati ex vitio? displicet occidi in salutem,
cui non displicuit occidi in perditionem? nauseabit
ad antidotum, qui hiavit ad venenum?</p>
</div2>

<div2>
        <head>CAPUT VI.</head>

<pb n="0133B"/>
<p>Sed si certaminis nomine Deus nobis martyria
proposuisset, per quae cum adversario experiremur,
ut a quo libenter homo elisus est, eum
jam constanter elidat, hic quoque liberalitas magis,
quam acerbitas Dei praeest. Evulsum enim hominem
 de diaboli gula per fidem, jam et inculcatorem
ejus voluit efficere per virtutem; ne solummodo
evasisset, verum etiam evicisset inimicum. Amavit,
qui vocaverat in salutem, invitare et ad gloriam;
ut gaudeamus liberati, exultemus etiam coronati.
Agonas istos, contentiosa solemnia et superstitiosa
certamina graecarum et religionum et voluptatum,
quanta gratia saeculum celebret, etiam
Africae liquit. Adhuc Carthaginem singulae
<pb n="0133C"/>
civitates gratulando inquietant, donatam pythico
agone post stadii senectutem. Ita ab aevo dignissimum
creditum est stadiorum experimentum,
committere artes, corporum et vocum praestantiam
<pb n="0134A"/>
exprimere, praemio indice, spectaculo judice,
sententia voluptate: qua nulla sunt praelia, non
nulla vulnera, pugni quassant, calces
arietant, cestus dilaniant, flagella dilacerant: nemo
tamen agonis praesidem suggillaverit, quod homines
violentiae objectat, injuriarum actiones extra stadium,
sed quantum livores illi et cruores et vibices
negotiantur intendet: coronas scilicet, et gloriam,
et dotem, privilegia publica, stipendia civica,
imagines, statuas, et qualem potest praestare
saeculum de fama aeternitatem, de memoria resurrectionem.
Pyctes ipse non queritur dolere se, nam
 vult, corona premit vulnera, palma sanguinem
obscurat; plus victoria tumet quam injuria.
Hunc tu laesum existimabis, quem vides laetum? Sed
<pb n="0134B"/>
nec victus ipse de agonotheta casum suum exprobrabit.
Deum dedecebit artes et disciplinas suas
educere in medium, in hoc saeculi spatium, in spectaculum
hominibus et angelis et universis potestatibus?
carnem atque animam probare de constantia
atque tolerantia? dare huic palmam, huic honorem,
illi civitatem, illi stipendia? etiam quosdam reprobare,
et castigatos cum ignominia summovere? Nimirum
praescribes Deo, quibus temporibus, aut modis,
aut locis de familia sua judicet, quasi non et
praejudicare judici congruat. Quid nunc, si non
certaminis nomine in martyria fidem exposuisset,
sed et proprii profectus; nonne oportebat illam
habere aliquem spei cumulum, cui studium suum
cogeret, votumque suspenderet, quo eniteretur ascendere,
<pb n="0134C"/>
cum terrena quoque officia in gradus
aestuent? aut quomodo multae mansiones apud Patrem,
si non pro varietate meritorum? quomodo et
stella a stella distabit in gloria <note>(I Cor. XV)</note>, nisi pro
<pb n="0135A"/>
diversitate radiorum? Porro, et si fidei propterea
congruebat sublimitatis et claritatis aliqua prolatio,
tale quid esse oportuerat illud emolumenti,
quod magno constaret labore, cruciatu, tormento,
morte. Sed respice compensationem: cum
caro et anima dependitur, quibus in homine carius
nihil est; alterum manus Dei, alterum flatus;
ipsa dependi in profectu, quorum est profectus;
ipsa erogari, quae lucrifiant; eadem pretia,
quae et merces. Prospexerat et has Deus imbecillitates
conditionis humanae, adversarii insidias, rerum
fallacias, saeculi retia, etiam post lavacrum periclitaturam
fidem, perituros plerosque rursum post salutem,
qui vestitum obsoletassent nuptialem, qui
faculis oleum non praeparassent, qui requirendi per
<pb n="0135B"/>
montes et saltus, et humeris essent reportandi. Posuit
igitur secunda solatia, extrema praesidia, dimicationem
martyrii, et lavacrum sanguinis exinde securum.
De cujus felicitate David: <hi>Beati quorum dimissa
sunt delicta, et quorum opertae sunt iniquitates <note>(Ps.
XXXII, 1)</note>
          </hi>. <hi>Beatus vir cui non imputaverit Deus delictum.</hi> 
 Proprie enim martyribus nihil jam reputari
potest, quibus in lavacro ipsa vita deponitur. <hi>Sic dilectio operit multitudinem delictorum 
 <note>(I Petr. IV,
8)</note>
          </hi>, quae <hi>Deum scilicet diligens ex totis viribus suis,</hi> 
quibus in martyrio decertat, <hi>ex tota anima sua <note>(Matth.
XXII, 37)</note>
          </hi>, quam pro Deo ponit, hominem martyrem
excudit. Haec tu remedia, consilia, judicia,
spectacula etiam Dei atrocitatem judicabis?
sanguinem hominis Deus concupiscit? Et tamen ausim
<pb n="0135C"/>
dicere, si et homo regnum Dei, si homo certam
salutem, si et homo secundam regenerationem.
Nulli compensatio invidiosa est, in qua aut gratiae,
aut injuriae communis est ratio.</p>
</div2>

<div2>
        <head>CAPUT VII.</head>
<p>Incutiat adhuc scorpius, homicidam Deum
ventilans: horrebo plane spurcum blasphemiae
statum de haeretico ore foetentem; sed et talem Deum
de fiducia rationis amplectar, qua ratione etiam ipse
se plus quam homicidam pronuntiavit ex Sophiae
suae persona, voce Salomonis: <hi>Sophia,</hi> inquit <note>(Proverb.,
IX, 2)</note>, <hi>jugulavit filios suos.</hi> Sophia, sapientia
est. Sapienter utique jugulavit, dum in vitam; et
rationaliter, dum in gloriam. O parricidii ingenium!
o sceleris artificium! o argumentum crudelitatis, quae
idcirco occidit, ne moriatur quem occiderit! Et ideo
<pb n="0136A"/>
quid sequitur? <hi>Sophia in exitibus cantatur hymnis, <note>(Prov., I, 20)</note>
          </hi>;
cantatur enim et exitus martyrum. <hi>Sophia in plateis de constantia 
 agit,</hi> bene enim filios
suos jugulat. Super summos autem muros confisa dicit,
cum quidem secundum Isaiam hic exclamat: <hi>Ego Dei sum;</hi> 
 et hic vociferatur: <hi>In nomine Jacob;</hi> et
alius scribit, <hi>In nomine Israelis <note>(Is., XLIV, 5)</note>
          </hi>.
O bonam matrem! Opto et ipse in filios ejus redigi,
ut ab ea occidar. Opto occidi, ut filius fiam. Solum
autem jugulat filios suos; an et torquet? Audio enim et
alibi dicentem Deum: <hi>Uram illos sicuti uritur argentum</hi>,
 <hi>et probabo illos sicuti probatur aurum <note>(Zach., XIII, 19)</note>
          </hi>.
Utique per tormenta ignium et
suppliciorum, per martyria fidei examinatoria. Scit et
Apostolus qualem Deum adscripserit, cum scribit:
<pb n="0136B"/> <hi>Si Deus Filio suo non pepercit, sed pro nobis tradidit
illum, quomodo non et cum illo omnia condonavit nobis?</hi> 
Vides quomodo etiam proprium suum Filium primogenitum
et unigenitum Sophia divina jugulaverit; utique
victurum, imo et caeteros in vitam redacturum. Possum
dicere cum Sophia Dei: Christus est qui se tradidit pro
delictis nostris. Jam et semetipsam Sophia trucidavit.
Verba non sono solo sapiunt, sed et sensu: nec
auribus tantummodo audienda sunt, sed et mentibus.
Crudelem Deum, qui non intelligit, credit. Quamquam
et non intelligenti posita sententia est, quae temeritatem
cohibeat aliter intelligendi. <hi>Quis enim,</hi> inquit <note>(Rom., XI, 32)</note>,
 <hi>cognovit sensum Dei? aut quis illi
consiliarius fuit, qui eum instruat? aut viam intelligentiae
quis demonstravit illi?</hi> Sed enim Scytharum Dianam,
<pb n="0136C"/>
aut Gallorum Mercurium, aut Afrorum Saturnum,
hominum victima placari apud saeculum licuit.
Et Latio ad hodiernum Jovi media in urbe humanus
sanguis ingustatur; nec quisquam retractat,
aut non rationem praesumit aliquam, aut inaestimabilem
Dei sui voluntatem. Si noster quoque Deus propriae
hostiae nomine martyria sibi depostulasset, quis
illi exprobrasset funestam religionem, et lugubres ritus,
et aram rogum, et pollinctorem sacerdotem? et
non beatum amplius reputasset, quem Deus comedisset?</p>
</div2>

<div2>
        <head>CAPUT VIII.</head>
<p>Unum igitur gradum insistimus, et in hoc solum
provocamus, an praecepta sint a Deo martyria, ut credas
ratione praecepta, si praecepta cognoveris,
quia nihil Deus non ratione praeceperit. Siquidem <hi>honorata
est apud illum mors religiosorum ipsius,</hi> ut canit
<pb n="0137A"/>
David <note>(Ps. CXV)</note>; non opinor ista communis et omnium
debitum: atqui justa, etiam ignominiosa est
ex elogio transgressionis et merito damnationis;
sed illa quae in ipso aditur ex testimonio religionis,
et praelio confessionis, pro justitia et sacramento;
sicut Esaia <hi>(LVII, 1)</hi>: <hi>Videte</hi>, inquit, <hi>quomodo
perit justus, et nemo excipit corde; et viri justi auferuntur,
et nemo animadvertit: a facie enim injustitiae perit justus,
et erit honor sepultura ejus.</hi> Habes hic quoque
et praedicationem et remunerationem martyriorum. A
primordio enim justitia vim patitur. Statim ut coli
Deus coepit, invidiam religio sortita est: qui Deo placuerat,
occiditur, et quidem a fratre; quo proclivius
impietas alienum sanguinem sectaretur, a suo
 auspicata est. Denique, non modo justorum; verum
<pb n="0137B"/>
etiam et prophetarum. David exagitatur, Elias
fugatur, Jeremias lapidatur, Esaias secatur, Zacharias
inter altare et aedem trucidatur, perennes cruoris
sui maculas silicibus adsignans. Ipse clausula Legis
et Prophetarum; nec prophetes, sed angelus dictus,
contumeliosa caede truncatur in puellae psalticae
 lucar. Et utique qui spiritu Dei agebantur, ab
ipso in martyria dirigebantur, ut et jam patiendo
quae et praedicassent. Proinde et trina fraternitas,
cum dedicatio imaginis regiae urbem urgeret
officio, non ignoraverunt quid fides, quae sola in illis
captiva non fuerat, exigeret; moriendum scilicet adversus
idololatriam. Meminerant enim et Jeremiae
scribentis ad eos <hi>(Baruch, VI)</hi>, quibus illa captivitas
imminebat: <hi>Et nunc videbitis deos Babyloniorum
aureos et argenteos et ligneos portari super humeros,
<pb n="0137C"/>
ostentantes nationibus timorem. Cavete igitur ne et vos
consimiles sitis Allophylis, et timore capiamini, dum
aspicitis turbas adorantes retro eos et ante; sed dicite in
animo vestro: Te, Domine, adorare debemus.</hi> Itaque
dixerunt a Deo concepta fiducia, quando vigore animi
conditionales minas regis excutiunt <note>(Dan., III, 16)</note>: <hi>Non habemus necessitatem respondendi huic tuo imperio.
<pb n="0138A"/>
Est enim Deus noster quem colimus, potens eruere
nos de fornace ignis, et ex manibus tuis; et tunc manifestum
fiet tibi, quod neque idolo tuo famulabimur, nec
imaginem tuam auream, quam stauisti, adorabimus.</hi> 
O martyrium et sine passione perfectum! Satis passi,
satis exusti sunt, quos propterea Deus texit, ne potestatem
ejus mentiri viderentur. Nam et Danielem
nullius praeter Dei supplicem, et idcirco a Chaldaeis
delatum ac depostulatum, statim utique conclusa
et usitata feritas leonum devorasset, si Darii digna
praesumptio de Deo falli debuisset. Caeterum, pati
oportebat omnem Dei praedicatorem atque cultorem
qui ad idololatriam provocatus negasset obsequium,
secundum illius quoque rationis statum, qua et
praesentibus tunc et posteris deinceps commendari
<pb n="0138B"/>
veritatem oportebat, pro qua fidem diceret passio
ipsorum defensorum ejus; quia nemo voluisset occidi,
nisi compos veritatis. Talia a primordio et praecepta
et exempla debitricem martyrii fidem ostendunt.</p>
</div2>

<div2>
        <head>CAPUT IX.</head>
<p>Superest, ne antiquitas suum quoque habuerit
sacramentum, novitatem christianam recensere,
quasi et de Deo aliam, ac proinde disciplina quoque
aemulam, cujus sophia filios suos jugulare non
norit. Plane alia in Christo et divinitas et voluntas
et schola, martyria aut nulla in totum, aut
aliter intelligenda mandarit, qui neminem ad hujusmodi
discrimen hortetur, qui pro eo passis nihil repromittat,
quia pati eos nolit. Et ideo praeceptorum
principia deducens: <hi>Beati,</hi> inquit <note>(Matth., V, 10)</note>,
<pb n="0138C"/> <hi>qui persecutionem patiuntur ob justitiam, quoniam illorum
est regnum coelorum.</hi> 
 Hoc quidem absolute ad omnes,
dehinc proprie ad Apostolos ipsos: <hi>Beati eritis
cum vos dedecoraverint, et persecuti fuerint, et dixerint
adversus vos omnia mala propter me; gaudete et exultate,
quoniam merces vestra plurima in coelo: sic enim
faciebant et prophetis patres eorum <note>(ibid., V, 11)</note>
          </hi>. Ut
<pb n="0139A"/>
etiam prophetaret quod et ipsi occidi haberent ad
exemplum prophetarum. Quanquam et si omnem
hanc persecutionem conditionalem in solos tunc Apostolos
destinasset, utique per illos cum toto sacramento,
cum propagine nominis, cum traduce Spiritus
Sancti in nos quoque spectasset etiam persecutionis
obeundae disciplina, ut in haereditarios discipulos, et
apostolici seminis frutices. Nam et rursus ad Apostolos
dirigit <note>(Matth., X, 16)</note>: <hi>Ecce ego mitto vos tanquam
oves in medio luporum;</hi> et <note>(v. 17)</note>: <hi>Cavete ab
hominibus; tradent enim vos in consessus, et in synagogis
suis flagellabunt vos, et ad praesides et reges perducemini,
mei caussa, in testimonium illis et nationibus,</hi> etc.
Cum autem subjicit <note>(v. 21)</note>: <hi>Tradet autem frater
fratrem, et pater filium in mortem, et insurgent filii in
<pb n="0139B"/>
parentes, et mortificabunt eos;</hi> manifeste iniquitatem
istam in caeteros pronuntiavit, quam in Apostolis non
invenimus. Nemo enim eorum aut fratrem aut patrem
passus est traditorem, quod plerique jam nostri. Dehinc
ad Apostolos revocat <note>(v. 22)</note>, <hi>Et eritis odio omnibus
propter nomen meum.</hi> Quanto magis nos, quos a
parentibus quoque tradi oportet? Ita, ipsa hac permistione
nunc ad Apostolos, nunc ad omnes disponendo,
eumdem in universos nominis exitum effudit, in quibus
consederit nomen cum odii sui lege. <hi>Qui autem
sustinuerit usque in finem, iste salvus fiet (ibid)</hi>. Quid
sustinendo, nisi persecutionem, nisi traditionem, nisi
occisionem? Nec enim aliud est sustinere in finem,
quam pati finem. Et ideo: <hi>Non est discipulus super
magistrum <note>(ib., v. 25)</note>
          </hi>. Statim sequitur: <hi>Nec servus
<pb n="0139C"/>
super dominum suum;</hi> quia cum magister et dominus
ipse perpessus sit persecutionem et traditionem et
occisionem, multo magis servi et discipuli eamdem
expendere debebunt, ne quasi superiores exempti
de iniquitate videantur; quando hoc ipsum sufficere
eis ad gloriam debeat, aequari passionibus
Domini et Magistri; ad quarum tolerantiam aedificans
monet <note>(ibid., v, 28)</note>, <hi>non eos timendos, qui solum corpus
occidant, animam autem interficere non valeant:
sed illi potius metum consecrandum, qui et corpus et
animam occidere et perdere possit in gehenna.</hi> Quinam
hi solius corporis interemptores, nisi praesides et reges
supradicti? homines opinor. Quis etiam animae
dominator, nisi Deus solus? Quis iste ignium comminator,
nisi is, sine cujus voluntate nec passerum alter
<pb n="0139D"/>
in terram cadit; id est, nec altera ex duabus substantiis
hominis, caro aut anima? Quia et <hi>capillorum</hi> 
apud eum <hi>regestus est numerus <note>(ibid., v. 31)</note>
          </hi>. <hi>Nolite
<pb n="0140A"/>
ergo metuere</hi> cum super dicit, <hi>multis passeribus antistatis;</hi> 
non frustra, id est, non sine emolumento casuros
in terram repromittit; si magis ab hominibus
quam a Deo occidi eligamus. <hi>Omnis igitur qui in me
confessus fuerit coram hominibus, et ego confitebor in
illo coram Patre meo qui in coelis est. Et omnis qui negaverit
me coram hominibus, et ego negabo illum coram
Patre meo qui in coelis est <note>(ibid., v. 33)</note>
          </hi>. Manifesta, ut
opinor, definitio et ratio est tam confessionis
quam negationis, etsi dispositio diversa est. Qui se
christianum confitetur, Christi esse testatur. Qui
Christi est, in Christo sit necesse est. Si in Christo
est, in Christo utique confitetur, cum se christianum
confitetur. Hoc enim non potest esse, nisi sit in Christo.
Porro, in Christo confitendo, Christum quoque
<pb n="0140B"/>
confitetur qui sit in Christo, dum et ipse in illo est,
utpote christianus. Nam et si diem dixeris,
lucis rem ostendis quae diem praestat, licet non
dixeris lucem, ita, etsi non directo pronuntiavit,
 « qui me confessus fuerit » ; non est diversus actus
quotidianae confessionis, a sensu Dominicae pronuntiationis.
Quod enim est qui se confitetur, id est
christianum, etiam id per quod est confitetur, id
est Christum. Proinde qui se negavit christianum,
in Christo negavit, negando se in Christo esse,
dum negat se christianum, et Christum autem in
se negando, dum se in Christo negat, Christum
quoque negabit. Ita et qui in Christo negaverit,
Christum negabit. Et qui in Christo confessus fuerit,
Christum confitebitur. Suffecisset igitur et si de confitendo
<pb n="0140C"/>
tantummodo Dominus pronuntiasset. Ex
forma enim confessionis, contrario quoque ejus praejudicaretur,
id est negationi; perinde negationi
negationem rependi a Domino, quemadmodum
confessioni confessionem. Et ideo cum
in forma confessionis, etiam negationis conditio
intelligatur, apparet ad alium modum negationis
pertinere, quod de ea aliter Dominus pronuntiavit,
quam de confessione, dicendo: <hi>Qui me negaverit;</hi> 
non,  « Qui in me » . Prospexerat enim et
hanc vim plerumque in expugnatione nominis subsecuturam;
 ut qui se christianum negasset, ipsum
quoque Christum compelleretur blasphemando negare.
 Sicut non olim pro . . . spice cum tota
fide quorumdam colluctatum hoc modo horruimus.
<pb n="0140D"/>
Itaque frustra erit dicere,  « Etsi me negavero
christianum, non negabor a Christo; non enim ipsum
negavi. »  Ex illa enim negatione tantumdem tenebitur,
<pb n="0141A"/>
qua se christianum negando, Christum in se
negans, etiam ipsum negavit. Plus est autem, quod
et confusioni confusionem comminatur: <hi>Qui me
confusus fuerit coram hominibus, et ego confundar
eum coram Patre meo qui in coelis est.</hi> Sciebat enim
a confusione vel maxime formari negationem: mentis
statum in fronte consistere; priorem esse pudoris,
quam corporis plagam.</p>
</div2>

<div2>
        <head>CAPUT X.</head>
<p>Qui vero non hic, id est, non intra hunc ambitum
terrae, nec per hunc commeatum vitae, nec apud
homines hujus naturae communis confessionem putant
constitutam, quanta praesumptio est adversus
omnem ordinem rerum in terris istis, et in vita ista,
et sub humanis potestatibus experiundarum?
<pb n="0141B"/>
Nimirum cum animae de corporibus excesserint, et
per singula tabulata coelorum de praecepto dispici
coeperint, et interrogari arcana illa haereticorum
sacramenta, tunc confitendum apud veras potestates
et veros homines, Theletos scilicet et Abascantos
et Acinetos Valentini. Nostrates enim, inquiunt,
nec ipse Demiurgus constanter homines probabat
veros esse, quos <hi>stillicidium situlae et pulverem
areae et sputamen et locustas</hi> deputavit; etiam
irrationalibus jumentis adaequavit. Plane ita scriptum.
Non tamen idcirco aliud hominis genus intelligendum
praeter nos: quos quia constat esse, et comparatione
  potuit induere, salva et proprietate generis,
et singularitate. Neque enim si vita vitiata est, ut despectui
judicata despectis compararetur, statim natura
<pb n="0141C"/>
sublata est, ut alia in nomine ejus deputaretur.
Atquin servatur natura, etsi suffunditur vita, nec alios
novit Christus homines, quam de quibus dicit: <hi>Quem me aiunt esse homines?</hi> 
 et: <hi>Quomodo vultis ut
faciant vobis homines, et ita vos facite illis.</hi> Vide an
servaverit genus, a quibus et testimonium sui exspectet,
et in quos justitiae vicem mandat. Illos autem
coelestes homines si expostulem mihi ostendi, facilius
<pb n="0142A"/>
 Aratus Persea, et Cephea, et Erigonam, et
Ariadnam inter sidera deliniabit. Quis autem prohibuit
Dominum illic etiam confessionem hominum
faciendam manifeste determinare, ubi suam futuram
aperte pronuntiavit? ut ita esset positum:
 « Qui in me confessus fuerit coram hominibus in
coelis, et ego in illo confitebor coram Patre meo qui
in coelis est? »  Eripere me debuit ex isto terrenae
confessionis errore, quam suscipi noluit, si
coelestem praecepisset, quia nullos alios homines noveram
praeter incolas terrae; ne ipso quidem adhuc
tunc in coelis homine conspecto. Quae porro
fides rerum, ut post excessum ad superna sublevatus,
illic probarer, quo non nisi jam
probatus imponerer? illic de praecepto examinarer,
<pb n="0142B"/>
quo nisi admittendus pervenire non possem?
Christiano coelum ante patet quam via; quia
nulla via in coelum, nisi cui patet coelum; quod
qui attigerit, intrabit. Quas mihi potestates janitrices
affirmas juxta romanam superstitionem Janum
quemdam et Forculum et Limentinum? quas
a cancellis ordinas potestates? Si unquam legisti apud
David <note>(Ps. XXIV, 7)</note>, <hi>auferte portas principes
vestras</hi>, <hi>et subleventur portae aeternae, et intrabit
rex gloriae.</hi> Si item audisti apud Amos <hi>(IX, 6)</hi>: <hi>Qui
assensum illum suum aedificat in coelos, et profusionem
suam fundat in terras;</hi> scito et ascensum illum
exinde complanatum vestigiis Domini, et introitum
exinde reseratum viribus Christi, nec ullam moram
aut quaestionem in limine Christianis occursuram,
<pb n="0142C"/>
qui non dignosci habeant illic, sed agnosci;
nec interrogari, sed admitti. Nam et si adhuc clausum
putas coelum, memento claves ejus hic Dominum Petro,
et per eum, Ecclesiae reliquisse, quas hic unusquisque
interrogatus atque confessus feret secum.
Sed asseverat diabolus illic confitendum, ut suadeat
hic negandum. Pulchra videlicet documenta praemittam,
 bonas mecum claves feram, timorem
<pb n="0143A"/>
eorum, qui solum corpus occidunt, animae autem
nihil faciunt: commendatus ero hujus praecepti desertione;
honeste in coelestibus stabo, qui in terrenis
stare non potui; sustinebo majores potestates,
qui minoribus cessi; merebor denique admitti, jam
exclusus. Suppetit adhuc dicere: si in coelestibus
confitendum, et hic negandum est; nam ubi
alterum, ibi utrumque; aemula enim quaeque concurrunt.
Etiam persecutionem in coelis agitari oportebit,
quae confessionis negationisve materia est. Quid
itaque cessas, audacissime haeretice, totum ordinem
christianae concussionis in superna transferre, et in
primis, ipsum nominis odium illic collocare, ubi ad
Patris dexteram praesidet Christus? Illic constitues
 et synagogas Judaeorum, fontes persecutionum,
<pb n="0143B"/>
apud quas Apostoli flagella perpessi sunt, et populos
nationum cum suo quidem circo, ubi facile conclamant,
  « Usquequo genus tertium? »  Sed et fratres
nostros et patres et filios et socrus et nurus et domesticos
nostros ibidem exhibere debebis, per quos
traditio disposita est: item reges et praesides et armatas
potestates, apud quos caussa purganda est.
Erit certe etiam carcer in coelo, carens sole, aut ingratis
luminosus, et vincula fortasse de zonis, et
equuleus axis ipse qui torquet: tum si lapidandus
christianus, grandines aderunt; si urendus, fulmina
prae manu sunt; si trucidandus, Orionis armati manus
 operabitur; si bestiis finiendus, ursas
septemtrio emittet, zodiacus tauros et leones. Haec qui
sustinuerit in finem, iste erit salvus. Ergone et finis
<pb n="0143C"/>
in coelis, et passio, et occisio, et prima confessio? Et
ubi caro, omnibus istis necessaria? ubi corpus? quod
solum ab hominibus habet occidi. Haec nobis etiam
ludicrum in modum certa ratio mandavit, nec ullus
obicem praescriptionis istius extrudet, ut non omnem
ordinem persecutionis, omnem ejus caussae firmam
paraturam illuc transferre cogatur, ubi confessioni
forum dederit. Siquidem confessio a persecutione
deducitur, et persecutio in confessione finitur. Nec
<pb n="0144A"/>
possunt non una sequi, quae et aditum et exitum, id
est, initium finemque disponunt. Porro et odium
nominis hic erit, et persecutio hic erumpit, et traditio
hic producit, et interrogatio hic compellit, et carnificina
hic desaevit, et totum hunc ordinem in terris
confessio vel negatio expungit. Igitur si caetera hic,
nec confessio alibi; si confessio alibi, nec caetera hic.
Enimvero non alibi caetera; itaque nec confessio in coelo.
Aut si aliam volunt esse rationem interrogationis
et confessionis coelestis, utique et ordinem suum illi
struere debebunt alium longe, et ab ista dispositione
diversum, quae Scripturis notatur, et possumus
dicere, Viderint, dum hic ordo terrenae interrogationis
et confessionis, ex materia decurrens persecutionis et
discordiae publicae in nomen, salvus sit suae fidei; ut
<pb n="0144B"/>
ita credendum sit sicut et scribitur, ita intelligendum
sit sicuti auditur. Hic omnem ordinem sustineo,
ipso Domino non aliam regionem mundi destinante.
Quid enim post confessionis et negationis terminum
subjungit? <hi>Ne putaveritis venisse me uti pacem
mittam in terram; non veni, sed ut machaeram, certe in
terram. Veni enim dividere hominem adversus patrem
suum, et filiam adversus matrem suam, et socrum adversus
nurum suam: et inimici homini domestici sui.
Sic enim efficitur, ut tradat frater fratrem in mortem,
et pater filium, et insurgant filii in parentes, et mori eos
faciant. Et qui sustinuerit in finem, hic salvus erit <note>(Matt., X, 34 et seq.)</note>
          </hi>.
Adeo totus hic ordo dominicae
machaerae, non in coelum missae, sed in terram, illic
constituit etiam confessionem, quae in finem sustinendo
<pb n="0144C"/>
passura est mortem.</p>
</div2>

<div2>
        <head>CAPUT XI.</head>
<p>Eadem igitur forma, caetera quoque ad
martyrii pertinere defendimus. <hi>Qui pluris,</hi> inquit <note>(Luc. XIV)</note>,
 <hi>fecerit etiam animam suam quam me, non
est me dignus;</hi> id est, qui maluerit vivere me negando,
quam mori confitendo. <hi>Qui animam suam invenerit, perdet
illam; qui vero perdiderit mei caussa, inveniet illam.</hi> 
Proinde enim invenit eam, qui negarit lucrifaciendo
<pb n="0145A"/>
vitam; sed perdet in gehennam, qui se
putat negando lucrifacere eam. Perdet autem eam
ad praesens, qui confessus occiditur; sed inventurus
eam in vitam aeternam. Ipsi denique praesides, cum
hortantur negationi, <hi>serva animam tuam,</hi> dicunt,
et <hi>noli animam tuam perdere.</hi> Quo modo
loqueretur Christus, nisi quo modo tractaretur
christianus? Sed cum prohibet meditari responsionem
ad tribunal, famulos suos instruit, Spiritum
Sanctum responsurum repromittit <note>(Matth. X, 20)</note>; et
cum in carcere fratrem vult visitari <note>(Matth., XXV)</note>,
confessoris imperat curam; et cum Deum vindictam
facturum electorum suorum affirmat <note>(Matth., XV)</note>,
passiones consolatur illorum: etiam in parabola
seminis post cespitem arefacti, persecutionum
<pb n="0145B"/>
figurat ardorem. Haec si non ita accipiuntur quemadmodum
pronuntiantur, sine dubio praeterquam sonant
sapiunt; et aliud in vocibus erit, aliud in sensibus;
ut allegoriae, ut parabolae, ut aenigmata. Quemcumque
igitur conceperint ventum argumentationis
scorpii isti, quocumque se acumine impegerint, una
jam linea est: ad ipsas res provocabuntur, an secundum
Scripturas transigantur. Siquidem tunc aliud significabitur
in Scripturis, si non idipsum reperiatur
in rebus. Quod enim scriptum est, hoc evenire oportebit.
Porro, tunc eveniet quod est scriptum, si non
aliud eveniet. <hi>Ecce autem et odio habemur ab
omnibus hominibus, nominis caussa,</hi> quomodo et
scriptum est; <hi>et tradimur etiam a proximis,</hi> quomodo
et scriptum est; <hi>et perducimur ad potestates, et interrogamur,
<pb n="0145C"/>
et torquemur, et confitemur, et trucidamur,</hi> 
quomodo et scriptum est <note>(Matth., X)</note>. Sic Dominus
edixit. Si aliter edixit haec, cur non aliter eveniunt,
quam edixit, id est, quemadmodum edixit? Atquin
non aliter eveniunt quam edixit: ergo sicut eveniunt,
ita edixit, ita eveniunt. Nam nec licuisset
aliter evenire, quam edixit; nec ipse aliter edixisset,
quam evenire voluisset. Ita, non aliud significabunt
Scripturae, quam in rebus recognoscimus. Aut
si nondum aguntur illa quae praedicantur, quomodo
<pb n="0146A"/>
haec aguntur quae praedicata non sunt? Non sunt
enim haec praedicata quae aguntur, si alia sunt quae
praedicantur, et non haec quae aguntur. At nunc,
quia ipsa sunt in rebus, quae in vocibus,
aliter dicta creduntur; quid fieret si aliter facta
invenirentur? Sed haec est perversitas fidei, probata
non credere, non probata praesumere. Cui perversitati
illud quoque opponam, ut si haec quae sic
aguntur quemadmodum scripta sunt, non erunt ipsa
quae praedicantur, illa quae non debeant sic agi quemadmodum
scripta sunt, ne et ipsa horum exemplo
periclitentur, excludi siquidem aliud in vocibus, aliud
in rebus est; et relinquitur nec praedicata videri
cum evenerint, si aliter praedicantur quam evenire
habent. Et quomodo credentur quae non erunt praedicata,
<pb n="0146B"/>
quia non ita erunt praedicata quomodo eveniunt?
Ita haeretici quae praedicantur non ut probata sunt
credendo, ea quae nec praedicata sunt, credunt.</p>
</div2>

<div2>
        <head>CAPUT XII.</head>
<p>Quis nunc medullas Scripturarum magis nosset,
quam ipsa Christi schola? quos et sibi discipulos Dominus
adoptavit, omnia utique edocendos; et nobis magistros
adornavit, omnia utique docturos. Cui potius
figuram vocis suae declarasset, quam cui effigiem
gloriae suae revelavit, Petro, Jacobo, Joanni, et postea
Paulo, quem paradisi quoque compotem fecit
ante martyrium? An et illi aliter quam sentiunt scribunt,
fallaciae magistri, non veritatis? Petrus quidem
ad Ponticos: <hi>Quanta enim,</hi> inquit <note>(I Petr. II)</note>, <hi>gloria,
si non ut delinquentes puniamini, sustinetis! Haec enim
<pb n="0146C"/>
gratia est, in hoc et vocati estis, quoniam et Christus
passus est pro nobis, relinquens vobis exemplum semetipsum,
ut assequamini vestigia ipsius.</hi> Et rursus <note>(I Pet.
IV)</note>: <hi>Dilecti, ne expavescatis ustionem, quae agitur in
vobis in tentationem, quasi novum accidat vobis: etenim
secundum quod communicatis passionibus Christi, gaudete,
uti et in revelatione gloriae ejus gaudeatis exultantes.
Si dedecoramini in nomine Christi, beati estis,
quoniam gloria et Dei spiritus requiescit in vobis,
dum ne quis vestrum patiatur, ut homicida, aut fur,
<pb n="0147A"/>
aut maleficus, aut alieni speculator. Si autem ut
christianus, ne erubescat; glorificet autem Dominum in
nomine isto.</hi> Joannes vero, ut etiam pro fratribus nostris
animas ponamus, hortatur, negans timorem esse
in dilectione <note>(I Joan. IV, 18)</note>: <hi>Perfecta enim dilectio
foras abjicit timorem: quoniam timor poenam habet; et
qui timet, non est perfectus in dilectione.</hi> Quem timorem
intelligi praestat, nisi negationis auctorem? Quam
dilectionem perfectam affirmat, nisi fugatricem timoris,
et animatricem confessionis? Quam poenam timore
puniat, nisi quam negator relaturus est, cum
corpore et anima occidendus in gehenna? Quod si
pro fratribus, quanto magis pro Domino moriendum
docet, satis de Apocalypsi quoque sua instructus haec
suadere! Mandaverat etenim spiritus ad angelum ecclesiae
<pb n="0147B"/>
Smyrnaeorum <note>(Apocal. II, 10)</note>: <hi>Ecce diabolus
ex numero tuo conjiciet in carcerem, ut tentemini
diebus decem. Esto fidelis ad mortem usque, et dabo
tibi vitae coronam.</hi> Item ad Pergamenorum de Antipa
fidelissimo martyre interfecto in habitatione Satanae.
Item ad Philadelphenorum, quod a tentatione ultima
liberaretur, qui Domini nomen non negarat. Exinde
victori cuique promittit nunc arborem vitae, et
mortis veniam secundae: nunc latens manna cum
calculo candido, et nomine ignoto: nunc ferreae virgae
potestatem, et stellae matutinae claritatem: nunc
albam vestiri, nec deleri de libro vitae, et columnam
fieri in Dei templo, in nomine Dei et Domini, et Jerusalem
coelestis inscripta, nunc residere cum Domino
in throno ejus, quod aliquando Zebedaei filiis
<pb n="0147C"/>
negabatur. Quinam isti tam beati victores, nisi proprie
martyres? Illorum etenim victoriae, quorum et
pugnae; eorum vero pugnae, quorum et sanguis. Sed
et interim sub altari martyrum animae placidum
quiescunt, et fiducia ultionis patientiam pascunt,
et indutae stolis, candidam claritatis usurpant,
donec et alii consortium illarum gloriae impleant.
Nam et rursus innumera multitudo albati et palmis
victoriae insignes revelantur; scilicet de Antichristo
triumphantes, sicut unus ex presbyteris; <hi>Hi sunt,</hi> 
ait <note>(Apoc. VII, 14)</note>, <hi>qui veniunt ex illa pressura magna,
et laverunt vestimentum suum, et candidaverunt ipsum
in sanguine agni:</hi> vestitus enim animae, caro. Sordes
quidem baptismate abluuntur, maculae vero martyrio
<pb n="0148A"/>
candidantur. Quia et Esaias <note>(Is. I, 18)</note> ex russeo
et coccino niveum et laneum repromittit. Magna
etiam Babylon cum describitur ebria sanctorum
cruore, sine dubio ebrietas ejus martyriorum poculis
ministratur, quorum formido quid relatura sit, aeque
ostenditur. Inter omnes enim reprobos; imo ante
omnes. Timidis autem, inquit, dehinc caeteris, particula
in stagno ignis et sulphuris. Sic timor ejus in
Epistola ejus <note>(I Joan. IV, 18)</note>, quem dilectio foras abjicit,
habet poenam.</p>
</div2>

<div2>
        <head>CAPUT XIII.</head>
<p>Paulus vero Apostolus de persecutore <note>(Act. IX)</note>, qui
primus Ecclesiae sanguinem fudit, postea gladium
stylo mutans, et convertens machaeram in aratrum;
lupus rapax Benjamin, dehinc ipse afferens escam
<pb n="0148B"/>
secundum Jacob, qualiter martyria, jam et sibi optabilia,
commendat! cum de Thessalonicensibus
gaudens: <hi>Uti,</hi> inquit <note>(II Thessal. I, 3, 4)</note>, <hi>gloriemur in
vobis in Ecclesiis Dei pro tolerantia vestra et fide, in
omnibus persecutionibus et pressuris, quibus sustinetis
ostentamen justi judicii Dei, ut digni habeamini
regno ejus, pro quo et patimini.</hi> Sicut et ad Romanos <note>(Rom. V, 11)</note>:
 <hi>Non solum autem, verum etiam exultantes
in pressuris; certi quod pressura tolerantiam
perficit, tolerantia vero probationem, probatio autem
spem, spes vero non confundit.</hi> Et rursus <note>(Rom. VIII,
17)</note>: <hi>Quod si filii, et haeredes; haeredes quidem Dei, cohaeredes
vero Christi: siquidem compatimur</hi>, <hi>uti et
cum illo glorificemur. Reputo enim passiones hujus
temporis non esse dignas ad gloriam, quae in nobis revelabitur</hi> 
<pb n="0148C"/>.
Et ideo postmodum: <hi>Quis,</hi> inquit <note>(Rom. VIII, 35)</note>,
 <hi>separabit nos a dilectione Christi?
pressura, an angustia, an fames, an nuditas, an periculum,
an machaera, secundum quod scriptum est:
tui caussa mortificamur tota die, deputati sumus ut
pecora jugulationis; sed in omnibus istis supervincimus
pro eo qui nos dilexit. Persuasum enim habemus, quod
neque mors, neque vita, neque virtus, neque sublimitas,
neque profundum, neque alia conditio poterit nos a dilectione
Dei separare, quae est in Christo Jesu Domino
nostro.</hi> Sed et Corinthiis passiones suas enumerans <note>(II Cor. XI, 33)</note>,
patiendum utique praefinivit: <hi>In laboribus
abundantius, in carceribus plurimum, in mortibus
saepius; a Judaeis quinquies quadragenas citra
<pb n="0149A"/>
unam accepi, ter virgis caesus, semel lapidatus,</hi> et reliqua.
Quae si magis incommoda quam martyria videbuntur,
tamen rursus: <hi>Propter quod,</hi> inquit <note>(II Cor.
XII, 10)</note>, <hi>boni duco in infirmitatibus, in injuriis, in necessitatibus,
in persecutionibus, in angustiis pro Christo.</hi> 
Etiam in superioribus <note>(II Cor. IV, 8)</note>: <hi>Qui in omnibus
tribulemur, sed non coangustemur; et indigeamus, sed
non perindigeamus; quoniam persecutionibus agitemur,
sed non derelinquamur; qui dejiciamur, sed non
pereamus: semper mortificationem Christi Jesu in corpore
nostro circumferentes. Sed etsi,</hi> inquit, <hi>exterior
homo noster vitiatur,</hi> caro scilicet, vi persecutionum; <hi>sed interior renovatur die et die;</hi> 
 anima scilicet spe promissionum.
Nam quod ad praesens, <hi>temporale et leve
pressurae nostrae per supergressum in supergressum</hi> 
<pb n="0149B"/> <hi>aeternum pondus gloriae perficit 
 nobis, non intuentibus
quae videntur, sed quae non videntur. Quae enim
videntur, temporalia,</hi> de incommodis dicens; <hi>quae vero
non videntur, aeterna,</hi> de praemiis spondens.
Thessalonicensibus vero de vinculis scribens,
utique beatos affirmavit, <note>(Phil. I, 29)</note>, quibus donatum
esset <hi>non tantum credere in Christum, sed
etiam pro ipso pati: Eumdem,</hi> inquit, <hi>agonem habentes
quem in me vidistis, et nunc audistis</hi>. <hi>Nam
et si libor super sacrificium, gaudeo et congaudeo
omnibus vobis, perinde et vos gaudete et congaudete
mihi <note>(ibid., II, 17)</note>
          </hi>. Vides quam martyrii definiat
felicitatem, cui de gaudio mutuo acquirit solemnitatem.
Ut proximus denique voti sui factus
est, qualiter de prospectu ejus exsultans Timotheo
scribit <note>(II Tim. IV, 6, 7)</note>? <hi>Ego enim jam libor, et
<pb n="0149C"/>
tempus dijunctionis instat</hi>. <hi>Agonem bonum decertavi,
cursum consummavi, fidem custodivi; superest corona,
quam mihi Dominus illa die reddet,</hi> scilicet passionis.
Satis et ipse supra allocutus <note>(II Tim. II, 11; II Tim.
1, 8)</note>: <hi>Fidelis sermo: si enim commortui sumus
Christo, et convivemus; si sufferimus, et conregnabimus;
<pb n="0150A"/>
si negaverimus, et ille nos negabit; si non credimus, ille
fidelis est, negare se non potest. Ne ergo confundaris
martyrio Domini nostri, neque me vinctum ejus;</hi> quia
praedixerat: <hi>Non enim dedit nobis Deus spiritum timoris,
sed virtutis et dilectionis et sanae mentis.</hi> Virtute
enim patimur ex dilectione in Deum, et sana mente,
cum ob innocentiam patimur. Sed et sicubi tolerantiam
praecipit, quibus magis eam quam passionibus
prospicit? sicubi ab idololatria divellit, quid ei
magis quam martyria praevellit?</p>
</div2>

<div2>
        <head>CAPUT XIV.</head>
<p>Plane monet Romanos <note>(Rom. XIII, 4-7)</note> omnibus
potestatibus subjici, quia <hi>non sit potestas nisi a Deo,</hi> 
quia <hi>non sine caussa gladium gestet,</hi> et quia <hi>ministerium 
 sit Dei; sed et ultrix,</hi> inquit, <hi>in iram ei qui
<pb n="0150B"/>
malum fecerit.</hi> Nam et praemiserat: <hi>Principes enim
non sunt timori bono operi, sed malo. Vis autem non
timere potestatem? fac bonum, et laudem ab ea referes. 
 Dei ergo ministra est tibi in bonum. Si vero malum
facias, time.</hi> Ita, non in occasione frustrandi martyrii
jubet te subjici potestatibus, sed in provocatione bene
vivendi, etiam sub illarum respectu, quasi adjutricum
justitiae, quasi ministrarum divini judicii, hic
etiam de nocentibus praejudicantis. Dehinc et exequitur
quomodo velit te subjici potestatibus, reddere
jubens, <hi>cui tributum, tributum; cui vectigal, vectigal;</hi> 
id est <hi>
            <note>(Matt. XXII, 21)</note> quae sunt Caesaris, Caesari,
et quae Dei, Deo;</hi> solius autem Dei homo. Condixerat
scilicet Petrus, regem quidem honorandum;
ut tamen tunc rex honoretur, cum suis rebus insistit,
<pb n="0150C"/>
cum a divinis honoribus longe est; quia et pater
et mater diligentur, cum Deo non comparabuntur.
Caeterum, super Deum diligi nec animam licebit.</p>
</div2>

<div2>
        <head>CAPUT XV.</head>
<p>Num ergo et Apostolorum litterae mobiles?
<pb n="0151A"/>
 et nos usquequaque simplices animae, et solummodo
columbae, libenter errantes? credo vivendi
cupiditate. Ita vero sit, ut recedant a litteris
suis sensus. Quae tamen passos Apostolos scimus,
manifesta doctrina est; hanc intelligo solam Acta
decurrens; nihil quaero; carceres illic, et vincula, et
flagella, et saxa, et gladii, et impetus Judaeorum, et
coetus nationum, et tribunorum elogia, et regum
auditoria, et proconsulum tribunalia, et Caesaris
nomen interpretem non habent. Quod Petrus
caeditur, quod Stephanus opprimitur, quod
Jacobus immolatur, quod Paulus distrahitur, ipsorum
sanguine scripta sunt. Et si fidem Commentarii
 voluerit haereticus, instrumenta imperii
loquentur, ut lapides Jerusalem. Vitas Caesarum legimus;
<pb n="0151B"/>
orientem fidem Romae primus Nero cruentavit.
Tunc Petrus ab altero cingitur, cum cruci adstringitur.
Tunc Paulus civitatis romanae consequitur
nativitatem, cum illic martyrii renascitur generositate.
Haec ubicumque jam legero, pati disco; nec mea
interest quos sequar martyrii magistros, sensusne an
<pb n="0152A"/>
exitus Apostolorum; nisi quod et sensus in exitibus
recognosco. Nihil enim passi fuissent, quod non prius
patiendum esse sensissent. Cum vincula Paulo
Agabus gestu quoque prophetasset, discipuli flentes
et orantes ne se Jerosolyma committeret, frustra
oraverunt. Ille enim, quod semper docuerat animatus: <hi>Quid fletis,</hi> 
 inquit, <hi>et contristatis cor meum? At
ego non modo vincula Jerosolymis pati optaverim,
verum etiam mori pro nomine Domini mei Jesu Christi.
Atque ita cesserunt, dicendo: Fiat voluntas Domini <note>(Act. XXI, 13, 14)</note>
          </hi>;
fidentes scilicet, passiones ad
voluntatem Dei pertinere. Non enim dehortationis
consilio, sed dilectionis retinere tantaverant, ut
Apostolum desiderantes, non ut martyrium dissuadentes.
Quod si jam tunc Prodicus aut Valentinus
<pb n="0152B"/>
assisteret, suggerens, non in terris esse confitendum
 apud homines; minus vero, ne Deus humanum
sanguinem sitiat, nec Christus vicem passionis,
quasi et ipse de ea salutem consecuturus
exposcat; statim audisset a servo Dei, quod audierat
a Domino diabolus: <hi>Recede, Satana, scandalum
<pb n="0153A"/>
mihi es; scriptum est: Dominum Deum tuum adorabis,
et illi soli servies <note>(Matt. XXVI, 23; IV, 10)</note>
          </hi>. Sed
et nunc audire debebit, quatenus multo post, venena
<pb n="0154A"/>
ista suffudit; nulli infirmorum facile nisi
nocitura, si qui non hanc nostram ex fide praebiberit,
vel etiam superbiberit potionem.
</p>

</div2>
    </body>
  </text>
</TEI>