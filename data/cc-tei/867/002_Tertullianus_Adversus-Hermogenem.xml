<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Adversus Hermogenem</title>
              <author ref="http://viaf.org/viaf/100226395">Tertullianus<date>150-230</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1844</date>
              </publicationStmt>
          <seriesStmt>
           <title>Patrologia Latina, vol. 2</title>
           <idno>Tertul.AdvHer</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>Argumentum.</head>
<p>
          <pb n="0195D"/>Hermogenes iste natione fuit afer, professione
pictor, alius omnino ab eo de quo, cum Phygello seu
Phileto, loquitur Apostolus, II ad Timoth. 1. Christianum
<pb n="0196D"/>
se primum professus, vafritiem et subdolum
nationis animum testatus est, cum in gentilium philosophiam
degener incurrit, et Stoicorum deliria secutus
<pb n="0197A"/>
est. Hermogenes adhuc vivens docebat dari
materiam aeternam, hoc innixus principio, <hi>bonum et
optimum esse Deum, qui bona atque optima tam velit
facere, quam scit, imo nihil non bonum, atque optimum
et velle eum, et sapere . . . . inveniri autem et mala ab eo
facta utique non ex arbitrio et voluntate; oportere igitur
ex vitio alicujus rei factum ex materia esse sine dubio.</hi> 
Cui reponebat Tertullianus <hi>Hermogenem duos Deos
inferre, dum materiam parem Deo infert. Deum autem
unum esse oportet, unicum autem esse non poterit, cui
aliquid adaequabitur, adaequabitur autem Deo materia,
cum aeterna censetur.</hi> Similiter <hi>nec omnipotens Deus,</hi> 
qui <hi>materiae indiguit, et materia egenti Deo se praestitit
minori, et invalido, et minus idoneo de nihilo facere,
quae velit.</hi> Praeterea si materia mala, et aeterna, profecto
<pb n="0197B"/>
malum inevitabile, et necessarium; si mutabilis
in bonum, ergo non aeterna, <hi>et hic auctor mali Deus,
qui cum debuisset omnia ex materia protulisse, aut
tantum bona, protulisset etiam mala, utique aut volens
esse mala, si poterat efficere ne essent, aut non volens
efficere omnia bona, si voluit, et non fecit.</hi> [LUMP.]</p>


<div2>
          <head>CAPUT PRIMUM.</head>
<p>Solemus haereticis compendii gratia de posteritate
praescribere. In quantum enim veritatis regula prior,
quae etiam futuras haereses praenuntiavit, in tantum
posteriores quaeque doctrinae haereses praejudicabuntur,
quia sunt quae futurae veritatis antiquiore
regula praenuntiabantur. Hermongenis autem doctrina
tam novella est, denique ad hodiernum homo in saeculo,
et natura quoque haereticus etiam turbulentus,
<pb n="0197C"/>
qui loquacitatem facundiam existimet, et impudentiam
constantiam deputet, et maledicere singulis,
<pb n="0198A"/>
officium bonae conscientiae judicet. Praeterea
pingit illicite , nubit assidue; legem Dei in
libidinem defendit, in artem contemnit; bis
falsarius, et cauterio et stylo; totus adulter,
et praedicationis et carnis siquidem etnubentium
contagio foetet, nec ipse apostolicus Hermogenes
in regula perseveraverit. Sed viderit persona, cum
doctrina mihi quaestio est. Christum Dominum non
alium videtur aliter cognoscere, alium tamen facit
quem aliter cognoscit: imo totum quod est Deus
aufert, nolens illum ex nihilo universa fecisse. A
Christianis enim conversus ad Philosophos, de Ecclesia
in Academiam et Porticum, inde sumpsit a Stoicis
materiam cum Domino ponere, quae ipsa semper
fuerit neque nata, neque facta, nec initium habens omnino
<pb n="0198B"/>
nec finem, ex qua Dominus omnia postea fecerit.</p>
</div2>

<div2>
          <head>CAPUT II.</head>
<p>Hanc primam umbram plane sine lumine pessimus
pictor illis argumentationibus coloravit, praestruens
aut Dominum de semetipso fecisse cuncta, aut de
nihilo aut de aliquo: ut cum ostenderit neque ex semetipso
fecisse potuisse, neque ex nihilo, quod
superest exinde confirmet, ex aliquo eum fecisse, atque
ita aliquid illud materiam fuisse. Negat illum ex
semetipso facere potuisse: quia partes ipsius fuissent,
quaecumque ex semetipso fecisset Dominus. Porro
in partes non devenire, ut indivisibilem et indemutabilem,
et eumdem semper qua Dominus. Caeterum,
si de semetipso fecisset aliquid, ipsius fuisset
aliquid. Omne autem et quod fieret, et quod faceret,
<pb n="0198C"/>
imperfectum habendum; quia ex parte fieret, et ex
parte faceret: aut si totus totum fecisset, oportuisset
<pb n="0199A"/>
illum simul et totum esse, et non totum; quia oporteret
et totum esse, ut faceret semetipsum; et totum
non esse, ut fieret de semetipso. Porro difficillimum.
Si enim esset, non fieret, esset enim: si vero
non esset, non faceret, quia nihil esset. Eum autem
qui semper sit, non fieri, sed esse illum in aevum
aevorum. Igitur non de semetipso fecisse illum qui
non ejus fuerit conditionis, ut de semetipso facere
potuisset. Proinde ex nihilo non potuisse eum facere,
sic contendit, bonum et optimum definiens Dominum,
qui bona atque optima tam velit facere quam sit;
imo nihil non bonum atque optimum et velle eum et
facere. Igitur omnia bona, omnia ab eo bona et optima
oportuisse fieri secundum conditionem ipsius. Inveniri
autem et mala ab eo facta; utique non ex arbitrio,
<pb n="0199B"/>
nec ex voluntate: quia si ex arbitrio et voluntate,
nihil incongruens et indignum sibi faceret.
Quod ergo non arbitrio suo fecerit, intelligi oportere
ex vitio alicujus rei factum, ex materia esse sine dubio.</p>
</div2>

<div2>
          <head>CAPUT III.</head>
<p>Adjicit et aliud: Deum semper Deum etiam
Dominum fuisse, nunquam non Deum. Nullo porro
modo potuisse illum semper Dominum haberi, sicut
et semper Deum, si non fuisset aliquid retro semper,
cujus semper Dominus haberetur, fuisse itaque materiam
semper Deo Domino. Hanc conjecturam ejus
jam hinc destruere properabo, quam hactenus propter
non intelligentes adjecisse duxi, ut sciant, caetera
quoque argumenta tam intelligi quam revinci. Dei
nomen dicimus semper fuisse apud semetipsum, et
<pb n="0199C"/>
in semetipso, Dominum vero non semper: diversa
enim utriusque conditio. Deus substantiae ipsius
nomen, id est divinitatis; Dominus vero non substantiae,
sed potestatis substantiam semper fuisse cum
suo nomine, quod est Deus, postea Dominus, accedentis
scilicet rei mentio. Nam ex quo esse coeperunt
<pb n="0200A"/>
in quae potestas Domini ageret, ex illo per accessionem
potestatis et factus et dictus est Dominus:
quia et pater Deus est, et judex Deus est; non tamen
ideo pater et judex semper, quia Deus semper. Nam
nec pater potuit esse ante filium, nec judex ante delictum.
Fuit autem tempus, cum et delictum
et filius non fuit, quod judicem, et qui patrem Dominum
 faceret. Sic et Dominus non ante ea quorum
Dominus existeret, sed Dominus tantum futurus
quandoque, sicut Pater per Filium, sicut judex per delictum;
ita et Dominus per ea, quae sibi servitura
fecisset. Argumentari tibi videor, Hermogenes.
Naviter Scriptura nobis patrocinatur, quae utrumque
nomen ei distinxit, et suo tempore ostendit. Nam
Deus quidem quod erat semper, statim nominat:
<pb n="0200B"/> <hi>In principio fecit Deus coelum et terram.</hi> 
 Ac deinceps
quamdiu faciebat quorum dominus futurus erat, Deus
solummodo ponit: <hi>Et dixit Deus, et fecit Deus, et vidit
Deus,</hi> et nusquam adhuc Dominus. At ubi universa
perfecit, ipsumque vel maxime hominem, qui proprie
Dominum intellecturus erat, Dominus etiam cognominatur.
Tunc etiam Dominus nomen adjunxit: <hi>Et accepit Deus 
 Dominus hominem quem
finxit. Et praecipit Dominus</hi> Deus. Ac exinde Dominus
qui retro Deus tantum, ex quo habuit cujus
esset. Nam Deus sibi erat; rebus autem tunc Deus,
cum et Dominus. Igitur in quantum putabit ideo materiam
semper fuisse, quia Dominus semper esset,
in tantum constabit nihil fuisse, quia constat Dominum
non semper fuisse. Adjiciam et ego propter non
<pb n="0200C"/>
intelligentes, quorum Hermogenes extrema linea
est, et quidem epinoemata illius retorquebo
adversus illum. Cum enim neget materiam natam aut
factam, sic quoque invenio Domini nomen Deo non
competisse in materiam; quia libera fuerit necesse
est, quae originem non habendo, non habuit auctorem,
<pb n="0201A"/>
quod erat, nemini serviens. Itaque ex quo
Deus potestatem suam exercuit in eam, faciendo ex
materia, ex illo materiam Dominum Deum passa, demonstrat
hoc illum tamdiu non fuisse, quamdiu
fuit. Hinc denique incipiam de materia retractare,
quod eam Deus sibi comparet proinde non natam,
proinde non factam, proinde aeternam, sine initio,
sine fine propositam. Quis enim alius Dei census,
quam aeternitas? quis alius aeternitatis status, quam
semper fuisse et futurum esse, ex praerogativa nullius
initii et nullius finis? Hoc si Dei est proprium,
quia etsi alii adscribatur, jam non erit Dei proprium,
sed commune cum eo cui et adscribitur. Nam, etsi
sunt qui dicuntur dei sive in coelo, sive in terra, nomine;
caeterum, unus Deus pater, ex quo omnia
<pb n="0201B"/> <note>(I Cor. VIII, 5)</note>:
quo magis apud nos solius Dei esse
debeat, quod Dei proprium est: et, ut dixi, jam non
proprium esset, quia alterius esset. Quod si Deus est,
unicum sit necesse est, ut unius sit: aut
quid erit unicum et singulare, nisi cui nihil
adaequabitur? quid principale, nisi quod super
omnia, nisi quod ante omnia, et ex quo omnia? Haec
Deus solus habendo est, et solus habendo, unus
est. Si alius habuerit, tot jam erunt dei, quot
habuerint quae dei sunt. Ita Hermogenes duos deos
infert. Materiam parem Deo infert. Deum autem
unum esse oportet, quia quod summum sit, Deus
est: summum autem non erit, nisi quod unicum fuerit:
unicum autem esse non poterit, cui aliquid adaequabitur;
adaequabitur autem Deo materia, cum
<pb n="0201C"/>
aeterna censetur.</p>
</div2>

<div2>
          <head>CAPUT V.</head>
<p>Sed Deus, Deus est; materia, materia est: quasi
diversitas nominum comparationi resistat, si status
idem vindicetur. Sit et natura diversa, sit et forma
non eadem, dummodo ipsius status una sit ratio.
Innatus Deus, an non et innata materia? semper
Deus, annon semper et materia? Ambo sine initio,
<pb n="0202A"/>
ambo sine fine, ambo etiam auctores universitatis,
tam qui fecit, quam de qua fecit. Neque enim potest
non et materia auctrix omnium deputari, de qua
universitas consistit. Quomodo respondebit? Non
statim materiam comparari Deo, si quid Dei habeat,
quia non totum habendo non concurrat in plenitudinem
comparationis? Quid Deo reliquit amplius, ut
non totum Dei, materiae dedisse videatur? Vel qua,
inquit, et sic habente materia, salva sit Deo et auctoritas
 et substantia, qua solus et primus auctor
est, et Dominus omnium censeatur. Veritas autem
sic unum Deum exigit defendendo, ut solius sit quidquid
ipsius est. Ita enim ipsius erit, si fuerit solius:
et ex hoc alius deus non possit admitti, dum nemini
licet habere de Deo aliquid. Ergo, inquis, nec nos
<pb n="0202B"/>
habemus Dei aliquid. Imo habemus, et habebimus,
sed ab ipso, non a nobis. Nam et dei crimus, si
meruimus illi esse de quibus praedicavit: <hi>Ego dixi:
Vos Dei estis;</hi> et, <hi>stetit Deus in ecclesia deorum <note>(Ps.
LXXXI, 1)</note>
            </hi>: sed ex gratia ipsius, non ex nostra
proprietate, quia ipse est solus qui deos faciat. Materiae
 autem proprium facit quod cum Deo habet:
aut si a Deo accepit, quod est Dei, ordinem dico
aeternitatis, potest credi et habere illam cum Deo aliquid,
et deum illam non esse. Quale est autem, cum
confitetur ille aliquid cum Deo habere, et vult solius
Dei esse quod materiam non negat habere?</p>
</div2>

<div2>
          <head>CAPUT VI.</head>
<p>Dicit salvum Deo esse, ut et solus sit, et primus,
et omnium auctor, et omnium dominus, et nemini
<pb n="0202C"/>
comparandus; quae mox materiae quoque adscribit.
Ego quidem Deus, contestabitur Deus,
et juravit nonnumquam per semetipsum, quod alius
non sit qualis ipse <note>(Deut. XXXII, 39, 40)</note>: sed mendacem
eum faciet Hermogenes. Erit enim et materia qualis
Deus, infecta, innata, initium non habens, nec finem.
 Dicet Deus: Ego primus <note>(Is. XLI, XLIV, XLVIII)</note>?
et quomodo primus, cui materia coaetanea est? Inter
coaetaneos autem et contemporales ordo non est, aut
<pb n="0203A"/>
et materia prima est. <hi>Extendi,</hi> inquit, <hi>coelum solus <note>(Is. XLIV)</note>
            </hi>:
atquin non solus, cum ea enim
extendit de qua et extendit. Cum proponit salvo
Dei statu fuisse materiam; vide ne ei reddatur
a nobis, proinde salvo statu materiae fuisse Deum,
communi tamen statu amborum. Salvum ergo erit et
materiae, ut et ipsa fuerit, sed cum Deo, quia et
Deus solus, sed cum illa. Et ipsa prima cum Deo,
quia et Deus primus cum illa: sed et illa incomparabilis
cum Deo, quia et Deus incomparabilis
cum illa, et auctrix cum Deo, et domina cum
Deo. Sic aliquid et non totum materiae habere,
ita illi nihil reliquit Hermogenes, quod non et materiae
contulisset: ut non materia Deo, sed Deus potius
materiae comparetur. Atque adeo, cum ea
<pb n="0203B"/>
quae propria Dei vindicamus, semper fuisse, sine
initio, sine fine, et primum fuisse, et solum, et omnium
auctorem, materiae quoque competant; quaero
quid diversum et alienum a Deo, ac per hoc privatum
materia possederit, per quod Deo non comparetur?
In qua omnia Dei propria recensentur, satis
praejudicant de reliqua comparatione.</p>
</div2>

<div2>
          <head>CAPUT VII.</head>
<p>Si minorem et inferiorem materiam Deo, et idcirco
incomparabilem illi, contendit, ut majori, ut superiori,
praescribo non capere ullam diminutionem et
humiliationem, quod sit aeternum et innatum: quia
hoc et Deum faciat tantum, quantus est, nullo minorem,
neque subjectiorem, imo omnibus majorem et
sublimiorem. Sicut enim caetera quae nascuntur, aut
<pb n="0203C"/>
finiunt, et idcirco aeterna non sunt, semel opposita
fini, quae et initio admittunt ea quae Deus non
capit, diminutionem dico interim et subjectionem,
quia nata et facta sunt: ita et Deus ideo ea non capit,
quia nec natus omnino, nec factus est. Materiae
autem status talis est. Igitur et duobus aeternis,
ut innatis, ut infectis, Deo atque materia, ob eamdem
rationem communis status, ex aequo habentibus
id quod neque diminui, nec subjici admittit, id est
aeternitatem: neutrum dicimus altero esse minorem,
sive majorem, neutrum altero humiliorem, sive superiorem,
sed stare ambo ex pari magna, ex pari sublimia,
<pb n="0204A"/>
ex pari solidae et perfectae felicitatis, quae
censetur aeternitas. Neque enim proximi erimus opinionibus
nationum, quae si quando coguntur Deum
confiteri, tamen et alios infra illum volunt. Divinitas
autem gradum non habet, utpote unica; quae si et in
materia erit, ut proinde innata et infecta et aeterna,
aderit utrobique, quia minor se nusquam poterit
esse. Quomodo ergo discernere audebit Hermogenes,
atque ita subjicere Deo materiam, aeternam aeterno,
innatam innato, auctricem auctori? dicere audentem,
et, Ego prima, et, Ego ante omnia, et, Ego a quo
omnia: pares fuimus, simul fuimus, ambo sine initio,
sine fine: ambo sine auctore, sine Deo? Quis me
Deus subjicit contemporali, coaetaneo? Si quia
Deus dicitur, habeo et ego meum nomen. Aut ego
<pb n="0204B"/>
sum Deus, aut ille materia: quia ambo sumus
quod alter est nostrum. Putas itaque materiam Deo
non comparasse, quam scilicet subjiciat illi?</p>
</div2>

<div2>
          <head>CAPUT VIII.</head>
<p>Atquin etiam praeponit illam Deo, et Deum potius
subjicit materiae, cum vult eum de materia cuncta fecisse.
Si enim ex illa usus est ad opera mundi, jam
et materia superior invenitur, quae illi copiam operandi
subministravit, et Deus subjectus materiae videtur,
cujus substantiae eguit. Nemo enim non eget
eo de cujus utitur: nemo non subjicitur ei cujus
eget, ut possit uti: sic et nemo de alieno utendo non
minor est eo de cujus utitur. Et nemo qui praestat de
suo uti, non in hoc superior est eo cui praestat uti.
Itaque materia ipsa quidem Deo non eguit, sed
<pb n="0204C"/>
egenti se Deo praestitit, divitem et locupletem
et liberalem minori, opinor, et invalido et minus idoneo
de nihilo facere quae velit. Grande revera beneficium
Deo contulit, ut haberet hodie per quem Deus
cognosceretur, et omnipotens vocaretur: nisi quod
jam non omnipotens, si non et hoc potens, ex nihilo
omnia proferre. Sane et sibi praestitit aliquid materia,
ut et ipsa cum Deo possit agnosci coaequalis Deo,
imo et adjutrix: nisi quod solus eam Hermogenes
cognovit, et haereticorum patriarchae philosophi.
Prophetis enim et apostolis usque adhuc latuit, puto
et Christo.</p>
</div2>

<div2>
          <head>CAPUT IX.</head>

<pb n="0205A"/>
<p>Non potest dicere Deum ut Dominum materia
usum ad opera mundi: Dominus enim non potuit
esse substantiae coaequalis. Sed precario forsitan
usus est. Et ideo precario, non dominio, ut cum
ea mala esset, de mala tamen sustinuerit uti,
scilicet ex necessitate mediocritatis suae, qua non valebat
ex nihilo uti; non ex potestate, quam si habuisset
omnino ut Deus in materiam, quam malam norat,
ante eam in bonum convertisset ut dominus et
bonus, ut ita de bono, non de malo uteretur. Sed
quia bonus quidem, Dominus autem non, ideo, qualem
habuit, tali usus, necessitatem suam ostendit
cedentem conditioni materiae: quam si Dominus
fuisset, emendasset. Sic enim Hermogeni respondendum
<pb n="0205B"/>
est, cum ex dominio defendit Deum materia
usum, et de re non sua, scilicet non facta ab ipso.
Jam ergo malum ab ipso, qui est mali, si non auctor,
quia non effector, certe permissor, quia dominator.
Si vero materia non et ipsius, qua malum Dei non
est: de alieno ergo usus, aut precario usus est,
qua egens ejus; aut et injuria, qua praevalens ejus.
His enim tribus modis aliena sumuntur, jure, beneficio,
impetu; id est, dominio, precario, vi. Dominio
non suppetente eligat Hermogenes, quid Deo
congruat, precario an vi de materia cuncta fecisse.
Non ergo melius censuisset Deus nihil
omnino faciendum, quam precario aut vi faciendum,
et quidem de malo?</p>
</div2>

<div2>
          <head>CAPUT X.</head>
<p>
            <pb n="0205C"/>Nonne, etiamsi materia optima fuisset, aeque indecorum
sibi existimasset, de alieno, licet bono? Fatue
satis, si ita gloriae suae caussa molitus est mundum,
ut debitorem se alienae substantiae ostenderet,
et quidem non bonae. Ergo, inquit, ex nihilo faceret,
ut mala quoque arbitrio ejus imputarentur? Magna,
<pb n="0206A"/>
bona fide, caecitas haereticorum pro hujusmodi argumentatione,
cum ideo aut alium Deum bonum et
optimum volunt credi, quia mali auctorem existiment
Creatorem; aut materiam cum Creatore proponunt,
ut malum a materia, non a Creatore deducant:
quando nullus omnino deus liberetur ista quaestione,
ut non auctor mali videri proinde possit, quisquis ille
est qui malum etsi non ipse fecit, tamen a quocumque
et unde unde passus est fieri. Audiat igitur et
Hermogenes,dum alibi de mali ratione distinguimus,
interim se quoque nihil egisse hac sua injectione.
Ecce enim, etsi non auctor sed assentator
mali invenitur Deus, qui malum materiae tanto sustinuit
de bono ante mundi constitutionem, quam ut
bonus et mali aemulus emendasse debuerat. Aut enim
<pb n="0206B"/>
potuit emendare, sed noluit: aut voluit quidem,
verum non potuit infirmus Deus. Si potuit et noluit,
malus et ipse, quia malo favit; et sic jam
habetur auctor ejus, quod licet non instituerit,
quia tamen si noluisset illud esse, non
esset, ipse jam fecit esse, quod noluit non esse:
quo quid est turpius? Si id voluerit esse, quod ipse
noluit fecisse, adversum semetipsum egit, cum et
voluit esse quod noluit fecisse, et noluit fecisse quod
voluit esse. Quasi bonum voluit esse, et quasi malum
noluit fecisse. Quod non faciendo, malum judicavit,
id sustinendo, bonum pronuntiavit, malum pro
bono sustinendo et non potius eradicando, assertor
ejus inventus est: male, si per voluntatem,
turpiter, si per necessitatem. Aut famulus erit mali
<pb n="0206C"/>
Deus, aut amicus; cum materiae malo conversatur,
nedum etiam de malo ejus operatus.</p>
</div2>

<div2>
          <head>CAPUT XI.</head>
<p>Et tamen unde nobis persuadet Hermogenes
 malam esse materiam? Non enim poterit non
<pb n="0207A"/>
malum dicere cui malum adscribit. Nam definimus
diminutionem et subjectionem capere non posse
quod sit aeternum, ut alii coaeterno inferius deputetur.
Ita et nunc nec malum dicimus competere
illi, quia nec subjici ex hoc possit, quod nullo modo
potest subjici, quia aeternum est. Sed cum alias summum
bonum constet esse quod sit aeternum ut Deus,
per quod solus est Deus, dum aeternus est, et ita
bonus, dum Deus; quomodo materiae inerit malum,
quam ut aeternam, summum bonum credi necesse
est? Aut, si quod aeternum est poterit et mali capax
esse, poterit hoc et in Deum credi: et sine caussa
gestivit malum a Deo transferre, si competit et
aeterno, competendo materiae. Jam vero, si quod
aeternum est, malum potest credi invincibile, et insuperabile
<pb n="0207B"/>
 erit malum ut aeternum: et ita nos
frustra laboramus de auferendo malo ex nobis ipsis,
tum et Deus hoc frustra mandat et praecipit: imo
et judicium frustra constituit Deus, injustitia
 utique puniturus. Quod si tunc erit mali
finis, cum praeses ejus diabolus <hi>abierit in ignem,
quem praeparavit illi Deus et angelis ejus <note>(Matth.,
XXV)</note>
            </hi>, prius in <hi>puteum abyssi relegatus <note>(Apocal.,
XX)</note>
            </hi>, <hi>cum revelatio filiorum dei redemerit
conditionem a malo, utique vanitati subjectam <note>(Rom. VIII)</note>
            </hi>;
cum restituta innocentia et integritate
conditionis, pecora condixerint bestiis et
parvuli de serpentibus luserint <note>(Is. XI, 6, 7)</note>; cum <hi>Pater Filio posuerit inimicos sub pedes 
 <note>(Ps. CIX)</note>
            </hi>, utique
 operarios mali. Utique si finis malo competit,
necesse est competierit initium, eritque
<pb n="0207C"/>
materia habens initium, habendo et finem mali. Quae
<pb n="0208A"/>
enim malo deputantur, secundum mali statum computantur.</p>
</div2>

<div2>
          <head>CAPUT XII.</head>
<p>Age nunc, malam ac pessimam credamus esse materiam,
utique natura; sicut Deum bonum et optimum
credimus, proinde natura: porro naturam
certam et fixam haberi oportebit tam in malo perseverantem
apud materiam, quam in bono apud
Deum inconvertibilem et indemutabilem. Scilicet
quia, si demutabitur natura in materia de malo in
bonum, demutari poterit et in Deo de bono in malum.
Hoc loco dicet aliquis: <hi>Ergo de lapidibus filii
Abrahae non suscitabuntur, et genimina viperarum non
facient poenitentiae fructum <note>(Luc. III, 7, 8)</note>
            </hi>, et filii irae
non fient filii pacis <note>(Ephes. II, 3)</note>, si natura mutabilis
<pb n="0208B"/>
non erit. Temere ad ista exempla respicies, o homo; non
enim competunt ad caussam materiae, quae innata est,
ea quae nata sunt, lapides, et viperae, et homines:
horum enim natura habendo institutionem, habere
poterit et cessationem. Materiam vero tene semel
aeternam determinatam, ut infectam, ut innatam; et
ideo indemutabilis et incorruptibilis naturae credendam,
ex ipsius etiam sententia Hermogenis, quam
opponit, cum Deum negat ex semetipso facere
potuisse; quia non demutetur quod sit aeternum,
amissurum scilicet quod fuerat, dum fit ex demutatione
quod non erat, si non esset aeternum: Dominum
vero aeternum aliud esse non posse, quam quod
est semper. Hac et ego definitione merito illum repercutiam:
Materiam aeque reprehendo, cum ex illa
mala pessima, etiam bona atque optima a Deo fiunt:
<pb n="0208C"/> <hi>Et vidit Deus quia bona, et benedixit ea Deus (Gen. I,
<pb n="0209A"/>
3, 31)</hi>,
utique qua optima, non certe qua mala ac pessima.
Demutationem igitur admisit materia, et si ita
est, statum aeternitatis amisit: mortua est denique
sine sua forma. Sed aeternitas amitti non potest:
quia, nisi amitti non possit, aeternitas non est. Ergo
nec demutationem potuit admisisse: quia, si aeternitas
est, demutari nullo modo potest.</p>
</div2>

<div2>
          <head>CAPUT XIII.</head>
<p>Et quaeretur: Quomodo ex ea bona facta sint, quae
ex demutatione nullo modo facta sunt? Unde in mala
ac pessima boni atque optimi semen? Certe nec bona
arbor fructus malos edit, quia nec Deus nisi bonus:
nec mala arbor, bonos, quia nec materia est nisi
pessima. Aut si dabimus illi aliquid etiam boni germinis,
jam non erit uniformis naturae, id est malae
<pb n="0209B"/>
in totum, sed et tantum duplex, id est bonae et
malae naturae. Et quaeretur iterum, an in bono et malo
poterit convenire luci et tenebris, dulci et amaro.
Aut si potuit utriusque diversitas boni et mali concurrisse,
et duplex natura fuisse materiae, amborum
ferax fructuum, jam nec bona ipsa Deo deputabuntur,
ut nec mala illi imputentur: sed utraque species
de materiae proprietate sumpta, ad materiam
pertinebit. Quo pacto, neque gratiam bonorum Deo
debebimus, nec invidiam malorum, quia nihil de suo
operatus ingenio.</p>
</div2>

<div2>
          <head>CAPUT XIV.</head>
<p>Per quod probabitur manifeste materiae deservisse.
Nam etsi dicatur, licet ex occasione materiae, suo tamen
arbitrio bona protulisse, quasi nactus bonum
<pb n="0209C"/>
materiae, quamquam et hoc turpe sit, certe cum ex
eadem etiam mala profert, vel haec utique non de
suo arbitrio proferendo, servit materiae, aliud non
habens facere quam ex malo proferre; invitus utique
qua bonus, ex necessitate ut invitus, et ex servitute
ut ex necessitate. Quid ergo dignius, ex necessitate
eum condidisse mala, an ex voluntate? Si
quidem, ex necessitate condidit, si ex materia: ex
voluntate, si ex nihilo. Jam enim sine caussa laboras,
ne malorum auctor constituatur Deus: quia, etsi de
materia fecit, ipsi deputabuntur qui fecit, proinde
quatenus fecit. Plane sic interest unde fecerit, ac si
de nihilo fecisset: nec interest unde fecerit, ut inde
fecerit, unde eum magis decuit. Magis autem eum decuit
ex voluntate fecisse, quam ex necessitate, id
<pb n="0209D"/>
est, ex nihilo potius quam ex materia. Dignius est
Deum etiam malorum auctorem liberum credere,
<pb n="0210A"/>
quam servum. Quaecumque potestas ei, quam pusillitas
competit. Si et sic concedimus materiam quidem
nihil boni habuisse, Dominum vero, si quid boni edidit,
sua virtute edidisse, aliae aeque oborientur quaestiones.
Primo, si bonum in materia omnino non
fuit, non ex materia bonum factum est, quod materia
scilicet non habuit. Dehinc, si non ex materia,
jam ergo ex Deo factum. Si nec ex Deo, jam ergo ex
nihilo factum. Hoc enim superest secundum Hermogenis
dispositionem.</p>
</div2>

<div2>
          <head>CAPUT XV.</head>
<p>Porro si bonum, neque ex materia factum est,
quia non erat in illa, ut in mala; neque ex Deo, quia
nihil potuit ex Deo fieri, sicut definit Hermogenes:
invenitur bonum jam ex nihilo factum, ut ex nullo
<pb n="0210B"/>
factum, ut neque ex materia, neque ex Deo. Et si
bonum ex nihilo, cur non et malum? imo cur non omnia
ex nihilo, si aliquid ex nihilo? nisi si insufficiens fuit
divina virtus omnibus producendis, quae aliquid protulerit
ex nihilo. Aut si ex materia mala bonum processit,
quia neque ex nihilo, neque ex Deo, sequetur
ut ex conversione processerit materiae, contra
denegatam aeterni conversionem. Ita unde bonum
constitit, jam negabit Hermogenes inde illud
constare potuisse. Necesse est autem ex aliquo eorum
processerit, ex quibus negavit procedere potuisse.
Caeterum, si ideo malum non ex nihilo, ne Dei fiat,
de cujus arbitrio videbitur, sed ex materia, ut ipsius
sit, de cujus substantia erit factum: et hic, ut dixi,
auctor mali habebitur Deus, qui cum eadem virtute et
<pb n="0210C"/>
voluntate debuisset omnia bona ex materia protulisse,
aut tantum bona, non omnia tamen bona,
protulisset etiam mala; utique aut volens esse mala,
si poterat efficere ne essent; aut non valens efficere
omnia bona, si voluit et non fecit: dum nihil intersit
per infirmitatem Dominus auctor mali extiterit,
an per voluntatem. Aut quae fuit ratio, ut cum bona
fecisset quasi bonus, etiam mala protulisset
quasi non bonus, cum non congruentia sibi solummodo
edidit. Quid necesse erat, suo opere prolato,
etiam materiae negotium curare, proinde et malum
proferendo, solus ut cognosceretur bonus de
bono, materia autem ne cognosceretur mala
de malo? Plus bonum floruisset sine mali adflatu. Nam
et Hermogenes expugnat quorumdam argumentationes,
<pb n="0210D"/>
dicentium mala necessaria fuisse ad illuminationem
bonorum, ex contrariis intelligendorum.
<pb n="0211A"/>
Ergo aut nec propterea locus mali proferendi fuit,
aut si qua alia ratio exigit illud induci, cur non et ex
nihilo potuerit induci, ipsa ratione excusatura Dominum
ne mali auctor existimaretur, quae nunc cum
de materia operatur mala, excusat: si excusat,
adeo ubique et undique illuc compellitur quaestio quo
nolunt, qui, ipsam mali rationem non examinando,
nec dignoscendo quomodo illud aut Deo adtribuant,
aut a Deo separent, pluribus et indignioribus destructionibus
Deum objiciunt.</p>
</div2>

<div2>
          <head>CAPUT XVI.</head>
<p>Igitur in praestructione hujus articuli, et alibi forsitan
retractandi, equidem diffinio, aut Deo adscribendum
et bonum et malum quae ex materia fecit,
aut materiae ipsi, ex qua fecit; aut utrumque utrique,
<pb n="0211B"/>
quia ambo sibi obligantur qui fecit et de qua
fecit: aut alterum alteri; tertius enim, praeter materiam
et Deum, non est. Porro si Dei erit utrumque,
videbitur Deus etiam mali auctor: Deus autem
ut bonus, auctor mali non erit; si materiae
 utrumque, videbitur materia etiam boni
matrix; mala autem in totum materia boni non
erit matrix; si utriusque erit, utrumque; in hoc
quoque comparabitur Deo materia, et partes erunt
ambo, ex aequo mali ac boni adfines; aequari autem
Deo materia non debet, ne duos deos efficiat; si
alterum alterius, utique Dei bonum, et materiae
malum; neque malum Deo, neque materiae bonum
adscribitur: et bona autem et mala Deus,
de materia faciendo, cum ea facit. Haec si ita sunt,
<pb n="0211C"/>
nescio qua possit evadere sententia Hermogenis,
qui Deum, quoquo modo de materia malum condidit,
sive voluntate, sive necessitate, sive ratione,
non putet mali auctorem. Porro, si mali auctor est
ipse qui fecit, plane socia materia per substantiae
suggestum, excludis jam caussam materiae introducendae.
Nihilominus enim, et per materiam Deus
auctor mali ostenditur, si ideo materia praesumpta
est, ne Deus mali auctor videretur. Exclusa itaque
materia, dum excluditur caussa ejus, superest uti
<pb n="0212A"/>
Deum omnia ex nihilo fecisse constet. Videbimus an
et mala, cum apparuerit quae mala, et an mala interim
ea quae putas. Dignius enim de suo arbitrio produxit,
haec quoque producendo de nihilo, quam de praejudicio
alieno, si de materia produxisset. Libertas, non
necessitas, Deo competit: malo voluerit mala a semetipso
condidisse, quam non potuerit non condidisse.</p>
</div2>

<div2>
          <head>CAPUT XVII.</head>
<p>Unici Dei status hanc regulam vindicat: non
aliter unici, nisi quia solius: non aliter solius, nisi
quia nihil cum illo: sic et primus erit, quia
omnia post illum: sic omnia post illum, quia omnia
ab illo: sic ab illo, quia ex nihilo, ut illi quoque
Scripturae ratio constet: <hi>Quis cognovit sensum
Domini? Aut quis illi consiliarius fuit? aut quem consultatus
<pb n="0212B"/>
est? aut viam intelligentiae et scientiae quis demonstravit
illi? quis tradidit, et retribuetur ei <note>(Rom.
XI, 34, 35)</note>
            </hi>? Nemo utique: quia nulla vis, nulla materia,
nulla natura substantiae alterius aderat illi.
Porro, si de aliquo operatus est, necesse est ab
ea ipsa acceperit et consilium et tractatum dispositionis,
ut viam intelligentiae et scientiae. Pro
qualitate enim rei operari habuit et secundum ingenium
materiae, non secundum suum arbitrium: adeo
ut et mala pro natura, non sua, sed substantiae, fecerit.</p>
</div2>

<div2>
          <head>CAPUT XVIII.</head>
<p>Si necessaria est Deo materia ad opera mundi, ut
Hermogenes existimavit, habuit Deus materiam longe
digniorem et idoneiorem, non apud philosophos aestimandam,
sed apud prophetas intelligendam, Sophiam
<pb n="0212C"/>
suam scilicet: haec denique sola cognovit sensum
Domini. Quis enim scit quae sunt Dei, et quae in
ipso, nisi spiritus qui in ipso <note>(I Cor. II, 11)</note>? Sophia autem
spiritus, haec illi consiliarius fuit, via intelligentiae
et scientiae ipsa est <note>(Prov. VIII)</note>. Ex hac fecit,
faciendo per illam, et faciendo cum illa. <hi>Cum pararet
coelum,</hi> inquit, <hi>aderam illi; et cum fortia faciebat (super
ventos) quae sursum nubila, et cum firmos ponebat fontes 
 ejus quae sub coelo est, ego eram compingens cum
ipso. Ego eram ad quam gaudebat, quotidie autem
<pb n="0213A"/>
oblectabar in persona ejus <note>(Ibid.)</note>
            </hi>: quando oblectabatur
cum perfecisset orbem, et inoblectabatur in
filiis hominum. Quis non hanc potius omnium fontem
et originem commendet, materiam vero materiarum,
non sibi subditam, non statu diversam,
non motu inquietam, non habitu informem, sed
insitam et propriam et compositam et decoram, quali
Deus potuit eguisse, sui magis quam alieni
egens? Denique, ut necessariam sensit ad opera
mundi, statim eam condit et generat in semetipso: <hi>Dominus,</hi> 
 inquit, <hi>condidit me initium viarum
suarum in opera sua: ante saecula fundavit me, prius
quam faceret terram, prius quam montes collocarentur;
ante omnes autem colles generavit me; prior autem abysso genita sum 
 <note>(Ibid.)</note>
            </hi>. Agnoscat ergo Hermogenes
<pb n="0213B"/>
idcirco etiam Sophiam Dei natam et
conditam praedicari, ne quid innatum et inconditum
praeter solum Deum crederemus. Si enim intra Dominum
quod ex ipso et in ipso fuit, sine initio
non fuit: Sophia scilicet ipsius ex indenata et condita,
ex quo in sensu Dei ad opera mundi disponenda
coepit agitari: multo magis non capit sine initio
quicquam fuisse quod extra Dominum fuerit. Si
vero Sophia eadem Dei sermo est sensu sophia,
et sine quod factum est nihil <note>(Joan. I, 3)</note>, sicut et
dispositum sine sophia, quale est ut filio Dei sermone
unigenito et primogenito aliquid fuerit praeter Patrem
antiquius: et hoc modo utique generosius, nedum
quod innatum nato fortius, et quod infectum
facto validius? quia quod ut esset nullius
<pb n="0213C"/>
eguit auctoris, multo sublimius erit eo quod, ut esset,
aliquem habuit auctorem: proinde, si malum quidem
innatum est, natus autem sermo Dei: <hi>Eructavit enim,</hi> 
 inquit, <hi>sermonem optimum <note>(Ps.
XLIV, 1)</note>
            </hi>, non scio an bono malum possit adduci,
validius ab infirmo, ut innatum a nato. Ita et hoc nomine
materiam Deo praeponit Hermogenes, praeponendo
eam Filio. <hi>Filius enim sermo, et Deus sermo <note>(Joan., I, 1)</note>
            </hi>;
et: <hi>Ego et Pater unum sumus (Joan., X,
<pb n="0214A"/>
10)</hi>: nisi quod sustinebit aequo animo filius eam praeponi
sibi, quae Patri adaequatur.</p>
</div2>

<div2>
          <head>CAPUT XIX.</head>
<p>Sed et ad originale instrumentum Moysi provocabo,
unde et diversa pars suspiciones suas ingratis
 fulcire conatur, ne scilicet non inde instrui
videretur unde oportet. Itaque occasiones sibi
 sumpsit quorumdam verborum, ut haereticis
fere mos est simplicia quaeque torquere. Nam et
ipsum principium, in quo Deus fecit coelum et terram,
aliquid volunt fuisse quasi substantivum et corpulentum,
quod in materiam interpretari possit. Nos
autem unicuique vocabulo proprietatem suam
vindicamus, principium initium esse, et competisse
ita poni rebus incipientibus fieri. Nihil enim, quod
<pb n="0214B"/>
fieri habet, sine initio esse, quin initium sit illi
ipsum dum incipit fieri. Ita principium sive initium,
incoeptionis esse verbum, non alicujus
substantiae nomen. Jam nunc, si principalia Dei
opera coelum et terra sunt, quae ante omnia Deus
fecit suorum esse proprie principium, quae priora
sunt facta, merito sic praefatur Scriptura: <hi>In principio
fecit Deus coelum et terram <note>(Gen. I, 1)</note>
            </hi>; quemadmodum
dixisset: In finem Deus fecit coelum et terram:
si post universa fecisset. Aut si principium aliqua
substantia est, erit et finis aliqua materia. Plane licebit
etiam substantivum aliquid principium esse alii
rei, quae ex ipso sit futura, ut argilla principium
testae, ut semen principium herbae. Sed cum ita utimur
vocabulo principii quasi originis, non quasi ordinis
<pb n="0214C"/>
nomine, adjicimus et mentionem ipsius rei
specialiter, quam volumus principium alterius rei. De
caetero si sic ponamus, verbi gratia: In principio fecit
figulus pelvim vel urnam; jam non materiam significabit
 principium: non enim argillam nominavi
principium, sed ordinem operis; quia figulus
ante caetera primum pelvim et urnam fecit, exinde
facturus et caetera; ad ordinationem operum principii
vocabulum pertinebit, non ad originem substantiarum.
<pb n="0215A"/>
Possum et aliter principium interpretari,
non ab re tamen: nam et in graeco <hi>principii</hi> vocabulum,
quod est <foreign xml:lang="greek">ΑΡΧΗ,</foreign> non tantum ordinativum,
sed et potestativum capit principatum. Unde et <foreign xml:lang="greek">ΑΡΧΟΝΤΑΣ</foreign>
 dicunt principes et magistratus. Ergo secundum
hanc quoque significationem, principium pro
principatu et potestate sumetur. In principatu enim
et in potestate Deus fecit coelum et terram.</p>
</div2>

<div2>
          <head>CAPUT XX.</head>
<p>Sed ut nihil aliud significet graeca vox, quam principium,
et principium nihil aliud capiat, quam initium,
habemus etiam illam initium agnoscere, quae
dicit: <hi>Dominus condidit me initium viarum suarum
in opera sua.</hi> Si enim per Sophiam Dei omnia
facta sunt; et coelum ergo et terram Deus faciens in
<pb n="0215B"/>
principio, id est initio, in Sophia sua fecit. Denique
si principium materiam significaret, non ita Scriptura
inscripsisset: <hi>In principio Deus fecit,</hi> sed <hi>ex
principio.</hi> Non enim in materia, sed ex materia fecisset.
De Sophia autem potuit dici, <hi>in principio.</hi> In Sophia
enim primo fecit, in qua cogitando et disponendo
jam fecerat; quoniam etsi ex materia facturus
fuisset, ante in Sophia cogitando et disponendo jam
fecerat. Quoniam etsi erat initium viarum, quia
cogitatio et dispositio prima Sophiae fit operatio de
cogitatu viam operibus instituens, hanc et inde auctoritatem
Scripturae mihi vindico, quod et Deus qui fecit,
et ea quae fecit ostendens, unde fecerit non
proinde testatur. Nam cum in omni operatione tria
sint principalia: qui facit, et quod fit, et ex quo fit;
<pb n="0215C"/>
tria nomina sunt edenda in legitima operis enarratione:
persona factoris, species facti, forma materiae.
Si materia non edetur, ubi et opera et operator
edentur, apparet ex nihilo eum operatum. Proinde
enim ederetur ex quo, si ex aliquo fuisset operatus.
Denique Evangelium ut supplementum instrumenti
<pb n="0216A"/>
veteris adhibendo, in quo vel eo magis debuerat
ostendi Deus ex aliqua materia universa fecisse,
quod illic etiam per quem omnia fecerit revelatur:
 <hi>In principio erat sermo, in</hi> quo <hi>principio scilicet
Deus fecit coelum et terram. Et sermo erat apud Deum,
et Deus erat sermo. Omnia per ipsum facta sunt, et
sine illo factum est nihil <note>(Joan. I, 1)</note>
            </hi>. Cum igitur et hic
manifestetur et factor, id est Deus: et facta, id est
omnia: et per quem, id est sermo; nonne et unde
omnia facta essent a Deo per sermonem, exegisset
ordo profiteri, si ex aliquo facta essent? Ita quod non
fuit, non potuit Scriptura profiteri, Et non profitendo
satis probavit non fuisse, quia profiteretur si fuisset.</p>
</div2>

<div2>
          <head>CAPUT XXI.</head>
<p>Ergo, inquis, si tu ideo praejudicas ex nihilo facta
<pb n="0216B"/>
omnia, quia non sit manifeste relatum de materia
praecedenti factum quid, vide ne diversa pars
ideo contendat ex materia omnia facta, quia proinde
non aperte significatum sit, ex nihilo quid factum.
Plane retorqueri quaedam facile possunt: non statim
et ex aequo admitti, ubi diversitas caussae est. Dico
enim, etsi non aperte Scriptura pronuntiavit ex nihilo
facta omnia, sicut nec ex materia, non tantam fuisse
necessitatem aperte significandi de nihilo facta omnia,
quanta esset, si ex materia facta fuissent. Quoniam
quod fit ex nihilo, eo ipso dum non ostenditur ex aliquo
factum, manifestatur ex nihilo factum: et
non periclitatur ne ex aliquo factum existimetur, quando
non demonstretur ex quo sit factum. Quod autem
ex aliquo fit, nisi hoc ipsum aperte declaratur ex aliquo
<pb n="0216C"/>
factum, dum illud ex quo factum sit non ostenditur,
periclitabitur primo videri ex nihilo factum,
quia non editur ex quo sit factum. Dehinc, etsi ea sit
conditione, ut non possit videri non ex aliquo,
proinde periclitabitur, ex alio longe factum videri,
quam ex quo factum est, dum non proponitur unde
<pb n="0217A"/>
sit factum. Ita, si ex nihilo Deus cuncta fecisse non
potuit, etsi Scriptura non adjecisset illum ex nihilo
fecisse <note>(II Mach. VII, 28)</note>; ex materia eum fecisse
omni modo debuit edixisse, si et ex materia fecisset,
quia illud in totum habebat intelligi, etsi non
significaretur: at istud in dubio, nisi significaretur.</p>
</div2>

<div2>
          <head>CAPUT XXII.</head>
<p>Atque adeo Spiritus Sanctus hanc Scripturae suae
rationem constituit, ut cum quid ex aliquo sit, et
unde sit referat. <hi>Fruticet</hi>, inquit, <hi>terra herbam
foeni, seminantem semen secundum genus, et secundum
similitudinem, et lignum fructuosum faciens fructum,
cujus semen in ipso in similitudinem. Et factum est sic.
Et produxit terra herbam foeni seminantem semen secundum
genus, et lignum fructuosum faciens fructum, cujus
semen in ipso in similitudinem.</hi> Et rursus: <hi>Et dixit
<pb n="0217B"/>
Deus: Producant aquae repentia animarum vivarum,
et volatilia volantia super terram per firmamentum coeli.
Et factum est sic. Et fecit Deus cetos magnos, et omnem
animam animalium repentium, quae produxerunt aquae
secundum genus ipsorum.</hi> Item post haec: <hi>Et dixit
Deus: Producat terra animam viventem secundum genus,
quadrupedia et repentia, et bestias terrae, secundum
genus ipsorum <note>(Genes., cap. I, v. 11 et seqq.)</note>
            </hi>.
Si ergo ex jam factis rebus, alias res Deus proferens,
ostendit per prophetam, et dicit quid unde protulerit
(quamquam possimus unde illas prolatas aestimare,
dum ne ex nihilo; jam enim facta erant
quaedam, ex quibus prolatae videri possent): si tantam
curam instructionis nostrae insumpsit Spiritus
sanctus, ut sciremus quid unde processerit, nonne
<pb n="0217C"/>
proinde nos et de coelo et de terra compotes reddidisset,
significando unde ea esset operatus, si de
aliqua materia origo constaret illorum? ut tanto magis
ex nihilo ea videretur operatus, quanto nihil adhuc
<pb n="0218A"/>
erat factum, ex quo operatus videretur. Itaque
sicut ea quae de aliquo prolata sunt,
ostendit unde prolata sint: ita quae non ostendit
unde prolata sint, ex nihilo prolata confirmat.
Igitur <hi>in principio Deus fecit coelum et terram.</hi> Adoro
Scripturae plenitudinem, qua mihi et factorem
manifestat et facta. In Evangelio vero amplius et ministrum
atque arbitrum rectoris invenio sermonem.
An autem de aliqua subjacenti materia facta
sint omnia, nusquam adhuc legi. Scriptum esse doceat
Hermogenis officina. Si non est scriptum, timeat
 vae illud, adjicientibus aut detrahentibus
destinatum <note>(Apoc. XXII, 18, 19)</note>.</p>
</div2>

<div2>
          <head>CAPUT XXIII.</head>
<p>Sed ex sequentibus argumentatur, quia scriptum
sit: <hi>Terra autem erat invisibilis et incomposita.</hi> 
<pb n="0218B"/>
 Nam et <hi>terrae</hi> nomen redigit in
materiam, quia terra sit quae facta est ex illa. Et <hi>erat</hi> 
 in hoc dirigit, quasi quae semper retro fuerit
innata et infecta. Invisibilis autem et rudis, quia
informem et confusam et inconditam vult fuisse materiam.
Has quidem opiniones ejus singillatim revincam,
sed interim volo sic ei respondere. Putamus
 his articulis materiam demonstrari. Numquid
tamen, quia erat ante omnia, et tale aliquid esse
ex ea factum Scriptura significat? Atquin nihil tale significat.
Fuerit licet materia, quantum sibi licet, vel
potius Hermogeni: potuit et fuisse, et tamen nihil
Deus ex illa fecisse, vel quia non decebat Deum alicujus
eguisse, certe quia nec ostenditur quicquam ex
materia fecisse. Sine caussa ergo esset, inquis. Non
<pb n="0218C"/>
plane adeo sine caussa. Nam etsi mundus non est
factus ex illa, sed haeresis facta est, et quidem
hoc impudentior, quod non ex materia facta est haeresis,
sed materiam ipsam potius haeresis fecit.</p>
</div2>

<div2>
          <head>CAPUT XXIV.</head>

<pb n="0219A"/>
<p>Revertor nunc ad singulos articulos, per quos putavit
significatam esse materiam. Et primo de nominibus
expostulabo. Horum enim alterum legimus,
quod est terrae: alterum non invenimus, quod est
materiae. Quaero ergo, cum materiae nominatio non
exstet in Scriptura, quomodo ei etiam terrae appellatio
accommodetur in alio jam genere substantiae nota?
Quo magis materiae quoque nominatio extitisse
debuerat, consecuta etiam terrae appellationem, ut
scirem terram commune cum materia esse nomen, ne
illud ei soli substantiae vindicarem, cujus et proprium,
in qua magis notum est, vel ne illud in
quamcumque aliam speciem, nec utique omni materiae
communicare possem, si vellem. Cum enim non
<pb n="0219B"/>
exstat proprium vocabulum ejus rei cui commune
vocabulum adscribitur, quanto non comparet cui
adscribatur, cuicumque alii poterit adscribi. Ita Hermogenes,
etsi materiam ostenderet nominatam, deberet
eamdem probare terram quoque cognominatam,
ut ita utrumque illi vocabulum vindicaret.</p>
</div2>

<div2>
          <head>CAPUT XXV.</head>
<p>Vult igitur duas proponi terras in ista scriptura:
unam, quam in principio Deus fecit; aliam, materiam,
ex qua fecit, de qua dictum sit: <hi>Terra autem
erat invisibilis et rudis.</hi> Utique si quaeram ex duabus
quae, cui nomen terrae accommodare debeat, dicetur,
hanc quae facta sit ex illa ex qua facta est, vocabulum
derivasse, quia verisimilius sit ab origine
sobolem potius, quam originem a sobole vocitari.
<pb n="0219C"/>
Hoc si ita est, alia nobis obvolvitur quaestio, an competat
terram hanc quam Deus fecit, ex illa ex qua fecit,
cognomentum derivasse. Audio enim apud Hermogenem
caeterosque <hi>materiarios</hi> haereticos, terram
quidem illam informem et invisibilem et rudem fuisse:
<pb n="0220A"/>
hanc vero nostram proinde et formam, et conspectum,
et cultum, a Deo consecutam. Aliud ergo
factam quam erat ea ex qua facta est. Porro aliud
facta, non potuit cum ea denominatione sociari,
a cujus conditione desciverat. Si nomen proprium
materiae illius fuit terra, haec quae non est materia,
aliud scilicet facta, terrae quoque non capit nomen
alienum, et statu suo extraneum. Sed materia facta,
id est terra, habuit cum sua origine consortium
nominis, sicut et generis. Non adeo. Nam et
testam, licet ex argilla confectam, jam non argillam
vocabo, sed testam: et electrum, licet ex
auro et argento foederatum, nec argentum tamen
nec aurum appellabo, sed electrum: a cujus
habitu quid divertit, pariter et a vocatu ejus recedit,
<pb n="0220B"/>
appellationis, sicut et conditionis proprietate.
Quam autem transierit de statu terrae illius, id est
materiae, ista terra, vel eo palam est, quod haec apud
Genesim testimonium boni accipit: <hi>Et vidit Deus
quia bonum:</hi> illa autem apud Hermogenem in originem
et caussam malorum deputatur. Postremo, si
ideo haec terra, quia et illa, cur non et materia haec
quoque, quia illa? Imo jam et coelum et omnia, si
ex materia constant, et terrae et materiae vocari debuerunt.
Satis ista de terrae nomine (in quo materia
 intelligi voluit) quod nomen unius elementi
omnes sciunt, natura primum, deinde Scriptura
docente, nisi et Sileno illi apud Midam regem
adseveranti de alio orbe, credendum est, auctore
Theopompo. Sed et deos multos idem refert.</p>
</div2>

<div2>
          <head>CAPUT XXVI.</head>
<p>
            <pb n="0220C"/>Nobis autem unus Deus et una est terra, quam in
principio Deus fecit, cujus ordinem incipiens Scriptura
decurrere, primo factam eam edicit, dehinc
qualitatem ipsius edisserit, sicut et coelum primo
<pb n="0221A"/>
factum professa: <hi>In principio fecit Deus coelum,</hi> dehinc
dispositionem ejus superinducit: <hi>Et separavit
inter aquam quae erat infra firmamentum <note>(Gen. I, 7)</note>
            </hi>, <hi>et quae super firmamentum, et vocavit Deus firmamentum
coelum,</hi> 
 ipsum quod in primordio fecerat. Proinde
et de homine: <hi>Et fecit Deus hominem: ad imaginem
Dei fecit illum <note>(Ibid. 27)</note>
            </hi>. Dehinc qualiter fecerit reddit: <hi>Et finxit Deus hominem de limo terrae, et adflavit in faciem
ejus flatum vitae, et factus est homo in animam vivam <note>(Gen. II, 7)</note>
            </hi>.
Et utique sic decet narrationem inire,
primo praefari, postea prosequi, nominare, deinde
describere. Alioquin vanum, si ejus rei cujus nullam
praemiserat mentionem, id est materiae, ne ipsum
quidem nomen, subito formam et habitum promulgavit: 
ante enarrat qualis esset, quam an esset;
<pb n="0221B"/>
ostendit figuram deformati; nomen abscondit.
At quanto credibilius secundum nos ejus rei dispositionem
Scriptura subjunxit, cujus institutionem simulque
nominationem praemisit. Quam denique integer
sensus est: <hi>In principio Deus fecit coelum et terram,
terra autem erat invisibilis et rudis <note>(Gen. I, 1, 2)</note>
            </hi>,
quam Deus scilicet fecit, de qua Scriptura cum
maxime ediderat. Nam et <hi>autem</hi> ipsum, velut fibula
conjunctivae particulae ad connexum narrationi
oppositum est, <hi>terra autem.</hi> Hoc enim verbo
revertitur ad eam de qua supra dixerat, et alligat
sensum. Adeo aufer hinc <hi>autem,</hi> et soluta compago
est, ut tunc possit de alia terra dictum videri, <hi>Terra erat invisibilis et rudis.</hi> </p>
</div2>

<div2>
          <head>CAPUT XXVII.</head>
<p>
            <pb n="0221C"/> Sed tu supercilia capitis, nutu digiti accommodato,
altius tollens, et quasi retro jactans: <hi>Erat,</hi> 
 inquis, quasi semper fuerit, scilicet innata
et infecta, et idcirco materia credenda. At ego sine
ullo lenocinio pronuntiationis simpliciter respondebo,
de omni re posse dici <hi>erat,</hi> etiam de ea quae facta,
quae nata sit, quae aliquando non fuerit, et quae materia
non sit. Omne enim quod habet esse, unde
habeat, sive per initium, sive sine initio,
<pb n="0222A"/>
hoc ipso quod est, etiam <hi>erat</hi> dicetur. Cui competit
prima verbi positio in definitionem, ejusdem etiam
declinatio verbi decurret in relationem. <hi>Est,</hi> definitionis
caput; <hi>erat,</hi> relationi facit. Hae sunt argutiae
et subtilitates haereticorum, simplicitatem communium
verborum torquentes in quaestionem.
Magna scilicet quaestio est, si erat terra, quae facta
est. Sane discutiendum an ei competat invisibilem
et rudem fuisse quae facta est, an ei ex qua facta est,
ut ejusdem sit <hi>erat,</hi> cujus et quod erat.</p>
</div2>

<div2>
          <head>CAPUT XXVIII.</head>
<p>Atquin non tantum probabimus istum habitum huic
terrae competisse, sed et illi alii non competisse. Nam
si nuda materia Deo subjacebat, nullo scilicet
elemento obstruente, si quidem nondum quicquam
<pb n="0222B"/>
erat praeter ipsam et Deum; utique invisibilis esse
non poterat. Quia etsi tenebras volet in substantia
fuisse materiae (cui articulo respondere debebimus
suo ordine), etiam homini tenebrae visibiles sunt.
Hoc enim ipsum quod sunt tenebrae, videtur, nedum
Deo. Et utique si invisibilis esset, nullo modo cognosceretur
qualitas ejus. Unde ergo compertus est
Hermogenes informem et confusam et inconditam
illam fuisse, quae ut invisibilis latebat: aut si hoc
a Deo revelatum est, probare debet. Sic et an rudis
dici potuerit, expostulo. Certe enim rude illud
est quod imperfectum est. Certe imperfectum non
potest esse, nisi quod factum est. Quod enim minus
factum est, imperfectum est. Certe, inquis. Ergo
materia quae facta non erat in totum imperfecta esse
<pb n="0222C"/>
non potuit. Quae imperfecta non fuit, etiam rudis
non fuit. Initium non habens quia facta non fuit,
carnit et rudimento. Initii enim accidens est rudimentum.
Terra vero quae facta est, meruit et rudis
dici. Statim enim ut facta est, habuit imperfectae locum,
ante perfectionem.</p>
</div2>

<div2>
          <head>CAPUT XXIX.</head>
<p>Si quidem omnia opera sua Deus ordine consummavit,
incultis primo elementis, depalans
<pb n="0223A"/>
quodammodo mundum; dehinc exornatis velut
dedicans. Nam et lumen non statim splendore solis
implevit, et tenebras non statim solatio lunae temperavit,
et coelum non statim sideribus stellisque signavit,
et maria non statim belluis frequentavit,
et ipsam terram non statim varia foecunditate dotavit:
sed primo esse ei contulit; dehinc non in vacuum
esse supplevit. Sic enim et Isaias: <hi>Non in vacuum,</hi> 
ait, <hi>fecit illam, sed inhabitari <note>(Is. XLV,
18)</note>
            </hi>. Postea ergo quam facta est, futura etiam perfecta,
interim erat invisibilis et rudis. Rudis quidem,
hoc quoque ipso quod invisibilis, ut nec visui
perfecta, simul et ut de reliquo nondum instructa.
Invisibilis vero, ut adhuc aquis, tamquam munimento
 genitalis humoris, obducta: qua forma,
<pb n="0223B"/>
etiam adfinis ejus caro nostra producitur. Nam et
David ita canit: <hi>Domini est terra et plenitudo ejus,
orbis terrae</hi>, <hi>et omnes qui habitant in illa. Ipse super
maria fundavit eam, et super flumina praeparavit eam <note>(Ps. XXIII, 1, 2)</note>
            </hi>.
Segregatis enim aquis in cavationem
 sinuum, emicantior facta est arida, quae antehac
aquis tegebatur. Exinde itaque et visibilis efficitur,
dicente Deo: <hi>Congregetur aqua in congregationem 
 unam, et videatur arida. Videatur</hi> inquit,
non, <hi>fiat.</hi> Jam enim facta erat, sed invisibilis usque
tunc videri sustinebat. <hi>Arida</hi> autem, quod erat
futura ex divortio humoris, tamen terra. <hi>Et vocavit
Deus aridam terram,</hi> non materiam. Sic et perfectionem
postea consecuta, desinit rudis haberi,
cum pronuntiat Deus: <hi>Fruticet terra herbam foeni
<pb n="0223C"/>
seminantem semen secundum genus, et secundum similitudinem,
et lignum fructuosum faciens fructum, cujus
semen in ipso in similitudinem.</hi> Item: <hi>Producat
terra animam vivam secundum genus, et quadrupedia,
et repentia, et bestias terrae secundum genus.</hi> Implevit
igitur ordinem suum Scriptura divina. Quam enim
<pb n="0224A"/>
praedixit invisibilem et rudem, ei et visionem reddidit
et perfectionem. Non alia autem materia erat invisibilis
et rudis. Ergo materia erit postea visibilis
et perfecta. Volo itaque videre materiam; visibilis
enim facta est. Volo et perfectam eam recognoscere,
ut ex illa etiam foeni herbam, et ex illa decerpam
lignum fructuosum; et ex illa animalia usui meo
famulentur. Sed materia quidem nusquam: terra
vero, haec, id est coram. Hanc video, hac perfruor,
ex quo invisibilis et rudis esse desiit, de qua
manifestissime Isaias: <hi>Haec dicit Dominus qui fecit
coelum <note>(Is. XLV, 18)</note>
            </hi>. Iste Deus qui demonstravit terram,
et fecit illam. Certe eamdem demonstravit.
quam et fecit. Quomodo demonstravit? Utique dicendo: <hi>Videatur arida.</hi> 
 Quare videri jubet, nisi quia
<pb n="0224B"/>
retro non videbatur? ut si quoque eam <hi>non in vacuum</hi> 
fecisset faciendo visibilem, et <hi>ita habilem</hi>. Et sic
per omnia probatur nobis hanc quam incolimus,
eamdem et factam esse a Deo et ostensam, nec
aliam fuisse rudem et invisibilem, quam quae et facta
et ostensa est; atque ita, <hi>terra autem erat invisibilis et
rudis,</hi> ad eam pertinet quam Deus cum coelo separavit.</p>
</div2>

<div2>
          <head>CAPUT XXX.</head>
<p>Sic et sequentia conjecturam Hermogenis instruere
videbuntur: <hi>Et tenebrae super abyssum, et spiritus Dei
super aquas ferebatur <note>(Gen. I, 2)</note>
            </hi>; quasi et hae confusae
substantiae, massalis illius molis argumenta portendant.
Atquin singillatim definiens tenebras, abyssum, spiritum
Dei, aquas, nihil confusum, nec in confusione
incertum aestimari facit tam divisa relatio
<pb n="0224C"/>
certorum et distinctorum elementorum. Hoc quidem
amplius, cum situs proprios eis adscribit, tenebras
super abyssum, spiritum super aquas, negavit confusionem
substantiarum, quarum demonstrando dispositionem,
demonstravit etiam distinctionem. Vanissimum
 denique, ut materia quae informis
<pb n="0225A"/>
inducitur, de tot formarum vocabulis informis adseveretur,
non edito quid sit illud corpus confusionis,
quod unicum utique credendum est, si informe est:
uniforme etenim quod informe est. Informe autem,
quod ex varietate confusum est, unam habeat necesse
est speciem; quod non habet speciem, dum
ex multis unam habet speciem. Caeterum, aut habebat
in se species istas materia, de quarum vocabulis
intelligenda esset, tenebras dico, et abyssum, et
spiritum, et aquas, aut non habebat. Si enim habebat,
quomodo inducitur non habens formas? Si
non habebat quomodo agnoscitur.</p>
</div2>

<div2>
          <head>CAPUT XXXI.</head>
<p>Sed et illud utique captabitur: de coelo solo et
de terra ista Scripturam significasse, quod eam
<pb n="0225B"/>
in principio Deus fecerit, de speciebus autem supradictis
nihil tale: et ideo eas quae factae non significentur,
ad infectam materiam pertinere. Respondebimus
huic quoque scrupulo. Scriptura divina satis
dissereret, si summas ipsas rerum a Deo factas
commendasset coelum et terram, habentes utique
suggestus suos proprios, qui in ipsis summis intelligi
possent. Suggestus autem coeli et terrae primo
tunc fuerint tenebrae, et abyssus, et spiritus, et
aquae. Nam terrae quidem suberat abyssus et tenebrae.
Si enim abyssus infra terram, tenebrae autem
super abyssum, sine dubio et tenebrae et abyssus infra
terram. Coelo vero spiritus et aquae subjacebant:
nam si aquae super terram, quae eam texerant, spiritus
autem super aquas, pariter et spiritus et aquae
<pb n="0225C"/>
super terram. Quae vero super terram, ea utique infra
coelum. Et sicut terra abysso et tenebris, ita et
coelum spiritui et aquis incubabat, et complectebantur.
Et ita novum non est, ut id solum quod continet
nominetur, qua summale: in isto autem intelligatur
<pb n="0226A"/>
et quod continetur, qua portionale. Ecce, si
dicam, Civitas exstruxit theatrum et circum: scena
autem erat talis et talis, et statuae super Euripum,
et obeliscus super omnia ferebatur: quia
non et has species edixerim factas a civitate, non
erunt ab ea cum circo et theatro? an ideo non adjeci
factas has quoque species, quia inerant eis quae facta
praedixeram, et inesse quibus inerant, intelligi poterant?
Sed vacet hoc exemplum, ut humanum:
aliud de auctoritate Scripturae ipsius arripiam. <hi>Fecit,</hi> 
inquit, <hi>Deus hominem de terra, et adflavit in faciem ejus
flatum vitae, et factus est homo in animam vivam.</hi> Faciem
quidem ejus hic nominat, sed nec ipsam factam a
Deo dixit: <hi>costam</hi> vero et <hi>ossa,</hi> et <hi>carnem,</hi> et <hi>oculos,</hi> 
et <hi>sudorem,</hi> et <hi>sanguinem (Gen. II, 21, 23; III, 5,
<pb n="0226B"/>
29; IV, 10)</hi> postea loquitur, quae nec tunc facta a
Deo significavit. Quid respondebit Hermogenes?
Numquid et membra hominis ad materiam pertinebunt,
quia non nominatim facta referuntur? An et haec in
hominis factitatione censentur? Proinde membra
erunt coeli et terrae abyssus et tenebrae, spiritus
et aquae. In corporibus enim membra sunt facta: in
corporibus et membra sunt nominata. Nullum elementum
non membrum est ejus elementi quo continetur:
omnia autem elementa coelo aut terra continentur.</p>
</div2>

<div2>
          <head>CAPUT XXXII.</head>
<p>Haec responderim pro scriptura praesenti, quatenus
hic solorum corporum factitationem commendare
videtur coeli et terrae. Scivit esse qui ultro in corporibus
et membra cognoscerent, et ideo compendio
<pb n="0226C"/>
usa est. Providit tamen et hebetes et insidiosos, qui
dissimulato tacito intellectu, ipsis quoque membris
verbum factitationis significatorium exigerent.
Itaque et propter istos singulas species factas docet
aliis in locis. Habes Sophiam, <hi>Prior autem abysso
<pb n="0227A"/>
genita sum,</hi> dicentem: ut credas abyssum quoque
genitam, id est factam, quia et filios facimus, licet
generemus. Nihil interest facta an nata sit abyssus,
dum initium detur illi, quod non daretur si materiae
subjecta esset. De tenebris vero ipse Dominus per
Isaiam: <hi>Ego</hi> qui <hi>struxi lucem et feci tenebras <note>(Is.
XLV, 7)</note>
            </hi>. De spiritu aeque Amos: <hi>Qui solidat tonitruum
et condit spiritum, et annuntiat in homines Christum
suum <note>(Amos. IV, 13)</note>
            </hi>: eum spiritum conditum
ostendens, qui in terras conditas deputabatur, qui
super aquas ferebatur, librator, et adflator, et animator
universitatis: non, ut quidam putant, ipsum
Deum significari spiritum, quia Deus spiritus. Neque
enim aquae Dominum sustinere sufficerent; sed
eum spiritum dicit de quo etiam venti constiterunt,
<pb n="0227B"/>
ut ait per Isaiam: <hi>Quia spiritus a me exivit et flatum
omnem ego feci <note>(Is. LVII, 26)</note>
            </hi>. Item de aquis eadem
Sophia: <hi>Et cum firmos ponebat fontes ejus quae
sub coelo est, ego eram modulans cum ipso <note>(Prov. VIII,
28, 29)</note>
            </hi>. Cum ergo et eas species probamus a Deo
factas, etsi in Genesi tantummodo nominantur sine
factitationis mentione, respondebitur fortasse ex diverso:
Plane factas eas, sed ex materia: ut stylus
quidem Moysi, <hi>Et tenebrae super abyssum, et spiritus
Dei super aquas ferebatur,</hi> materiam sonet: caeterae
vero Scripturae, quae ex materia factae sint species,
in disperso demonstrent. Ergo sicut terra de terra, ita
et abyssus ex abysso, et tenebrae ex tenebris, et spiritus
et aquae ex spiritu et aquis constiterunt. Et
sicut supra diximus, non potuit informis fuisse materia,
<pb n="0227C"/>
si species habebat, ut et aliae ex ea sint confectae;
nisi quod non aliae, sed ipsae ex semetipsis: siquidem
non capit diversas fuisse quae iisdem nominibus
eduntur, quo jam operatio divina otiosa videri
possit, si quae erant fecit: cum generosior esset
<pb n="0228A"/>,
quae non erant facta, si fierent. Igitur ut concludam,
aut materiam tunc significavit Moyses
cum scribit: <hi>Et tenebrae super abyssum, et spiritus Dei
super aquas ferebatur:</hi> aut cum hae species alibi postea
demonstrantur factae a Deo, debuerunt aeque demonstrari
ex materia, quam Moyses praemiserat, factae:
aut si species istas, et non materiam significavit
Moyses, ubi materia demonstrata sit
quaero.</p>
</div2>

<div2>
          <head>CAPUT XXXIII.</head>
<p>Sed dum illam Hermogenes inter colores suos invenit
(inter Scripturas enim Dei invenire non potuit,
satis est quod omnia et facta a Deo constat,
et ex materia non constat: quae etiam si fuisset, ipsam
quoque a Deo factam credidissemus, quia nihil
<pb n="0228B"/>
innatum praeter Deum praescribentes, obtineremus.
In hunc usque articulum locus est retractatui, donec ad
Scripturas provocata deficiat, exhibitio materiae. Expedita
summa est: nihil invenio factum nihil ex nihilo, quia
quod factum invenio, non fuisse cognosco. Etiamsi quid
ex aliquo factum est, ex facto habet censum, ut ex
terra herba, et fructus, et pecudes, et figuratio hominis
ipsius, ut ex aquis natatiles et volatiles animae. Hujusmodi
origines rerum ex his prolatarum, potero
materias appellare; sed factas a Deo et ipsas.</p>
</div2>

<div2>
          <head>CAPUT XXXIV.</head>
<p>Caeterum, omne ex nihilo constitisse, illa postremo
divina dispositio suadebit, quae omnia in nihilum
redactura est. Si quidem et <hi>coelum convolvetur ut liber <note>(Is. XXXIV, 4)</note>
            </hi>,
imo <hi>nusquam fiet cum ipsa
<pb n="0228C"/>
terra, cum qua primordio factum est <note>(Matth. XXIV,
21, 35)</note>
            </hi>. <hi>Coelum et terra praeteribunt,</hi> inquit. <hi>Coelum
primum, et terra prima abierunt, et locus non est inventus
illis <note>(Apocal. XXI, 1)</note>
            </hi>, quia scilicet quod et finit,
locum amittit. Sic et David, <hi>Opera manuum tuarum
<pb n="0229A"/>
coeli et ipsi peribunt <note>(Ps. CI, 26, 27)</note>
            </hi>. Nam etsi <hi>mutabit 
 illos velut opertorium, et mutabuntur;</hi> sed mutari,
perire est pristino statui, quem dum mutantur,
amittunt. Et <hi>stellae quidem de coelo ruent, sicut 
 fici arbor, cum valido commota vento, acerba
sua amittit <note>(Apoc. VI, 13)</note>
            </hi>. <hi>Montes vero tamquam
cera liquescent a conspectu Domini <note>(Ps. XCVII, 5)</note>
            </hi>:
cum <hi>surrexerit</hi> scilicet <hi>confringere terram <note>(Is. II,
19)</note>
            </hi>. Sed et <hi>paludes,</hi> inquit, <hi>arefaciam; et quaerent
aquam, nec invenient <note>(Is. XCI, 17; XCII, 15)</note>
            </hi>: <hi>etiam
mare hactenus</hi> . Quae omnia etsi alter putaverit
spiritaliter interpretanda, non tamen poterit auferre
veritatem ita futurorum, quomodo scripta sunt. Si
quae enim figurae sunt, ex rebus consistentibus fiant
necesse est, non ex vacantibus: quia nihil potest
<pb n="0229B"/>
alii similitudinem de suo praestare, nisi sit ipsum
quod tali similitudine praestet. Revertor igitur ad
caussam, definientem omnia ex nihilo edita, in nihilum
perventura. Ex aeterno enim, id est ex materia,
nihil Deus interibile fecisset, nec ex majoribus minora
condidisset, cui magis congruat ex minoribus majora
producere, id est ex interibili aeternum, quod et
carni nostrae pollicetur, cujus virtutis et potestatis
suae hunc jam arrhabonem voluit in nobis collocasse,
ut credamus etiam illum universitatem ex nihilo
velut emortuam, quae scilicet non erat, in
hoc ut esset, suscitasse.</p>
</div2>

<div2>
          <head>CAPUT XXXV.</head>
<p>De caetero vero statu materiae, etsi non est retractandum,
prius enim erat ut eam esse constaret, tamen
ac si constiterit, persequendus est ordo: quo
<pb n="0229C"/>
magis eam non esse constet, cujus nec reliquus status
consistat, simul ut contrarietates suas agnoscat
Hermogenes. Prima, inquit, facie videtur nobis incorporalis
esse materia: exquisita autem ratione
recta, invenitur neque corporalis, neque incorporalis.
Quae est ista ratio recta, quae nihil recti renuntiat,
id est nihil certi? Nisi fallor enim, omnis res aut
<pb n="0230A"/>
corporalis aut incorporalis sit necesse est (ut concedam
interim esse aliquid incorporale de substantiis
dumtaxat, cum ipsa substantia corpus sit rei cujusque)
certe post corporale et incorporale nihil tertium.
Age nunc sit et tertium, quod illa recta ratio
Hermogeniana compererit, quae neque corporalem
neque incorporalem materiam facit: ubi est? quale
est? quid vocatur? quid describitur? quid intelligitur?
Tantum hoc ratio renuntiavit, nec corporalem
materiam nec incorporalem.</p>
</div2>

<div2>
          <head>CAPUT XXXVI.</head>
<p>Sed ecce contrarium subjicit, aut alia fortasse ratio
ei occurrit, ex parte corporalem renuntians materiam,
et ex parte incorporalem. Jam ergo ne neutrum
sit, utrumque materia censenda est? Erit enim
<pb n="0230B"/>
corporalis et incorporalis adversus renuntiationem
rectae rationis illius, plane rationem non reddentis
sententiae suae, sicut nec alia reddit. Corporale
enim materiae vult esse, de quo corpora edantur: incorporale
vero, inconditum motum ejus. Si enim, ait,
corpus tantummodo esset, nihil ei incorporale appareret,
id est motus. Si vero in totum incorporalis fuisset,
nullum corpus ex ea fieret. Quanto haec rectior
ratio! nisi quod si tam rectas lineas ducis, Hermogenes,
quam ratio ista, pictor te bardior non est.
Quis enim tibi concedit motum in secundam partem
substantiae deputare? cum substantiva res non sit,
quia nec corporalis; sed accidens si forte, substantiae
et corporis, ut actus, et pulsus, ut lapsus, ut casus,
ita et motus. Nam sive a semetipso quid movetur,
actus ejus est motus, certe pars substantiae non est
<pb n="0230C"/>
sicut tu motum substantiam facis materiae incorporalem.
Omnia denique moventur, aut a semetipsis, ut
animalia; aut ab aliis, ut inanimalia: tamen
nec hominem, nec lapidem et corporalem et incorporalem
dicemus, quia et corpus habeat et motum,
sed unam omnibus formam solius corporalitatis, quae
substantiae res est: si qua incorporalia eis adsunt,
<pb n="0231A"/>
aut actus, aut passiones, aut officia, aut libidines
eorum, non portiones deputamus. Quo ergo
facit, portionem materiae in motum disponere, qui
non ad substantiam pertinet, sed ad substantiae habitum?
Quid enim si immobilem placuisset tibi inducere
materiam, numquid immobilitas secunda pars
formae videretur? Sic itaque nec motus: sed de
motu et alibi licebit.</p>
</div2>

<div2>
          <head>CAPUT XXXVII.</head>
<p>Nunc enim video te ad aliam rursus rationem
reverti, quae tibi nihil certi renuntiare consuevit.
Nam sicut nec corporalem nec incorporalem infers
 materiam, ita nec bonam nec malam allegas: 
et proinde superargumentans:  « Si enim,
<pb n="0231B"/>
inquis, esset bona quae semper hoc fuerat, non desideraret
compositionem Dei: si esset natura mala,
non accepisset translationem in melius: nec quicquam
compositionis suae applicuisset illi Deus
tali natura: in vacuum enim laborasset. » 
Verba haec tua sunt: quorum te et alibi meminisse
oportuerat, ne quid his contrarium inferres.
Sed quoniam de mali et boni ambiguitate super materiam
in praeteritis aliquid tractavimus, nunc ad
praesentem et solam propositionem et argumentationem
tuam respondebo. Nec dicam, et hic te certum
aliquid debuisse pronuntiasse aut bonam, aut malam,
aut tertium aliquid: sed de his quod
tibi libuit pronuntiasse, custodisse. Rescindis enim
quod pronuntiasti nec bonam nec malam: quia cum
<pb n="0231C"/>
dicis: <hi>Si esset bona, non desideraret componi a Deo,</hi> 
malam portendis: et cum apponis: <hi>Si esset mala natura,
non admitteret in melius translationem,</hi> bonam
subostendis: atque ita et boni et mali affinem
constituisti, quam nec bonam nec malam pronuntiasti.
Ut autem argumentationem, qua putasti
te propositionem tuam confirmaturum, retundam,
oppono etiam illud: Si bona fuisset materia
semper, quare non desiderasset in melius reformari?
<pb n="0232A"/>
Quod bonum, non desiderat, aut non optat, aut non
capit profectum? ut fiat de bono melius. Aeque, si
mala natura fuisset, quare non potuerit a Deo converti,
ut a potentiore, ut ab eo qui <hi>lapidum quoque
naturam convertere valeat in filios Abrahae <note>(Matth., IV)</note>
            </hi>?
Nempe ergo non tantum comparas Deum materiae,
sed et subjicis, a quo natura materiae devinci et edomari
 in melius non potuisset. Sed et quam hic
non vis natura malam, alibi te confessum negabis.</p>
</div2>

<div2>
          <head>CAPUT XXXVIII.</head>
<p>De situ materiae id tracto, quod et de motu,
ut perversitatem tuam traducat. Subjacentem facis
Deo materiam, et utique locum illi qui sit infra
Deum. In loco ergo materia. Si in loco, ergo intra locum:
si intra locum, ergo determinatur a loco, intra
<pb n="0232B"/>
quem est: si determinatur, habet lineam extremam,
quam, quantum proprie pictor, agnoscis finem esse
omni rei, cujus linea extrema est. Non ergo erit infinita
materia, quae dum in loco est, a loco determinatur,
et dum determinatur ab illo, extrema eum
linea patitur. At tu infinitam facis, dicens: Infinita est
autem, eo quod semper est. Et si quis discipulorum
tuorum voluerit argumentari, quasi infinitatem
aevo, non modo corporis intelligi velis: atquin
corporaliter infinitam, corporaliter immensam
et incircumscriptam, sequentia ostendunt. Unde, inquis,
nec tota fabricatur, sed partes ejus. Adeo corpore
infinita, non tempore est. Et obduceris, corpore
eam infinitam faciens, cum locum ei adscribens,
intra locum et extremam loci lineam includis. Sed
<pb n="0232C"/>
tamen, cur non totam eam formaverit Deus, non scio
nisi qua aut invalidus, aut invidus. Itaque dimidium
ejus quae non tota formata sit quaero, ut qualis
tota fuerit agnoscam. Debuerat enim Deus ut exemplarium
 antiquitatis ad gloriam operis palam
fecisse.</p>
</div2>

<div2>
          <head>CAPUT XXXIX.</head>
<p>Sit nunc definitiva, sicut rectius tibi videtur, per demutationes
<pb n="0233A"/>
suas et translationes: sit et comprehensibilis,
ut quae fabricatur, inquis, a Deo, quia et convertibilis,
et demutabilis, et dispartibilis. Demutationes
enim ejus, inquis, dispartibilem eam ostendunt.
Et hic a lineis tuis excidisti, quibus circa personam
Dei usus es, praescribens Deum illam non
ex semetipso fecisse, quia in partes venire non posset
qui sit aeternus et manens in aevum, ac per hoc
immutabilis et indivisibilis. Si et materia eadem aeternitate
censetur, neque initium habens neque finem,
eadem ratione non poterit pati dispertitionem et demutationem,
qua nec Deus. In aeternitatis consortio
posita, participet cum illo necesse est et
vires, et leges et conditiones aeternitatis. Aeque
cum dicis: Partes autem ejus omnia simul ex omnibus
<pb n="0233B"/>
habent, ut ex partibus totum dignoscatur: utique
eas partes intelligi vis, quae ex illa prolatae sunt, quae
hodie videntur a nobis. Quomodo ergo omnia ex
omnibus habent, utique ex pristinis, quando quae hodie
videntur, aliter habeant quam pristina fuerunt?</p>
</div2>

<div2>
          <head>CAPUT XL.</head>
<p>Dicis in melius reformatam materiam, utique
de deterioribus: et vis meliora deteriorum exemplarium
ferre. Confusa res erat, nunc vero composita
est: et vis ex compositis incomposita praeberi. Nulla
res speculum alterius rei, id est non coaequalis.
Nemo se apud tonsorem pro homine mulum inspexit,
nisi si qui putat in hac exstructione mundi,
dispositae jam et comptae, informem et incultam
materiam respondere. Quid hodie informe in mundo,
<pb n="0233C"/>
quid retro speciatum in materia, ut speculum sit
mundus materiae? Cum ornamenti nomine sit penes
Graecos <hi>mundus</hi>, quomodo inornatae materiae imaginem
<pb n="0234A"/>
refert, ut dicas totum ejus partibus cognosci?
Certe ex illo toto erit etiam hoc, quod non
venit in deformationem. Et supra edidisti non totam
eam fabricatum. Igitur vel hoc rude et confusum
et incompositum non potest in expolitis
et distinctis et compositis recognosci, quae nec partes
materiae appellari convenit, cum a forma ejus ex mutatione
divisa recesserunt.</p>
</div2>

<div2>
          <head>CAPUT XLI.</head>
<p>Revertor ad motum, ut ubique te lubricum ostendam.
Inconditus, et confusus, et turbulentus fuit materiae
motus. Sic enim et ollae undique ebullientis similitudinem
apponis. Et quomodo alibi alius a te
adfirmatur? cum enim vis materiam nec bonam nec
malam inducere. Igitur, subjacens materia aequalis momenti
<pb n="0234B"/>
habens motum, neque ad bonum, neque ad
malum plurimum vergit. Si aequalis momenti, jam
non turbulentus, nec cacabacius, sed compositus
et temperatus; scilicet, qui inter bonum et
malum suo arbitrio agitatus, in neutram tamen partem
pronus et praeceps, mediae, quod aiunt, aginae
  aequilibrato impetu ferebatur. Haec, inquies,
non est, haec turbulentia et passivitas non
est; sed moderatio, et modestia, et justitia motationis
  neutram in partem inclinantis.
Plane, si huc et illuc, aut in alterum magis proclinaret,
tunc inconcinnitatis, et inaequalitatis, et turbulentiae
denotari mereretur. Porro, si neque ad bonum,
neque ad malum pronior erat motus, utique inter bonum
et malum agebatur: ut ex hoc quoque materiam
<pb n="0234C"/>
determinabilem adpareat, cujus motus nec
malo nec bono pronus, eo quod in neutrum vergebat,
intra utrumque ab utroque pendebat,
<pb n="0235A"/>
et hoc nomine ab utroque determinabatur. Sed et
bonum et malum in loco facis, cum dicis motum materiae
in neutrum eorum fuisse propensum: materia
enim quae in loco erat, neque huc neque illuc devergens,
in loca non devergebat in quibus erat bonum
et malum. Dans autem locum bono et malo, corporalia
ea facis, faciendo localia; quia quae locum habent,
prius est ut corporalia sint. Denique incorporalia
proprium locum non haberent, nisi in corpore,
cum corpori accidunt. Ad bonum autem et malum
non devergente materia, ut aut corporalia aut localia
non devergebat. Bonum ergo et malum, erras, si substantias
esse vis. Substantias enim facis quibus loca
assignas. Loca autem assignas, cum materiae motum
ab utraque regione suspendis.</p>
</div2>

<div2>
          <head>CAPUT XLII.</head>

<pb n="0235B"/>
<p>Dispersisti omnia, ne de proximo quam contraria
sibi sint relucerent. At ego colligam singula, et conferam.
Inconditum adseveras motum materiae, eamque
adjicis sectari informitatem: dehinc alibi, desiderare
componi a Deo. Desiderat formationem quae
sectatur informitatem, aut sectatur informitatem
quae desiderat formationem? Non vis videri Deum
aequari materiae, et subjicis habere illam cum
Deo communionem. Impossibile enim, inquis, non
habentem illam commune aliquid cum Deo, ornari
eam ab ipso. Atquin, si commune aliquid habebat
cum Deo, non desiderabat exornari ab ipso, pars
scilicet Dei per communionem. Aut et Deus poterat
ornari a materia, habendo cum illa aliquid et ipse
<pb n="0235C"/>
commune; et jam in hoc necessitati subjicis Deum, si
fuit aliquid in materia propter quod eam formaret.
Commune autem inter illos facis, quod a semetipsis
 et semper moventur. Quid minus materiae
quam Deo adscribis? Totum consortium divinitatis
hoc erit, libertas et aeternitas motus. Sed Deus composite,
materia incondite moventur. Tamen divinum
proinde, motu proinde libero et aeterno. Atquin plus
materiae das, cui licuit sic moveri quomodo Deo non
licuit.</p>
</div2>

<div2>
          <head>CAPUT XLIII.</head>
<p>De motu et illud notaverim. Nam, secundum ollae
similitudinem, sic erat, inquis, materiae motus,
<pb n="0236A"/>
antequam disponeretur, concretus, inquietus, inapprehensibilis,
prae nimietate certaminis. Dehinc subjicis:
Stetit autem in Dei compositionem, et inapprehensibilem
habuit conditum motum, prae tarditate
inconditi motus. Supra certamen motui adscribis,
hic tarditatem. Nam de natura materiae quoties
cadas, accipe. Supra dicis: Si autem esset
materia natura mala, non accepisset translationem
in melius, nec Deus aliquid compositionis accommodasset
illi; in vacuum enim laborasset. Finisti igitur
duas sententias, nec materiam natura malam, nec naturam
ejus a Deo potuisse converti. Horum immemor,
postea infers: At ubi accepit compositionem a
Deo et ornata est, cessavit a natura. Si in bonum
reformata est, utique de malo reformata est; Et si
<pb n="0236B"/>
per compositionem Dei cessavit a natura mali, natura
cessavit ergo, et mala fuit natura ante compositionem,
et desinere potuit a natura post reformationem.</p>
</div2>

<div2>
          <head>CAPUT XLIV.</head>
<p>Sed et qualiter operatum facias Deum, sequitur ut
ostendam. Plane a philosophis recedis, sed tamen et
a prophetis. Stoici enim volunt Deum sic per materiam
decucurrisse, quomodo mel per favos. At tu:
Non, inquis, pertransiens illam facit mundum, sed
solummodo apparens et appropinquans ei, sicut facit
qui decor solummodo apparens, et magnes lapis
solummodo appropinquans. Quid simile Deus fabricans
mundum, et decor vulnerans animum, aut
magnes adtrahens ferrum? Nam etsi apparuit Deus
<pb n="0236C"/>
materiae, sed non vulneravit illam, quod decor animam:
et si adpropinquavit, sed non cohaesit illi,
quod magnes ferro. Puta nunc exempla tua competere.
Certe, si apparendo et appropinquando
materiae, fecit ex illa Deus mundum, utique ex
quo apparuit fecit, et ex quo appropinquavit.
Ergo quando non fecerat retro, nec apparuerat
illi, nec adpropinquaverat. Et cui credibile est,
Deum non apparuisse materiae? vel qua consubstantiali
suae per aeternitatem? ab ea longe fuisse quem
credimus ubique esse, et ubique apparere? cui
etiam inanimalia et incorporalia laudes canunt
apud Danielem <note>(Dan., III)</note>. Quantus hic locus, in
<pb n="0237A"/>
quo Deus a materia tantum distabat, ut neque adpareret
neque adpropinquaret ante mundi molitionem?
Credo, peregrinatus est ad illam de longinquo,
cum primum ei voluit adparere et adpropinquare.</p>
</div2>

<div2>
          <head>CAPUT XLV.</head>
<p>At enim prophetae et apostoli non ita tradunt
mundum a Deo factum, apparente solummodo et appropinquante
materiae, qui nec materiam ullam nominaverunt,
sed primo Sophiam conditam <hi>initium viarum in opera ipsius 
 <note>(Prov., VIII, 22)</note>
            </hi>: dehinc et <hi>sermonem</hi> 
 prolatum, <hi>per quem omnia facta sunt, et
sine quo factum est nihil <note>(Joan., I, 3)</note>
            </hi>. Denique <hi>sermone
ejus coeli confirmati sunt, et spiritu ipsius universae
virtutes eorum <note>(Ps. XXXIII, 6)</note>
            </hi>. Hic est <hi>Dei dextera et manus ambae per quas operatus est ea
<pb n="0237B"/>
quae 
 molitus est <note>(Is., XLVIII, 13)</note>
            </hi>. <hi>Opera</hi> enim <hi>manuum tuarum,</hi> 
 inquit, <hi>coeli <note>(Ps. CII, 26)</note>
            </hi>; <hi>per
quas et mensus est terram, et palmo coelum <note>(Is.
XL, 12)</note>
            </hi>. Noli ita Deo adulari, ut velis illum
solo visu et solo accessu tot ac tantas substantias
protulisse, et non propriis viribus instituisse. Sic
enim et Jeremias commendat; <hi>Deus faciens terram
in valentia sua, parans orbem intelligentia sua, et suo
sensu extendit coelum <note>(Jerem., LI, 15, Ps. LXIV, 7)</note>
            </hi>.
Hae sunt vires ejus, quibus enixus, totum hoc condidit.
Major est gloria ejus, si laboravit. Denique <hi>septima die
requievit ab operibus <note>(Gen. II, 2)</note>
            </hi>. Utrumque suo more.
Aut si adparens solummodo et adpropinquans fecit
hunc mundum, numquid cum facere desiit, rursus
<pb n="0238A"/>
adparere et adpropinquare cessavit? Atquin magis
apparere coepit, et ubique conveniri Deus, ex quo
factus est mundus. Vides ergo quemadmodum operatione
Dei universa consistunt, <hi>valentia</hi> facientis
terram, <hi>intelligentia</hi> parantis orbem, et <hi>sensu</hi> 
extendentis coelum: non adparentis solummodo, nec
adpropinquantis, sed adhibentis tantos animi sui nisus,
sophiam, valentiam, sensum, sermonem, spiritum,
virtutem: quae illi non erant necessaria,
si adparendo tantummodo et adpropinquando
profectus fuisset. Haec autem sunt <hi>invisibilia
ejus,</hi> quae secundum apostolum <hi>ab institutione
mundi</hi> de factis ejus <hi>conspiciuntur <note>(Rom., II, 20)</note>
            </hi>,
non materiae nescio quae, sed
sensualia ipsius. <hi>Quis enim cognovit sensum Domini?</hi> 
<pb n="0238B"/>
De quo exclamat: <hi>O profundum divitiarum et sophiae,
ut inventibilia judicia ejus, et ininvestigabiles
viae ejus! <note>(Rom. XI, 33)</note>
            </hi>. Quid haec magis sapiunt,
quam ut ex nihilo omnia facta sint? quae nec invenire
nec investigari nisi a solo Deo possent; alioqui
investigabilia, si ex materia sunt investigata et inventa.
Igitur in quantum constitit materiam nullam
fuisse, ex hoc etiam quod nec talem competat fuisse
qualis inducitur, in tantum probatur omnia a
Deo ex nihilo facta, nisi quod Hermogenes cumdem
statum describendo materiae, quo est ipse, inconditum,
confusum, turbulentum, ancipitis et praecipitis
et fervidi motus, documentum artis suae
dum ostendit, ipse se pinxit.
</p>
</div2>
      </div1>
</body>
  </text>
</TEI>