<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Adversus Marcionem</title>
              <author ref="http://viaf.org/viaf/100226395">Tertullianus<date>150-230</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1844</date>
              </publicationStmt>
          <seriesStmt>
           <title>Patrologia Latina, vol. 2</title>
           <idno>Tertul.AdvMar</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>Prooemium.</head>

<div2>
          <head>SYNOPSIS HISTORICA.</head>

<pb n="0239A"/>
<p> <hi>Marcio Synope in Ponto natus est circa annum
CXLVIII, imperante Antonino. Hic initio vitae castitatem
prae se ferens monachorum instituta professus
est, parente natus catholicae communionis episcopo.
Postea, cum virginem adamasset, ea abusus
est. Ob hunc igitur incestum Ecclesia ab ipso parente
pulsus est, viro cum primis religioso, ac veritatis
amore flagrantissimo, et in episcopalis muneris administratione
praestantissimo. Cui cum Marcio diu, multumque
supplicasset, ac poenitentiam postulasset, a patre
precibus nullis obtinuit. Romam itaque se contulit,
et seniores adiens, qui ab apostolorum discipulis edocti,
adhuc supererant, ut in communionem admitteretur,
<pb n="0239B"/>
frustra petiit. Quamobrem exstimulatus invidia, ac ira
percitus, illis dixit:</hi> Ecclesiam vestram ego dissociabo,
in eamque schisma sempiternum immittam; <hi>et discedens,
ad impostoris Cerdonis haeresim confugere in animum
induxit <note>(S. Epiphanius, haeres. 42)</note>
            </hi>. <hi>Cerdonis haec
erant dogmata: Deum legis conditorem alium esse a
Patre Domini nostri Jesu Christi; hunc bonum fuisse,
illum malum; Jesum Christum veram nostraeque consubstantialem
carnem non assumpsisse, nec de virgine
Maria natum fuisse.</hi> DUPIN.</p>
<p>Opus <hi>adversus Marcionem</hi> conscripsit Tertullianus,
postquam in Montanistarum errorem lapsus est, ut
<pb n="0239C"/>
apparet ex illis verbis <note>(cap. XXIX, lib. 1)</note>: <hi>Nubendi jam
modus ponitur, Paracleto auctore, unum in fide matrimonium
praescribitur,</hi> et dum <hi>novas prophetias</hi> commemorat,
et de quibusdam revelationibus loquens scribit <note>(lib. IV, cap. 22)</note>:
 <hi>De quo inter nos, et psychicos
quaestio est;</hi> quae profecto distinctio, communionis
designat diversitatem. Haec tamen minime impediunt
quin opus istud Tertulliani optimum dici queat, et
veluti thesaurus antiquioris theologiae. Primum opusculum
hoc eodem de argumento exaraverat, sed currenti,
ut aiunt, calamo, quod postea <note>(lib. IV, cap. 1)</note> 
<pb n="0239D"/> <hi>pleniore positione resciderat,</hi> 
 sed et istud <hi>fraude fratris
apostatae</hi> sibi subreptum dicit; quam jacturam ut
repararet, hocce tertium elucubravit anno XV Severi
imperatoris, a Christi natali CCVII. LUMPER.
</p>
        </div2>

<div2>
          <head>TOTIUS OPERIS CONSPECTUS.</head>
<p>Primo itaque loco Dei unitatem et singularitatem
ostendit, cum impossibile evincat duo dari suprema
entia: <hi>qui enim duo potuit admittere, idem et plura;
<pb n="0240A"/>
post duo enim multitudo, unione jam excussa, numerus
autem divinitatis summa ratione constare debet.</hi> Porro
Marcion, ut bina sua adstrueret principia, dicebat
Creatorem esse culpandum, quippe qui malorum auctor
dicendus foret, inquiente Scriptura <note>(Is. XLV, 7)</note>: <hi>Ego formans pacem, et creans malum.</hi> 
 At Tertullianus
ostendit impium esse, blasphemum et temerarium
de Deo dicere <note>(cap. III, 4)</note>: <hi>Sic non debuit Deus, et
sic magis debuit.</hi> Deinde Creatoris bonitatem patefacit
in omnibus ejus operibus elucescentem, ac praesertim
in primi hominis efformatione ac creatione. Deinde
divinae justitiae in malorum punitione necessitatem
ostendit, ad malos coercendos et ad avertenda peccata,
quae contra Dei mandatum et voluntatem admittuntur
<pb n="0240B"/> <note>(lib. II, cap. 13)</note>:
 <hi>Non enim sufficiebat bonum per semetipsum commendari, nisi vis aliqua praeesset
timendi, quae bonum etiam nolentes appeteret, et custodire
impelleret.</hi> Effraenis igitur peccandi libertas panditur
peccatoribus, dum illis Deus proponitur, qui
igne et tartaro punire nequit, et qui timeri non potest.
et nolit <note>(cap. 16)</note>. <hi>Quanto malum injustitia,
tanto bonum justitia; bona igitur severitas, quia justa,
si bonus judex, id est justus. Item caetera bona, per quae
opus bonum currit bonae severitatis, sive ira, sive aemulatio,
sive saevitia,</hi> Dei videlicet volitiones, quas nos
hisce vocibus significamus, omnes tamen humanas a
<pb n="0240C"/>
Deo passiones procul ablegantes. Cum tamen philosophi,
eorumque sectatores haeretici, ne Deum inducerent
sive passionibus obnoxium, sive mutabilem,
et ex consequente corruptibilem et mortalem, omnino
insensibilem fingebant <note>(cap. 16)</note>. <hi>Bene,</hi> reponebat
Tertullianus, <hi>quod Christianorum est, etiam mortuum
Deum credere, et tamen vivere in aevo aevorum. Stultissimi,
qui de humanis divina praedicant, ut, quoniam in
homine corruptoriae conditionis habentur hujusmodi passiones, idcirco et in Deo ejusdem status existimentur.</hi> 
In quibus verbis apparet Tertulliani aevo constantem
<pb n="0240D"/>
fuisse et ratam de Christi divinitate, ac trium Personarum
unitate doctrinam. Dein, suum prosequens sermonem,
subdit: <hi>Discerne substantiam, et suos ei
distribue sensus tam diversos, quam substantiae exigunt,
licet vocabulis communicare videantur. Nam et dexteram,
et oculos, et pedes Dei legimus; non ideo tamen
humanis comparabuntur, quia de appellatione sociantur . . .
Prior bonitas Dei secundum naturam, severitas
posterior secundum caussam <note>(cap. 13, 14)</note>
            </hi>. Primum igitur
malum peccatum, quod poena subsecuta est, quae
<pb n="0241A"/>
malum est; at alterius generis <hi>mala,</hi> scilicet <hi>quibus
rependuntur, caeterum suo nomine bona, quia justa, et
bonorum defensoria, et delictorum inimica, atque in
hoc ordine Deo digna.</hi> </p>
<p>Ut vero mali originem detegat, humani libertatem
arbitrii constituit Tertullianus, dicens: <hi>In quo hoc
ipsum imago et similitudo Dei deputaretur, arbitrii scilicet
libertas et potestas.</hi> At imago semper est originali
inferior, <hi>et opus inferius artifice,</hi> propterea natura
sua defectibile <note>(cap. 10)</note>; <hi>et sicut Deus homini vitae statum
induxit, ita homo mortis statum adtraxit,</hi> et idem
de angelo dicendum; Deus enim angelum fecit, qui
seipsum in daemonem commutavit. Et hoc pacto
objectionem solvit, ad accusandum Creatorem ex hominis
et angelorum lapsu desumptam; nimirum vel
<pb n="0241B"/>
inscitiae et ignorantiae, si peccatum utriusque non praenovit;
vel malitiae, qui, cum praeviderit, non impedivit.
Nam Deus et <hi>fidem</hi> et <hi>gravitatem</hi> suam in omni
opere servare debebat; conservavit igitur opus, quale
condiderat, id est libero praeditum arbitrio <note>(cap. 7)</note>. <hi>Si enim semel homini permiserat arbitrii libertatem et
potestatem, utique fruendas eas</hi> 
 ex ipsa institutione
permiserat: posse autem peccare est hujus libertatis
consectarium, quod Deus permisit cum adjunctis suis,
peccatis scilicet et suppliciis, quae omnia postea in
suae gloriae ostensionem convertit.</p>
<p>Postea ad Messiae missionem et incarnationem
progrediens, dicit <hi>
              <note>(lib. III, cap. 3)</note> Christum non ex
solis virtutibus credendum fuisse,</hi> sed ex praeviis prophetarum
de illo vaticiniis; siquidem dictum erat,
<pb n="0241C"/> <hi>multos venturos, et signa facturos, et virtutes magnas
edituros, nec ideo tamen admittendos.</hi> 
 Ubi et illud animadvertit
a prophetis <note>(cap. 5)</note> ideo <hi>futura interdum
pro jam transactis enuntiari,</hi> quia apud Deum <hi>non sit differentia temporis, apud quem uniformem statum temporum
dirigit aeternitas, et divinationi propheticae familiare
est quod prospicit, dum prospicit jam visum, atque
ita jam expunctum, id est omni modo futurum
demonstare.</hi> Ut vero ostenderet Deum verum hominem
fuisse, non umbratilem et phantasticum, dicit,
si in Christo non fuisset vera humanitas, nec credendam
in eo veram divinitatem <note>(cap. 8)</note>: <hi>Nam, si in
Christo non erat quod videbatur, et quod erat mentiebatur,
caro nec caro, homo nec homo, proinde Deus
Christus, nec Deus. Cur enim non etiam Dei phantasma
<pb n="0241D"/>
portavit? An credam ei de interiore substantia, qui sit
de exteriore frustratus?</hi> Verum autem hominem fuisse,
omnia ostendunt quae de eo in Evangeliis scripta leguntur,
videlicet et tetigisse, et tactum ab aliis fuisse;
scriptum est enim tangendo infirmos eos liberasse, a
peccatrice tactos ejus pedes ac perfuso unguento delibutos,
nec non passum, mortuum, et spiritum ab eo
emissum, et post resurrectionem se carnem et ossa
habere demonstrasse, jubendo ut eum tangerent et
palparent; alioquin, si veram non habuisset carnem,
nec passus, nec mortuus fuisset, propterea nec resurrexisset;
proinde inanis est fides nostra, inanis
et praedicatio apostolorum, qui falsi Dei testes invenirentur.</p>
<p>
            <pb n="0242A"/>Marcionistae objiciebant carnem assumere indignum
fuisse Christo eam enim <hi>terrenam substantiam,
stercoribus infertam, cloacam uterum virginis appellabant,
et partus immunda et pudenda tormenta, et puerperii
spurcos, noxios, ludicros exitus late persequebantur <note>(cap. 11)</note>
            </hi>.
At haec omnia dicit Tertullianus <hi>sanctissima
ac reverenda esse opera naturae,</hi> quae tamen cum
Marcio indigna Deo ostenderet, nihil tamen proficiet; <hi>nam non erit indignior morte nativitas, et cruce infantia,
et natura poena, et carne damnatio. Si vere ista
passus est Christus, minus fuisset nasci 
 <note>(cap. 10)</note>
            </hi>. Caeterum, <hi>si ad certum spectemus, nulla substantia digna
est quam Deus induat. Quodcumque induerit ipse, dignum
facit, absque mendacio tamen; et ideo quale est
ut dedecus existimaverit veritatem potius quam mendacium
<pb n="0242B"/>
carnis?</hi> 
 Verum, cum praenuntiatum foret de
Christo, eum opprobriis saturandum et confusione
operiendum, adeo ut vermis appareret et non homo,
erubescere oportebat <note>(lib. IV, cap. 21)</note>, <hi>ut dedecore
ejus salus nostra constaret; et quoniam homo non erubuerat
lapidem et lignum adorans, eadem constantia
non confusus de Christo pro impudentia idololatriae satis
Deo fuerat per impudentiam fidei.</hi> Addit notum omnibus
compertumque fuisse, Christum natum ex familia
David, cum adhuc apud Judaeos tribuum et familiarum
distinctio custodiretur <note>(lib. IV, cap. 7)</note>, <hi>et in
censu</hi> reperiretur <hi>Augusti, quem testem fidelissimum
Dominicae nativitatis Romana archiva custodiunt.</hi> Se
Filium hominis appellavit, dum sibi potestatem tribuit
peccata dimittendi, ut patesceret verum Deum
<pb n="0242C"/>
simul esse, et hominem verum: <hi>neque enim mentiri posset Christus, ut se Filium hominis pronuntiaret, si
non vere erat;</hi> nec peccata dimittere, si verus Deus
non fuisset, hominem proinde fuisse <hi>illum</hi> quem Danielis
prophetia <hi>consecutum praenuntiabat judicandi
potestatem.</hi> Verum de Christi regno loquens Tertullianus,
apertissime ostendit se chiliastarum opinioni
adhaesisse, quod mirum non esse debet perpendenti
et Montanistarum visionibus fidem adhibuisse.</p>
<p>Ut rerum Creatorem accusarent Marcionistae, eo
praesertim utebantur artificio et dolo, quo Novum
Testamentum Veteri opponebant; et si quae sive in
lege, sive in prophetis vel dura vel abjectiora occurrebant,
parvi penderent et ceu contemptibilia
exaggerarent. At Tertullianus illa duo Testamenta
<pb n="0242D"/>
non a diverso prodiisse auctore patefaciebat, sed ab
uno eodemque, qui tamen diverso se gessit modo
juxta humani generis statum et conditionem. Primo
enim Deus nonnisi tenuiora pollicitus est praemia, veluti
arrhabones sublimium divitiarum, quas illis reservavit. <hi>Divitias praestare Deo non incongruens</hi> dicit, <hi>per quas multa inde opera justitiae et dilectionis administrantur,</hi> 
sicut et alia terrena bona data et promissa
in Veteri Testamento; quae non minus quam
coelestia ad Creatorem coeli et terrae distribuere et
elargiri pertinet (1). Objecta quoque diluit desumpta
ex Israelitarum furto, quod in Aegyptios Deo jubente
commisisse videntur Hebraei, et alia ex praeceptorum
contradictione deprompta, uti quando illis (2) <hi>vetui
<pb n="0243A"/>
facere similitudinem omnium quae sunt in coelo, et in
terra, et in aquis,</hi> et simul jussit ut <hi>serpentis aenei
effigiem efformarent, et Cherubim et Seraphim aurea in
arcae figuratum exemplum</hi> (3), ubi dicit imagines solius
idololatriae caussa prohiberi. Sic et <hi>talionis legem</hi> 
ideo datam dicit, <hi>ut commissio injuriae metu vicis
statim occursurae repastinaretur, et licentia retributionis
prohibitio esset provocationis.</hi> </p>
<p>Ridebant haeretici et aspernabantur quae in Veteri
Testamento abjectiora videbantur, cujusmodi sunt
cruenta sacrificia (4), <hi>ablutionum negotiosae scrupulositates</hi> 
et ciborum delectus. Haec autem omnia a Deo
fuerunt praestituta, <hi>ut istis legalibus disciplinis occurrentibus
ubique, ne ulli momento vacarent a Dei respectu . . . :
ut nihil de arcanis attingam significantiis, legis
<pb n="0243B"/>
spiritualis scilicet et propheticae, et in omnibus pene
argumentis figuratae</hi> (5). « Si lex, scribit, aliquid cibis
detrahit, et immunda pronuntiat animalia, quae aliquando
benedicta sunt, consilium exercendae continentiae
intellige, et fraenos impositos illi gulae agnosce,
quae, cum panem ederet angelorum cucumeres, et
pepones Aegyptiorum desiderabat. Agnosce simul et
comitibus gulae, libidini scilicet atque luxuriae prospectum . . . :
proinde ut et pecuniae ardor restingueretur
ex parte, de qua victus necessitate caussatur,
pretiosorum ciborum ambitio detracta est; postremo,
<pb n="0244A"/>
ut facilius homo ad jejunandum Deo formaretur . . . ,
sacrificiorum quoque onera, et operationum, et ablutionum
negotiosas scrupulositates nemo reprehendat . . . ;
sed illam Dei industriam sentiat qua populum
pronum in idololatriam et transgressionem, ejusmodi
officiis religioni suae voluit adstringere, quibus
superstitio saeculi agebatur, ut ab ea avocaret illos (6).
Sed in ipsis commerciis vitae et conversationis
humanae domi ac foris, ad usque curam vasculorum
omnifariam distinxit, ut istis legalibus disciplinis
occurrentibus ubique, ne ulli momento vacarent a
Dei respectu . . . Ad hoc beneficium, non onus legis
adjuvandum prophetas ordinavit, docentes Deo digna,
auferre nequitias de anima, exquirere judicium,
et caetera, quae religionis essentiam et
<pb n="0244B"/>
perfectionem in virtute et bonis operibus locatam
evincunt. Longius progreditur in hac exponenda
doctrina, et in lege praeceptam probat caritatem, et
injuriarum veniam, reservata Deo vindicta, quae necessaria
est, ut scelesti homines in ordine contineantur (7).
Addit Christum <hi>conditionaliter nunc
fecisse divortii prohibitionem, si ideo quis dimittat
uxorem, ut aliam ducat.</hi> Denique hanc circa fidem
regulam tradit (8), <hi>nihil temere credendum, temere
porro credi, quodcumque sine originis agnitione creditur.</hi> 
LUMPER.
</p>
        </div2>
      </div1>

<div1>
        <head> <hi>LIBER PRIMUS.</hi> </head>

<div2>
          <head>Argumentum.</head>

<pb n="0243"/>
<p divs_removed="true">
            <pb n="0243C"/> <hi>Cum prius opusculum suum</hi> ADVERSUS MARCIONEM <hi>pleniore postea compositione rescidisset Tertulianus,
et eam frater quidam deinde apostata mendosissimum
exhibuisset, necessitas illi facta est emandationis, et
innovationis occasio aliquid adjicere persuasit; unde
in quinque libros opus istud excrevit, quorum primi libri
argumentum hic damus.</hi> 

          </p>
          <div3 moved_from_p="true">
              <head>I.</head>
            <p>
 <hi>In primis itaque post invectivam in Marcionem
Ponticum, quod nuptias abstulerit, Evangelia corroserit,
et Deum quem invenerat, extincto lumine fidei amiserit;
jam destinandum haereticum docet; quia, deserto
quod prius fuerat, id postea sibi elegerit quod retro
non erat; sicuti latius libro</hi> DE PRAESCRIPTIONIBUS ADVERSUS
<pb n="0243D"/>
HAERETICOS <hi>sustinuerit.</hi> </p>
          </div3>
<div3>
            <head>II.</head>
            <p>
 <hi>Deinde, duos deos illum adtulisse; Creatorem, id
est nostrum; et suum ac cerdonis informatoris sui; illum
malum, hujus vero bonum.</hi> </p>
          </div3>
<div3>
            <head>III.</head>
            <p>
 <hi>Verum, Christianam veritatem districte pronuntiasse:
Deum, si unus non sit, non esse, eo quod summus
magnus sit, cui nihil adaequari possit.</hi> </p>
          </div3>
<div3>
            <head>IV.</head>
            <p>
 <hi>Non posse etiam duo summa magna, etiam distincta
suis finibus consistere.</hi> </p>
          </div3>
<div3>
            <head>V.</head>
            <p>
 <hi>Si enim duo summa magna, etiam plura admitti
debere, cum Valentino, qui usque ad triginta aeonum
foetus, examen divinitatis effudit.</hi> 
<pb n="0244C"/>
</p>
          </div3>
<div3>
            <head>VI. </head>
            <p>
 <hi>Atque adeo, non modo duo pares, sed nec dispares
deos posse constitui.</hi> </p>
          </div3>
<div3>
            <head>VII.</head>
            <p>
 <hi>Neque vero illi patrocinari nomen Dei, etiam
aliis permissum in Scripturis; quia idcirco eis non competit
possessio summi magni.</hi> </p>
          </div3>
<div3>
            <head>VIII.</head>
            <p>
 <hi>Porro haeresin Marcionistarum vel inde probari,
quod novum Deum faciant, cum verus Deus aeternus
sit.</hi> </p>
          </div3>
<div3>
            <head>IX.</head>
            <p>
 <hi>Idque, etiamsi solum agnitione novum dicant,
quod Deus ignotus esse non potuerit, neque incertus.</hi> </p>
          </div3>
<div3>
            <head>X.</head>
            <p>
 <hi>Sed a primordio semper agnitus; quippe quem
anima et conscientia, etiam ethnica, noverit.</hi> </p>
          </div3>
<div3>
            <head>XI.</head>
            <p>
 <hi>Proinde, cum Dei sint omnia, si nihil creavit,
<pb n="0244D"/>
deum non esse quem Marcion statuit.</hi> </p>
          </div3>
<div3>
            <head>XII.</head>
            <p>
 <hi>Ut autem illum deum esse confiteri possemus,
sine caussa tamen esse eum deberemus argumentari, qui
rem non haberet, cum res caussa sit ut sit aliquid.</hi> </p>
          </div3>
<div3>
            <head>XIII.</head>
            <p>
 <hi>Neque vero opus esse parum dignum Deo mundum;
ipsis testimoniis philosophorum probat.</hi> </p>
          </div3>
<div3>
            <head>XIV.</head>
            <p>
 <hi>Imo etiam minutiora animalia aut juvare aut
laedere; et nec aquam Dei creatoris reprobari a deo
Marcionis, qua suos abluit: nec oleum, quo suos unguit:
nec panem, quo ipsum corpus suum repraesentat
(hoc est praesens ostendit) in sacramentis.</hi> </p>
          </div3>
<div3>
            <head>XV.</head>
            <p>
 <hi>Deinde addit, deo Marcionis non esse suum
<pb n="0245A"/>
coelum et mundum <note>(de quo latius infra lib. V)</note>
            </hi>, <hi>tum quod
ad quindecimum usque Severi imperatoris annum (quo
haec scripsisse se auctor indicat) nulla talis substantia
comperta sit, tum quod alioqui novem deos assignare
censebitur Marcion.</hi> </p>
          </div3>
<div3>
            <head>XVI.</head>
            <p>
 <hi>Neque illum esse invisibilia sola operatum <note>(sicuti
latius etiam dicto lib. V, infra)</note>
            </hi>, <hi>sed ejusdem esse
auctoris visibilia et invisibilia.</hi> </p>
          </div3>
<div3>
            <head>XVII.</head>
            <p>
 <hi>Et vero non sufficere illi deo unum opus liberationis
hominis, cum etiam per alia opera severus
Deus protulerit in notitiam.</hi> </p>
          </div3>
<div3>
            <head>XVIII.</head>
            <p>
 <hi>Revelatum item illum non recte dici, qui
neque natura ex operibus, neque doctrina ex praedicationibus
revelatus sit.</hi> </p>
          </div3>
<div3>
            <head>XIX.</head>
            <p>
 <hi>Neque etiam in Christo Jesu, tum quod is revelatus
<pb n="0245B"/>
sit plus centum quindecim annis ante Deum
Marcionis, qui sub Antonino; tum, quod praecesserit
separationem illam Legis et Evangelii, quam in antithesibus
Marcion primus commentus est.</hi> </p>
          </div3>
<div3>
            <head>XX.</head>
            <p>
 <hi>Frustra autem obstrepi ab diversa parte, quod
Marcion regulam non innovarit, sed retro adulteratam
recurarit, exemplo Pauli, qui Petrum reprehenderit,
quia in illo solum conversationem reprehenderit,
non fidem Creatoris.</hi> </p>
          </div3>
<div3>
            <head>XXI.</head>
            <p>
 <hi>Stetisse itaque semper fidem in Creatorem et in
Christum ejus, non modo sub apostolis, sed et in apostolicis
Ecclesiis: apud quas Christus, non alterius dei
quam Creatoris ostenditur.</hi> </p>
          </div3>
<div3>
            <head>XXII.</head>
            <p>
 <hi>Jam vero naturaliter bonum dici non posse deum
Marcionis, qui ab initio homini lapso non succurrerit.</hi> 
<pb n="0245C"/>
</p>
          </div3>
<div3>
            <head>XXIII. </head>
            <p>
 <hi>Neque rationabiliter bonum, eo quod homini
(juxta Marcionem a se alieno) succurrere voluerit.</hi> </p>
          </div3>
<div3>
            <head>XXIV.</head>
            <p>
 <hi>Neque perfecte bonum, quod, juxta Marcionem,
animam solam salvet, non carnem, quae tamen
apud illum tinguitur, de nuptiis tollitur, et in confessione
nominis saevitiam patitur.</hi> 
<pb n="0246A"/>
</p>
          </div3>
<div3>
            <head>XXV. </head>
            <p>
 <hi>Proinde, Deum non sola bonitate censendum.</hi> </p>
          </div3>
<div3>
            <head>XXVI.</head>
            <p>
 <hi>Verum de judicio quoque, qui vindicet peccata,
et damnet.</hi> </p>
          </div3>
<div3>
            <head>XXVII.</head>
            <p>
 <hi>Alioqui peccatoribus nullum timorem fore.</hi> </p>
          </div3>
<div3>
            <head>XXVIII.</head>
            <p>
 <hi>Et sic etiam stare non posse fidei sacramentum
baptisma, quod remissio est delictorum, absolutio
mortis, regeneratio, consecutio Spiritus sancti, signat
denique et lavat: quae conferre non potest, nisi qui a
primordio creavit hominem, et animam ei contulit, et
pro peccato ad mortem damnavit.</hi> </p>
          </div3>
<div3>
            <head>XXIX.</head>
            <p>
 <hi>Postremo Marcionis haeresin impugnat, qua
tingui nolebat nisi virgines et caelibes, tum quod conjugium
benedixerit Deus, tum quod, si nuptiae non sint,
sanctitas erit nulla: imo hoc erit sementem totum generis
humani compescere.</hi> 
<pb n="0246B"/>
</p>
          </div3>
<div3>
            <head>XXX. </head>
            <p>
 <hi>Denique, epilogo brevi lectorem ad sequentes
libros praeparat.</hi> PAM.
</p>
          </div3>
        </div2>

<div2>
          <head>CAPUT PRIMUM.</head>
<p>Si quid retro gestum est nobis adversus Marcionem,
jam hinc viderit. Novam rem adgredimur ex vetere.
 Primum opusculum quasi properatum pleniore
postea compositione rescideram. Hanc quoque
nondum exemplariis suffectam, fraude tunc fratris,
dehinc apostatae, amisi; qui forte descripserat
quaedam mendosissime, et exhibuit frequentiae.
Emendationis necessitas facta est. Innovationis ejus
occasio aliquid adjicere persuasit. Ita stylus iste
nunc de secundo tertius, et de tertio jam hinc primus,
hunc opusculi sui exitum necessario praefatur, ne
quem varietas ejus in disperso reperta confundat.
<pb n="0246C"/>
 Pontus qui dicitur Euxinus, natura
negatur, nomine illuditur. Caeterum, hospitalem Pontum
nec de situ aestimes: ita ab humanioribus fretis
nostris, quasi quodam barbariae suae pudore secessit.
Gentes ferocissimae inhabitant, si tamen habitatur
in plaustro. Sedes incerta, vita cruda, libido promiscua
<pb n="0247A"/>
et plurimum nuda, etiam cum abscondunt, suspensis
de jugo pharetris indicibus, ne temere quis intercedat,
 Ita nec armis suis erubescunt. Parentum
cadavera, cum pecudibus caesa, convivio convorant.
Qui non ita decesserint, ut escatiles fuerint, maledicta
mors est. Nec foeminae sexu mitigantur secundum
pudorem: ubera excludunt, pensum securibus faciunt;
malunt militare, quam nubere. Duritia de
coelo quoque. Dies numquam patens: sol numquam
libens, unus aer, nebula; totus annus, hibernum;
omne quod flaverit, Aquilo est, liquores
ignibus redeunt, amnes glacie negantur, montes
pruina exaggerantur. Omnia torpent, omnia rigent:
nihil illic nisi feritas calet, illa scilicet quae fabulas
scenis dedit, de sacrificiis Taurorum, et amoribus
<pb n="0247B"/>
Colchorum, et crucibus Caucasorum. Sed nihil tam
barbarum ac triste apud Pontum, quam quod illic
Marcion natus est, Scytha tetrior, Hamaxobio instabilior,
Massageta inhumanior, Amazone audacior;
nubilo obscurior, hyeme frigidior, gelu fragilior;
Istro fallacior, Caucaso abruptior. Quidni? penes
quem verus Prometheus Deus omnipotens blasphemiis
lancinatur. Jam et bestiis illius barbariae importunior
Marcion. Quis enim tam castrator carnis
castor, quam qui nuptias abstulit? quis tam comesor
mus ponticus, quam qui Evangelia corrosit? Nae tu,
Euxine, probabiliorem feram philosophis edidisti,
quam Christianis. Nam illa canicula Diogenes
hominem invenire cupiebat, lucernam meridie circumferens:
Marcion Deum quem invenerat, extincto
<pb n="0247C"/>
lumine fidei suae amisit. Non negabunt discipuli ejus
primam illius fidem nobiscum fuisse, ipsius literis
<pb n="0248A"/>
testibus: ut hinc jam destinari possit haereticus,
qui, deserto quod prius fuerat, id postea sibi elegerit
quod retro non erat. In tantum enim haeresis deputabitur
quod postea inducitur, in quantum veritas habebitur
quod retro et a primordio traditum est. Sed
alius libellus hunc gradum sustinebit adversus
haereticos, etiam sine retractatu doctrinarum revincendos,
quod hoc sint de praescriptione novitatis.
Nunc quatenus admittenda congressio est, interdum,
ne compendium praescriptionis, ubique advocatum,
diffidentiae deputetur. Regulam adversarii prius praetexam,
ne cui lateat in qua principalis quaestio dimicatura
est.</p>
</div2>

<div2>
          <head>CAPUT II.</head>
<p>Duos Ponticus deos affert, tamquam duas symplegadas
<pb n="0248B"/>
naufragii sui: quem negare non potuit,
id est Creatorem, id est nostrum, et quem probare
non poterit, id est suum: passus infelix hujus
praesumptionis instinctum, de simplici capitulo
Dominicae pronuntiationis, in homines non in
deos disponentis exempla illa bonae et malae arboris,
quod neque bona malos, neque mala bonos proferat fructus <note>(Matth. VIII, 18)</note>:
id est, neque mens vel fides bona,
malas edat operas, neque mala bonas. Languens enim
(quod et nunc multi, et maxime haeretici) circa mali
quaestionem,  « unde malum? »  et obtusis sensibus
ipsa enormitate curiositatis, inveniens Creatorem
pronuntiantem <note>(Is., LXV, 7)</note>: <hi>Ego sum qui condo
mala</hi>; quanto ipsum praesumpserat mali auctorem,
et ex aliis argumentis, quae ita persuadent perverso
<pb n="0248C"/>
cuique, tanto in Creatorem interpretatus malam arborem
malos fructus condentem, scilicet mala; alium
<pb n="0249A"/>
deum praesumpsit esse debere in partem bonae arboris
bonos fructus. Et ita in Christo quasi aliam inveniens
dispositionem, solius et purae benignitatis, ut
diversae a Creatore, facile novam et hospitam argumentatus
est divinitatem in Christo suo revelatam,
modicoque exinde fermento totam fidei massam haeretico
acore decepit. Habuit et Cerdonem
quemdam informatorem scandali hujus; quo facilius
duos deos caeci perspexisse se existimaverunt.
Unum enim non integre viderant. Lippientibus etiam
singularis lucerna numerosa est. Alterum igitur
deum, quem confiteri cogebatur, de malo infamando
destruxit: alterum, quem commentari connitebatur,
de bono proferendo construxit. Has naturas quibus
disposuerit articulis, per ipsas responsiones nostras
<pb n="0249B"/>
ostendimus.</p>
</div2>

<div2>
          <head>CAPUT III.</head>
<p>Principalis itaque, et exinde tota congressio,
de numero; an duos deos liceat induci, si forte poetica
et pictoria licentia, et tertia jam haeretica.
Sed veritas christiana destricte pronuntiavit: Deus,
si non unus est, non est: quia dignius credimus non
esse, quodcumque non ita fuerit ut esse debebit.
Deum autem ut scias unum esse debere, quaere
quid sit Deus, et non aliter invenies. Quantum
humana conditio de Deo definire potest, id definio
quod et omnium conscientia agnoscet: Deum,
summum esse magnum, in aeternitate constitutum,
innatum, infectum, sine initio, sine fine. Hunc enim
statum aeternitati censendum, quae summum magnum
<pb n="0249C"/>
Deum efficiat, dum hoc est in Deo ipsa, atque ita et
caetera; ut sit Deus summum magnum, et forma, et
ratione, et vi, et potestate. Cum de isto conveniat
apud omnes (nemo enim negabit Deum summum magnum
quid esse, nisi qui poterit Deum imum, modicum
quid, e contrario pronuntiare, ut Deum neget
auferendo quod Dei est), quae erit jam conditio ipsius
summi magni? nempe ut nihil illi adaequetur, id est,
ut non sit aliud summum magnum: quia, si fuerit, adaequabitur,
et si adaequabitur, non erit jam summum
<pb n="0250A"/>
magnum, eversa conditione, et, ut ita dixerim, lege
quae summo magno nihil sinit adaequari. Ergo unicum
sit necesse est, quod fuerit summum magnum, par
non habendo, ne non sit summum magnum. Ergo non
aliter erit quam per quod habet esse, id est unicum
omnino. Proinde Deus cum summum magnum
sit, recte veritas nostra pronuntiavit: Deus, si non
unus est, non est. Non quasi dubitemus esse Deum,
dicendo: Si non unus, non est; sed quia quem confidimus
esse, id eum definiamus esse quod si non
est, Deus non est, summum scilicet magnum.
Porro, summum magnum unicum sit necesse est.
Ergo et Deus unicus erit. Non aliter Deus, nisi summum
magnum; nec aliter summum magnum, nisi
parem non habens; nec aliter parem non habens,
<pb n="0250B"/>
nisi unicus fuerit. Certe quemcumque alium Deum
induxeris, non alia poteris eum forma tueri Deum,
quam ut et illi proprium divinitatis adscripseris, sicut
aeternum, ita et summum magnum. Duo ergo
summa magna quomodo consistent, cum hoc sit summum
magnum, par non habere? par autem non
habere, cum uni competat, in duobus esse nullo
modo possit.</p>
</div2>

<div2>
          <head>CAPUT IV.</head>
<p>Sed argumentabitur quilibet, posse et duo summa
magna consistere distincta atque disjuncta in suis finibus,
et utique advocabit exemplum: Regna terrarum
tanta numero, et tamen summa magna in suis
quibusque regionibus, et putabit utique humana
divinis conferenda. Jam ergo, si huic argumentationi
<pb n="0250C"/>
locus dabitur, quid prohibet, non dico et tertium et
quartum deum inducere, verum tot jam numero
quot et gentium reges? De Deo agitur, cujus hoc
principaliter proprium est, nullius exempli capere
comparationem. Hoc natura ipsa, si non aliquis Isaias,
vel ipse per Isaiam Deus concionabitur: <hi>Cui me
similabitis <note>(Is. XL, 25)</note>
            </hi>? Divinis forsitan comparabuntur
humana? Deo non ita: aliud enim Deus, aliud quae
Dei. Denique, qui exemplo uteris regis, quasi summi magni,
vide ne jam non possis eo uti. Rex enim, etsi summum
<pb n="0251A"/>
magnum est in suo solio usque ad Deum, tamen
infra Deum: comparatus autem ad Deum, excidet
jam de summo magno translato in Deum.
Hoc si ita, quomodo uteris ejus rei exemplo ad Dei
comparationem, quae, dum ad comparationem accedit,
amittitur? Quid nunc, si nec inter reges plurifarium
videri potest summum magnum, sed unicum et singulare;
apud eum scilicet qui rex regum ob summitatem
magnitudinis et subjectionem caeterorum graduum,
quasi culmen dominationis excipitur? Sed
etiam alterius formae reges, qui singulares in unione
imperii praesunt, si minutalibus, ut ita dixerim,
regnis undique conferantur in examinationem, qua
constet quis eorum praecellat in substantiis et viribus
regni, in unum necesse est summitas magnitudinis
<pb n="0251B"/>
eliquetur, omnibus gradatim per comparationis exitum
de magnitudinis summa expressis et exclusis.
Adeo etsi in disperso multifariam videtur summum
magnum, suis viribus et sua natura et suo statu unicum
est. Proinde, cum duo dii conferantur, ut duo
reges et duo summa magna, in alterum concedat
necesse est unio summi magni, ex sententia comparationis,
qua summum ex victoria sua constat,
superato aemulo alio magno, non tamen summo;
atque ex defectione aemuli, solitudinem quamdam de
singularitate praestantiae suae possidens, unicum est.
Ineluctabilis iste complexus in hoc sententiam constringit,
aut negandum Deum esse summum magnum,
quod nemo patietur sapiens, aut nulli alii communicandum.</p>
</div2>

<div2>
          <head>CAPUT V.</head>

<pb n="0251C"/>
<p>Aut quae ratio duo summa magna composuit? Primo
enim exigam cur non plura, si duo? quando locupletiorem
oporteret credi substantiam divinitatis, si competeret
et numeris. Honestior et liberalior Valentinus,
qui simul ausus est duos concipere, Bython
et Sigen: cum usque ad triginta aeonum foetus,
 tamquam Aeneiae scrophae, examen divinitatis
effudit. Quaecumque ratio plura summa magna
non patitur admitti, eadem nec duo, ut ipsa plura
<pb n="0252A"/>
post unum; post unum enim, numerus. Quae potuit
duo admittere, eadem potuit et plura; post duo
enim, multitudo, unione jam excessa. Denique, apud
nos vis rationis istius ipso termino plures deos credi
non sinit, quod nec duos, illa regula unum Deum
sistens, qua Deum id esse oporteat cui nihil adaequetur,
ut summo magno; unicum autem sit, cui nihil
adaequetur. Jam nunc, duo summa magna, duo paria,
cui operae pretio, cui emolumento deputarentur? quid
interfuit numeri; cum duo paria non differant uno?
Una enim res est quae eadem in duobus est. Etiamsi
plura essent paria, tandumdem omnia unum fuissent,
nullo inter se differendo, qua paria.
Porro, si neutrum ex duobus altero distat, jam ut
ambo summa magna, qua dei ambo, neutrum plus
<pb n="0252B"/>
altero praestat, nullam rationem numeri sui ostendunt,
praestantiam non habentes. Numerus autem divinitatis
summa ratione constare deberet, vel quoniam
et cultura ejus in anceps deduceretur. Ecce
enim, duos intuens deos tam pares quam duo summa
magna, quid facerem? Si ambos colerem, vererer
ne, abundantia officii, superstitio potius quam religio
existimaretur; quia duos tam pares, et in altero
ambos, possem in uno demereri: hoc ipsum testimonio
 praestans parilitati et unitati eorum, dum
alterum in altero venerarer, dum in uno mihi duo
sunt. Si alterum colerem, aeque recogitarem ne suffundere
viderer numeri vanitatem, sine differentia
supervacui; hoc est, tutius censerem neutrum colendum,
quam alterum cum scrupulo colendum, aut
<pb n="0252C"/>
ambos vane.</p>
</div2>

<div2>
          <head>CAPUT VI.</head>
<p>Sic adhuc videmur disputare, quasi Marcion duos
pares constituat. Nam, dum defendimus Deum summum
magnum unicum credi oportere, excludentes ab
eo parilitatem, tamquam de duobus paribus de his
retractavimus: nihilominus tamen, docendo pares
esse non posse secundum summi magni formam, satis
confirmavimus duos esse non posse. Alioquin certi
Marcionem dispares deos constituere, alterum judicem,
<pb n="0253A"/>
ferum, belli potentem; alterum mitem, placidum,
et tantummodo bonum atque optimum; dispiciamus
aeque et hanc partem, an diversitas saltem duos
capiat, si parilitas capere non potuit. Porro et hic
eadem regula summi magni patrocinabitur nobis,
utpote quae totum statum vindicet divinitatis. Conveniens
enim et quodammodo injecta manu detinens
adversarii sensum non negantis Creatorem Deum,
justissime praescribo illi diversitati locum non esse
inter eos qui ex aequo deos confessus, non potest
facere diversos: non quia non et homines licet sub
eadem appellatione diversissimos esse, sed quia
deus non erit dicendus, quia nec credendus, nisi
summum magnum. Cum ergo summum magnum cogatur
agnoscere quem Deum non negat, non potest
<pb n="0253B"/>
admitti ut summo magno aliquam adscribat diminutionem,
qua subjiciatur alii summo magno: desinit
enim, si subjiciatur. Non est autem Dei desinere de
statu suo, id est: de summo magno. Nam et in illo
deo potiore periclitari poterit summum magnum, si
depretiari capit in Creatore. Ita, cum duo dii pronuntiantur
duo summa magna, necesse est neutrum
altero aut majus sit aut minus, neutrum altero aut
sublimius aut dejectius. Nega deum, quem dicis deteriorem:
nega summum magnum, quem credis minorem.
Deum vero confessus, utrumque duo summa
magna confessus es. Nihil alteri adimes, aut alteri adscribes.
Agnoscens divinitatem, negasti diversitatem.</p>
</div2>

<div2>
          <head>CAPUT VII.</head>
<p>Tentabis ad haec de nomine Dei concutere retractatum,
<pb n="0253C"/>
 ut passivo, et in alios quoque permisso,
quia scriptum sit <note>(Ps. LXXXII, 1)</note>: <hi>Deus deorum
stetit in ecclesia deorum; in medio autem deos dijudicabit</hi>.
Et <note>(ib. v. 6)</note>: <hi>Ego dixi: Vos dii estis;</hi> nec tamen
idcirco eis competat possessio summi magni,
quia dei cognominentur, ita nec Creatori. Respondebo
et stulto, qui nec hoc recogitaverit, ne tantumdem
et in deum Marcionis possit retorqueri ut et
illum deum, nec ideo tamen summum magnum probatum,
sicut nec angeli aut homines Creatoris. Si communio
nominum conditionibus praejudicat, quanti nequam
servi regum nominibus insultant, Alexandri,
et Darii, et Holofernis? nec tamen ideo regibus, id
<pb n="0254A"/>
quod sunt detrahetur. Nam et ipsa idola gentium dei
vulgo; sed deus nemo ea re qua deus dicitur. Ita
ego non nomini Dei, nec sono, nec notae nominis hujus,
summum magnum in Creatore defendo, sed ipsi
substantiae, cui nomen hoc contingit. Hanc inveniens
solam innatam, infectam, solam aeternam et universitatis
conditricem; non nomini, sed statui, nec
appellationi, sed conditioni ejus summum magnum
et adscribo et vindico. Et ideo quia deus jam vocari
obtinuit substantia cui adscribo, nomini me adscribere
putas; quia necesse est per nomen ostendam
cui adscribam substantiae; scilicet qua constat qui
Deus dicitur, et summum magnum ex substantia,
non ex nomine deputatur. Denique hoc et Marcion
suo deo vindicans secundum statum, non secundum
<pb n="0254B"/>
vocabulum vindicat. Id ergo summum magnum
quod Deo adscribimus ex substantiae lege, non ex
nominis sorte, contendimus ex pari esse debere in
duobus, qui ea substantia constant qua Deus dicitur:
quia in quantum dii vocantur, id est summa magna,
substantiae scilicet merito innatae et aeternae, ac per
hoc magnae et summae, in tantum non possit
summum magnum minus et deterius alio summo magno
haberi. Si summi magni felicitas et sublimitas et
integritas stabit in deo Marcionis, stabit aeque et in
nostro: si non et in nostro, aeque nec in Marcionis.
Ergo nec paria erunt duo summa magna, quia prohibet
 disposita jam regula summi magni, comparationem
non sustinentis; nec disparia, quia et
alia summi magni regula occurrit, diminutionem non
<pb n="0254C"/>
admittens. Haesisti, Marcion, in medio Ponti tui aestu:
utrinque te fluctus veritatis involvunt. Nec pares, nec
dispares deos sistere potes. Duo enim non sunt,
quod pertineat proprie ad numeri retractatum. Quamquam
tota materia de duobus diis dimicetur, his interim
lineis eam clusimus, intra quas de singularibus
jam proprietatibus congrediemur.</p>
</div2>

<div2>
          <head>CAPUT VIII.</head>
<p>Primo, supercilio stuporem suum aedificant Marcionistae,
quod novum deum proferant, quasi nos
veteris Dei pudeat. Inflantur et pueri novis calceis;
sed a vetere paedagogo calceati mox vanam gloriam
vapulabunt. Novum igitur audiens deum in
<pb n="0255A"/>
vetere mundo et in vetere aevo, et sub vetere Deo
ignotum, inauditum, quem tantis retro saeculis neminem,
et ipsa ignorantia antiquum, quidam
Jesus Christus, et ille in veteribus nominibus
novus revelaverit, nec alius antehac; gratias ago
huic gloriae eorum, maximo adjutorio ejus hinc jam
haeresim probaturus, novae scilicet divinitatis professionem.
Haec erit novitas, quae etiam ethnicis deos
peperit, novo semper ac novo titulo consecrationis
cujusque. Quis deus novus, nisi falsus? Ne Saturnum
quidem tanta hodie antiquitas deum probabit,
quia et illum novitas aliquando produxerit, cum
primum consecravit. At enim viva et germana divinitas,
nec de novitate, nec de vetustate, sed de sua
veritate censetur. Non habet tempus aeternitas; omne
<pb n="0255B"/>
enim tempus ipsa est. Quod facit, pati non potest.
Caret aetate, quod non licet nasci. Deus, si est vetus,
non erit: si est novus, non fuit. Novitas initium
testificatur, vetustas finem comminatur. Deus autem
tam alienus ab initio et fine est, quam a tempore,
arbitro et metatore initii et finis.</p>
</div2>

<div2>
          <head>CAPUT IX.</head>
<p>Scio quidem quo sensu novum deum jactitent,
agnitione utique; sed et ipsam novitatis cognitionem,
percutientem rudes animas, ipsamque
naturalem novitatis gratiositatem volui repercutere,
et hinc jam de ignoto deo provocare. Utique enim
quem agnitione novum opponunt, ignotum ante agnitionem
demonstrant. Age igitur, ad lineas rursum
et in gradum; persuade deum ignotum esse potuisse.
<pb n="0255C"/>
 Invenio plane ignotis diis aras prostitutas; sed
attica idololatria est: item, incertis diis; sed superstitio
romana est. Porro, incerti dii minus noti,
ut minus certi; et proinde ignoti, qua minus certi.
Quem titulum incidemus ex duobus deo Marcionis?
Utrumque, opinor, et nunc incerto, et retro ignoto.
Sicut enim ignotum eum fecit Deus notus Creator,
<pb n="0256A"/>
ita et incertum Deus certus. Sed non evagabor uti
dicam. Deus si ignotus fuit latuitque, illum regio
latebrarum obumbravit, nova utique et ipsa, et
ignota, et similiter nunc quoque incerta; certe immensa
aliqua, et major indubitate eo quem abscondit.
Sed breviter proponam, et plenissime exsequar
praescribens deum ignorari nec potuisse, nomine
magnitudinis, nec debuisse, nomine benignitatis,
praesertim in utroque praelatiorem nostro Creatore.
Sed quoniam animadverto in quibusdam ad formam
Creatoris provocari oportere omnis Dei novi et retro
ignoti probationem, hoc ipsum ratione fieri a nobis
prius commendare debebo, quo constantius utar rationis
editae patrocinio. Ante omnia quidem, quale
est, ut qui Deum agnoscis Creatorem, et priorem de
<pb n="0256B"/>
notitia confiteris, non eisdem modis et alium scias
tibi examinandum, quibus jam in alio didicisti
Deum nosse? Omnis res anterior posteriori normam
praeministravit. Duo nunc dii proponuntur, ignotus
et notus. De noto vacat quaestio: esse eum constat,
quia notus non fuisset, nisi esset. De ignoto instat
altercatio: potest enim et non esse; quia si esset,
notus fuisset. Quod ergo quaeritur quamdiu ignoratur,
incertum est quamdiu quaeritur: et potest non
esse, quamdiu incertum est. Habes Deum certum,
qua notum; et incertum, qua ignotum. Si ita est,
ecquid tibi videtur justa ratione defendi, ut ad normam
et formam et regulam certorum probentur incerta?
Caeterum, si ad hanc caussam, et ipsam adhuc
incertam, etiam argumenta de incertis adhibeantur,
<pb n="0256C"/>
series implicabitur quaestionum, ex ipsorum quoque
argumentorum aeque incertorum retractatu, periclitantium
de fide per incertum; et ibitur in illas jam
indeterminabiles quaestiones, quas Apostolus <note>(I Tim.
I, 4)</note> non amat. Sin de certis, et indubitatis, et absolutis
regulae, partibus incertis, et dubiis et inexpeditis
praejudicabunt plane, in quibus diversitas status
<pb n="0257A"/>
invenitur, fortasse an non provocentur incerta ad
formam certorum, ut liberata a reliqua comparationis
provocatione per diversitatem status principalis.
Cum vero duo dii proponuntur, communis est illis
status principalis. Quod enim Deus est ambo
sunt; innati, infecti, aeterni. Hic erit status principalis.
Caetera viderit Marcion, si in diversitate
disposuit; posteriora enim sunt in retractatu: imo
nec admittentur, si de principali statu constet. Porro
constat quia dii ambo, et ita de quorum statu constat
communem esse, cum sub eo ad probationem
devocantur; si incerta sunt, ad eorum certorum formam
provocanda erunt, cum quibus de communione
status principalis censentur, ut proinde et de probatione
communicent. Hinc itaque constantissime
<pb n="0257B"/>
dirigam deum non esse qui fit hodie incertus, quia
retro ignotus: quando quem constat esse, ex hoc
ipso constat quod numquam fuerit ignotus, ideo nec
incertus.</p>
</div2>

<div2>
          <head>CAPUT X.</head>
<p>Siquidem a primordio rerum, conditor earum cum
ipsis pariter compertus est, ipsis ad hoc prolatis, ut
Deus cognosceretur. Nec enim si aliquando posterior
Moses primus videtur in templo literarum suarum
Deum mundi dedicasse, idcirco a Pentateucho natales
agnitionis supputabuntur; cum totus Mosis stylus
notitiam Creatoris non instituat, sed a primordio
enarret a paradiso et Adam, non ab Aegypto et Mose
recensendam. Denique, major popularitas generis
humani, ne nominis quidem Mosis compotes, nedum
<pb n="0257C"/>
instrumenti, Deum Mosis tamen norunt, etiam tantam
 idololatria dominationem obumbrante;
seorsum tamen illum quasi proprio nomine Deum
perhibent, et Deum deorum, et, <hi>Si Deus dederit,</hi> et, <hi>Quod Deo placet,</hi> 
 et, <hi>Deo commendo.</hi> Vide an noverint,
quem omnia posse testantur. Nec hoc ullis Mosis libris
debent. Ante anima, quam prophetia. Animae
enim a primordio conscientia Dei dos est; eadem
nec alia et in Aegyptiis, et in Syris et in Ponticis.
Judaeorum enim Deum, dicunt animae Deum.
Noli, barbare haeretice, priorem Abraham constituere
quam mundum. Etsi unius familiae Deus fuisset
Creator, tamen posterior tuo non erat, etiam Ponticis
ante eum notus. Accipe igitur ab antecessore formam,
a certo incertus, a cognito incognitus. Numquam Deus
<pb n="0257D"/>
latebit, numquam Deus deerit: semper intelligetur,
semper audietur; etiam videbitur quomodo volet.
<pb n="0258A"/>
Habet Deus testimonia, totum hoc quod sumus et in
quo sumus. Sic probatur et Deus et unus, dum non
ignoratur, alio adhuc probari laborante.</p>
</div2>

<div2>
          <head>CAPUT XI.</head>
<p>Et merito, inquiunt; quis enim non tam suis notus
est, quam extraneis? Nemo. Teneo et hanc vocem.
Quale est enim, ut aliquid extraneum Deo sit, cui
nihil extraneum esset, si quis esset? quia Dei hoc
est, omnia illius esse et omnia ad illum pertinere:
vel ne statim audiret a nobis: Quid ergo illi cum extraneis?
quod plenius suo loco audiet. At nunc satis
est nullum probari cujus nihil probatur. Sicut enim
Creator, ex hoc et Deus, et indubitatus Deus, quia
omnia ipsius et nihil extraneum illi; ita et alius
idcirco non deus, quia omnia non ejus, ideoque et
<pb n="0258B"/>
extranea. Denique, si universitas Creatoris est, jam
nec locum video dei alterius. Plena et occupata sunt
omnia suo auctore. Si vacat aliquid spatii alicujus
divinitati in creaturis, plane falsae vacabit. Patet
mendacio veritas. Tanta vis idolorum, cur non
recipiat alicubi deum Marcionis? Igitur et hoc ex
forma Creatoris expostulo, Deum ex operibus
cognosci debuisse, alicujus proprii sui mundi, et
hominis, et saeculi: quando etiam error orbis
proptereat deos praesumpserit, quos homines interdum
confitetur, quoniam aliquid ab unoquoque prospectum
videtur utilitatibus et commodis vitae: ita et hoc
ex forma Dei creditum est, divinum esse instituere vel
demonstrare quid aptum et necessarium sit rebus
humanis. Adeo inde auctoritas accommodata
<pb n="0258C"/>
falsae divinitati, unde praecesserat verae. Unam
saltem cicerculam deus Marcionis propriam protulisse
debuerat, ut novus aliquis Triptolemus praedicaretur.
Aut exhibe rationem Deo dignam, cur nihil condiderit,
si est; quia condidisset, si fuisset: illo scilicet praejudicio,
quo et nostrum Deum non alias manifestum est
esse, quam quia totum condidit hoc. Semel enim
praescriptio stabit, non posse illos et Deum confiteri
creatorem, et eum quem volunt aeque deum credi,
non ad ejus formam probare, quem et ipsi et omnes
Deum: ut quando hoc ipso nemo creatorem Deum
dubitet, quia totum hoc condidit, hoc ipso nemo
debeat credere Deum et illum qui nihil condidit, nisi
ratio forte proferatur. Duplex ista videatur necesse
est, ut aut noluerit condere quid, aut non potuerit:
<pb n="0258D"/>
tertium cessat. Sed non potuisse, indignum Deo
est; Noluisse, an dignum volo inquirere. Dic mihi,
<pb n="0259A"/>
Marcion, voluit Deus tuus cognosci se quocumque in
tempore? anne alio proposito et descendit, et
praedicavit, et passus resurrexit, quam uti cognosceretur?
Et sine dubio, si cognitus est, voluit: nihil
enim circa eum fieret, nisi voluisset. Quid ergo tantopere
notitiam sui procuravit, ut in dedecore carnis
exhiberetur, et quidem majore, si falsae? Nam
hoc turpius, si et mentitus est substantiam corporis,
qui et maledictum in se Creatoris admisit, ligno suspensus.
Quanto honestius per aliqua propriae molitionis
indicia cognitionem sui praestruxisset? Maxime
adversus eum cognosci habens, apud quem ex operibus
ab initio cognitus non erat. Nam et quale est, ut
Creator quidem ignorans esse alium super se deum,
ut volunt Marcionistae, qui solum se etiam jurans <hi>(Is.
<pb n="0259B"/>
XL, 8)</hi> adseverabat, tantis operibus notitiam sui
armaverit, quam potuerat non ita curasse secundum
singularitatis suae praesumptionem: ille autem sublimior,
sciens inferiorem deum tam instructum, nullam
sibi prospexerit agnoscendo paraturam? Quando
etiam insigniora et superbiora opera debuisset
condidisse, ut Deus ex operibus cognosceretur secundum
Creatorem; et ex honestioribus, potior et generosior
Creatore.</p>
</div2>

<div2>
          <head>CAPUT XII.</head>
<p>Caeterum, etsi esse eum possemus confiteri, sine
caussa esse eum deberemus argumentari. Sine caussa
enim esset, qui rem non haberet; quia res omnis
caussa est, ut sit aliquis cujus res sit. Porro, in quantum
nihil oportet esse sine caussa, id est sine re: quia
<pb n="0259C"/>
si sine caussa sit, perinde est atque si non sit, non
habens rei caussam, rem ipsam; in tantum Deum
dignius credam non esse, quam esse sine caussa. Sine
caussa enim est, qui rem non habendo, non habet
caussam. Deus autem sine caussa, id est sine re, esse
non debet. Ita, quoties ostendo eum sine caussa esse,
tamquam sit, hoc constituo non esse illum, quia, si
fuisset, omnino sine caussa non fuisset. Sic et ipsam
fidem dico illum sine caussa ab homine captare, aliter
solito Deum credere ex operum auctoritate formatum,
quia nihil tale prospexit, per quod homo
Deum didicit. Nam, etsi credunt plerique in illum,
<pb n="0260A"/>
non statim ratione credunt, non habentes Dei pignus,
opera ejus, Deo digna. Itaque, hoc nomine cessationis
et defectionis operum, et impudentiae  et malignitatis
adfinis est: impudentiae, qua fidem non
debitam sibi captat, cui praestruendae nihil prospexit;
malignitatis, qua plures incredulitatis reos fecit,
nihil fidei procurando.</p>
</div2>

<div2>
          <head>CAPUT XIII.</head>
<p>Cum deum hoc gradu expellimus, cui nulla conditio
tam propria et Deo digna, quam Creatoris, testimonium
praesignarit, narem contrahentes
impudentissimi Marcionistae, convertuntur ad destructionem
operum Creatoris. Nimirum, inquiunt, grande
opus et dignum Deo, mundus, Numquid ergo Creator
minime Deus? Plane Deus. Ergo nec mundus Deo
<pb n="0260B"/>
indignus: nihil etenim Deus indignum se fecit; etsi
mundum homini, non sibi fecit, etsi omne opus inferius
est suo artifice. Et tamen, si quale quid fecisse
indignum est Deo, quanto indignius Deo est, nihil
eum omnino fecisse vel indignum, quo posset etiam
digniorum auctor sperari! Ut ergo aliquid et de isto
hujus mundi indigno loquar, cui et apud Graecos
ornamenti et cultus, non sordium nomen est, indignas
videlicet substantias ipsi illi sapientiae professores,
de quorum ingeniis omnis haeresis animatur,
deos pronuntiaverunt, ut Thales aquam, ut Heraclitus
ignem, ut Anaximenes aerem, ut Anaximander
universa coelestia, ut Strato coelum et terram, ut Zeno
aerem et aetherem, ut Plato sidera; quae genus deorum
igneum appellat, cum de mundo. Considerando
<pb n="0260C"/>
scilicet et magnitudinem, et vim, et potestatem, et
honorem, et decorem, opem, fidem, legem singulorum
elementorum, quae omnibus gignendis, alendis, conficiendis
reficiendisque conspirant, ut plerique physicorum,
formidaverunt initium ac finem mundo dare,
 ne substantiae ejus, tantae scilicet, minus dii
haberentur; quas colunt et Persarum Magi, et
Aegyptiorum Hierophantae, Indorum Gymnosophistae.
Ipsa quoque vulgaris superstitio communis
idololatriae, cum in simulacris de nominibus et fabulis
veterum mortuorum pudet, ad interpretationem
naturalium refugit, et dedecus suum ingenio obumbrat,
<pb n="0261A"/>
figurans Jovem in substantiam fervidam, et
Junonem ejus in aeriam, secundum sonum graecorum
vocabulorum; item Vestam in ignem et Camenas in
aquam, et Magnam Matrem in terram seminalia demessam,
lacertis aratam, lavacris rigatam. Sic et
Osiris quod semper sepelitur, et in vivido quaeritur,
et cum gaudio invenitur, reciprocarum frugum
et vividorum elementorum, et recidivi anni fidem
argumentantur: sicut aridae et ardentis naturae
sacramenta leones Mithrae philosophantur. Et superiores
quidem situ aut statu substantias sufficit
facilius deos habitas, quam Deo indignas. Ad humilia
deficiam. Unus, opinor, de sepibus flosculus, non
dico de pratis; una cujuslibet maris conchula, non
dico de Rubro; una tetraonis pinnula, taceo de pavo,
<pb n="0261B"/>
sordidum artificem pronuntiabit tibi Creatorem?</p>
</div2>

<div2>
          <head>CAPUT XIV.</head>
<p>At cum et animalia irrides minutiora, quae maximus
artifex de industria ingeniis aut viribus ampliavit,
sic magnitudinem in mediocritate probari docens
quemadmodum virtutem in infirmitate, secundum
Apostolum <note>(II Cor., XII, 9)</note>; imitare, si potes, apis
aedificia, formicae stabula, aranei retia, bombycis
stamina: sustine, si potes, illas ipsas lectuli et tegetis
tuae bestias, cantharidis venena, muscae spicula,
culicis et tubam et lanceam. Qualia erunt majora,
cum tam modicis aut juvaris aut laederis, ut nec in
modicis despicias Creatorem? Postremo, te tibi circumfer,
intus ac foris considera hominem. Placebit
<pb n="0262A"/>
tibi vel hoc opus Dei nostri, quod tuus dominus ille
Deus melior adamavit; propter quem in haec paupertina
elementa de tertio coelo descendere laboravit;
cujus caussa in hac cellula Creatoris etiam crucifixus
est. Sed ille quidem usque nunc nec aquam reprobavit
Creatoris, qua suos abluit; nec oleum, quo suos
unguit; nec mellis et lactis societatem, qua suos
infantat; nec panem, quo ipsum corpus suum repraesentat;
etiam in sacramentis propriis egens mendicitatibus
Creatoris. At tu super magistrum discipulus,
et servus super dominum, sublimius illo sapis, destruens
quae ille desiderat. Volo inspicere si ex fide
saltem, ut non et ipse quae destruis, appetas. Adversaris
coelum, et libertatem coeli in habitationibus captas.
Despicis terram, plane inimicae jam tuae carnis
<pb n="0262B"/>
matricem; et omnes medullas ejus victui extorques.
Reprobas et mare; sed usque ad copias ejus, quas
sanctiorem cibum deputas. Rosam tibi si obtulero, non
fastidies Creatorem. Hypocrita, ut apocarteresi
probes te marcionistam, id est repudiatorem Creatoris
(nam haec apud vos pro martyrio affectari debuisset,
si vobis mundus displiceret), in quamcumque
materiam resolveris, substantiam Creatoris uteris.
Quanta obstinatio duritiae tuae! depretias in quibus
et vivis et moreris.</p>
</div2>

<div2>
          <head>CAPUT XV.</head>
<p>Post haec, vel ante haec, cum dixeris esse et illi
conditionem suam, et suum mundum, et suum coelum;
<pb n="0263A"/>
de coelo quidem illo tertio videbimus, si et ad apostolum
vestrum discutiendum pervenerimus; interim,
quaecumque substantia est, cum suo utique deo apparuisse
debuerat. At nunc quale est ut Dominus anno
XII Tiberii Caesaris revelatus sit, substantia vero ad
decimum quintum jam Severi imperatoris nulla omnino
comperta sit, quae frivolis Creatoris praecellens
utique latere desisset, non latente jam Domino suo
et auctore? Et ideo, si ipsa non potuit manifestari in
hoc mundo, quomodo Dominus paruit ejus in hoc
mundo? Si Dominum cepit hic mundus, cur substantiam
capere non potuit, nisi Domino fortasse majorem?
Jam nunc de loco quaestio est, pertinens et ad
mundum illum superiorem, et ad ipsum Deum ejus.
Ecce enim, si et ille habet mundum suum infra se
<pb n="0263B"/>
supra Creatorem, in loco utique fecit eum, cujus spatium
vacabat inter pedes suos, et caput Creatoris. Ergo
et Deus ipse in loco erat, et mundum in loco faciebat;
et erit jam locus ille major et Deo et mundo. Nihil enim
non majus est id quod capit, eo quod capitur; et videndum
 ne qua adhuc illic vacent subsiciva,
in quibus et tertius aliqui stipare Deus se cum
mundo suo possit. Ergo jam incipe deos computare.
Erit enim et locus deus, non tantum qua Deo major,
sed et qua innatus et infectus; ac per hoc, aeternus,
et Deo par; in quo semper Deus fuerit. Dehinc, si et
ille mundum ex aliqua materia subjacente molitus
est, innata, et infecta, et contemporali Deo, quemadmodum
et de Creatore Marcion sentit, redigis
et hoc ad majestatem loci, qui et deum et materiam,
<pb n="0263C"/>
duos deos, clusit. Et materia enim Deus, secundum
formam divinitatis, innata scilicet, et infecta, et
aeterna. Aut si de nihilo molitus est mundum, hoc et
de Creatore sentire cogetur, cui materiam subjicit
in substantia mundi. Sed ex materia et ille fecisse
debebit; eadem ratione occurrente illi quoque Deo,
quae opponeretur Creatori, ut aeque Deo. Atque ita
tres interim mihi deos numera Marcionis, Factorem,
et Locum, et Materiam. Proinde Creatorem in loco
facit, utique eadem conditione censendo; et materiam
ei subjicit, utique innatam et infectam, et hoc
nomine aeternam, ut Domino. Amplius, et malum
<pb n="0264A"/>
materiae deputans, innatum innatae, infectum infectae,
et aeternum aeternae, quartum jam hinc deum fecit.
Habes igitur in superioribus tres substantias divinitatis,
in inferioribus quatuor. His cum accedunt
et sui Christi, alter qui apparuit sub Tiberio, alter
qui a Creatore repromittitur, manifestam jam fraudem
Marcion patitur ab eis qui duos illum deos inferre
praesumunt, cum novem assignet, licet nesciens.</p>
</div2>

<div2>
          <head>CAPUT XVI.</head>
<p>Non comparente igitur mundo alio, sicut nec Deo
ejus, consequens est ut duas species rerum, visibilia
et invisibilia, duobus auctoribus deis dividant, et
ista suo Deo invisibilia defendant. Quis autem poterit
inducere in animum, nisi spiritus haereticus, ejus
<pb n="0264B"/>
esse invisibilia qui nihil visibile praemiserit, quam
ejus qui visibilia operatus, invisibilium quoque fidem
fecerit, cum justius multo sit aliquibus exemplariis
annuere, quam nullis? Videbimus et Apostolus <note>(Col., I, 16)</note> 
 cui auctori invisibilia deputet, cum et
illum exploraverimus. Nunc enim communibus plurimum
sensibus et argumentationibus justis, secuturae
 Scripturarum quoque advocationi fidem sternimus,
confirmantes diversitatem hanc visibilium et
invisibilium adeo Creatori deputandam, sicuti
tota operatio ejus ex diversitatibus constat; ex corporalibus
et incorporalibus, et animalibus et inanimalibus,
ex vocalibus et mutis, ex mobilibus et stativis,
ex genitalibus et sterilibus, ex aridis et succidis,
ex calidis et frigidis. Sic et hominem ipsum
<pb n="0264C"/>
diversitas temperavit, tam in corpore, quam in sensu.
Alia membra fortia, alia infirma: alia honesta,
alia inhonesta: alia gemina, alia unica: alia comparia,
alia disparia. Proinde et in sensu nunc laetitia,
nunc anxietas; nunc amor, nunc odium; nunc ira,
nunc lenitas. Quod si ita est, ut aemula inter se conditionis
universitas ista modulata sit, jam igitur et
visibilibus invisibilia debentur, non alteri auctori
deputanda, quam cui et aemula eorum, ipsum Creatorem
diversum notantia, jubentem quae prohibuit,
et prohibentem, quae jussit percutientem et sanantem.
Cur in hac sola specie uniformem eum capiunt,
<pb n="0265A"/>
visibilium solummodo et vitam et mortem, et mala
et pacem <note>(Eccli., XI, 14; Is., XLV, 7)</note>? Et utique, si
illa invisibilia majora sunt visibilibus creaturis suo
loco magnis, sic quoque congruit ejus esse majora
cujus et magna; quia nec magna, nedum majora,
ei competant cujus nec modica comparent.</p>
</div2>

<div2>
          <head>CAPUT XVII.</head>
<p>His compressi, erumpunt dicere:  « Sufficit
unicum hoc opus Deo nostro, quod hominem liberavit
summa et praecipua bonitate sua, et omnibus locustis
anteponenda. »  O Deum majorem, cujus tam
magnum opus non potuit inveniri, quam in homine
dei minoris! Enimvero, prius est ut eum probes
esse, per quae Deum probari oportet: per opera;
tunc deinde per beneficia. Primo enim quaeritur an
<pb n="0265B"/>
sit; et ita, qualis sit. Alterum de operibus, alterum de
beneficiis dignoscetur. Caeterum, non quia liberasse
dicitur hominem, ideo esse eum constat; sed si esse
constiterit, tunc et liberasse dicetur; ut et an liberaverit
constet; quia potuerit et esse, et non liberasse.
Quomodo ergo, quia liberasse dicetur, etiam esse
credetur, cum potuerit et esse, et non liberasse?
Nunc in isto articulo ab ignoti Dei quaestione deducto,
satis constitit tam nihil illum condidisse,
quam debuisse condidisse, uti cognosceretur ex operibus;
quia, si fuisset, cognosci debuisset, et utique
a primordio rerum: Deum enim non decuisset
latuisse. Regrediar necesse est ad originem quaestionis
Dei ignoti, ut caeteros quoque ramulos ejus
excutiam. Primo enim quaeri oportebit, qui postea
<pb n="0265C"/>
se protulerit in notitiam; cur postea, et non a primordio
rerum? quibus utique necessarius, qua
Deus, et quidem melior quo necessarior, latere
non debuit. Non enim potest dici non fuisse aut materiam,
aut caussam cognoscendi Deum, cum et
homo a primordio esset in saeculo, cui nunc subvenit,
et malitia Creatoris, adversus quam ut bonus
subvenit. Igitur aut ignoravit et caussam et materiam
<pb n="0266A"/>
suae revelationis necessariae, aut dubitavit, aut non
potuit, aut noluit. Omnia haec Deo indigna, maxime optimo.
Sed et hunc locum alibi implebimus, exprobratione
serae revelationis, sicut nunc sola demonstratione.</p>
</div2>

<div2>
          <head>CAPUT XVIII.</head>
<p>Processerit, age, jam in notitiam quando voluit,
quando potuit, quando hora fatalis advenit. Fortasse
enim anabibazon ei obstabat, aut aliquae maleficae,
aut Saturnus quadratus, aut Mars trigonus. Nam
et mathematici plurimum Marcionitae, nec hoc
erubescentes, de ipsis etiam stellis vivere Creatoris.
Tractandum et hic de revelationis qualitate, an digne
cognitus sit, ut constet an vere; et ita credatur esse,
quem digne constiterit revelatum. Digna enim Deo
probabunt Deum. Nos definimus Deum primo natura
<pb n="0266B"/>
cognoscendum, dehinc doctrina recognoscendum:
natura ex operibus, doctrina ex praedicationibus.
Sed cui nulla natura est, naturalia instrumenta
non suppetunt. Ergo vel praedicationibus revelationem
sui debuerat operari; maxime adversus eum
revelandus qui et conditionis et praedicationis operibus
tot ac tantis, vix tamen hominum fidem
impleverat. Quomodo itaque revelatus est? Si per
humanam conjecturam, nega Deum alias cognosci
posse quam per semetipsum: nec tantum ad formam
provocans Creatoris, verum et ad conditionem tam
divinae magnitudinis, quam humanae mediocritatis:
ne major Deo homo videri possit, qui, eum non
ultro volentem cognosci, suis viribus quodammodo
in publicum agnitionis extraxerit: cum humana
<pb n="0266C"/>
mediocritas facilius deos fingere sibi norit secundum
totius aevi experimenta, quam verum sectari quem
natura jam intelligunt. Alioquin, si sic homo Deum
commentabitur, quomodo Romulus Consum, et Tatius
Cloacinam, et Hostilius Pavorem, et Metellus
Alburnum, et quidam ante hoc tempus Antinoum;
hoc aliis licebit: nos Marcionem nauclerum novimus,
non regem, nec imperatorem.</p>
</div2>

<div2>
          <head>CAPUT XIX.</head>

<pb n="0267A"/>
<p> « Imo, inquiunt Marcionitae, Deus noster, etsi non
ab initio, etsi non per conditionem, sed per semetipsum
revelatus est in Christo Jesu. »  Dabitur et in
Christum liber, de omni statu ejus; distingui enim
materias oportet, quo plenius et ordinatius retractentur.
Interim satis erit ad praesentem gradum ita
occurrere, ut ostendam Christum Jesum non alterius
Dei circumlatorem, quam Creatoris; et quidem paucis.
Anno quinto decimo Tiberii, Christus Jesus de
coelo manare dignatus est, spiritus salutaris: Marcionis
salutem, qui ita voluit, quoto quidem
anno Antonini majoris de Ponto suo exhalaverit
aura canicularis, non curavi investigare. De
quo tamen constat, Antoninianus haereticus est, sub
<pb n="0267B"/>
Pio impius. A Tiberio autem usque ad Antoninum,
anni fere centum et quindecim et dimidium
anni, cum dimidio mensis: tantumdem temporis ponunt
inter Christum et Marcionem. Cum igitur sub
Antonino primus Marcion hunc deum induxerit,
sicut probavimus, statim, qui sapis, plana res est.
Praejudicant tempora, quod sub Antonino primum
processit, sub Tiberio non processisse; id est deum
Antoniniani imperii, Tiberiani non fuisse; atque
ita non a Christo revelatum, quem constat a Marcione
primum praedicatum. Hoc nunc ut probem
constare, quod superest, ab ipsis adversariis sumam.
Separatio Legis et Evangelii, proprium et principale
opus est Marcionis: nec poterunt negare discipuli
ejus, quod in summo instrumento habent, quo denique
<pb n="0267C"/>
initiantur, et indurantur in hanc haeresin.
Nam hae sunt antitheses Marcionis, id est contrariae
oppositiones; quae conantur discordiam Evangelii
 cum Lege committere, ut ex diversitate sententiarum
utriusque instrumenti, diversitatem quoque
argumententur deorum. Igitur, cum ea separatio
Legis et Evangelii ipsa sit quae alium Deum
Evangelii insinuaverit adversus Deum Legis, apparet
<pb n="0268A"/>
ante eam separationem Deum in notitia non
fuisse, qui ab argumento separationis innotuit; atque
ita non a Christo revelatum, qui fuit ante separationem,
sed a Marcione commentatum, qui instituit
separationem adversus Evangelii Legisque pacem,
quam retro illaesam et inconcussam, ab apparentia
Christi usque ad audaciam Marcionis, illa utique ratio
servavit, quae non alium Deum et Legis et
Evangelii tuebatur, praeter Creatorem, adversus
quem tanto post tempore separatio a Pontico immissa
est.</p>
</div2>

<div2>
          <head>CAPUT XX.</head>
<p>Huic expeditissimae probationi defensio quoque a
nobis necessaria est adversus obstrepitacula diversae
partis. Aiunt enim Marcionem non tam innovasse
<pb n="0268B"/>
regulam separatione Legis et Evangelii, quam
retro adulteratam recurasse. O Christe patientissime
Domine! qui tot annis interversionem praedicationis
tuae sustinuisti, donec tibi scilicet Marcion subveniret.
Nam et ipsum Petrum, caeterosque, columnas
Apostolatus, a Paulo reprehensos <note>(Gal., II)</note> opponunt,
quod non recto pede incederent ad Evangelii veritatem;
ab illo certe Paulo, qui adhuc in gratia rudis,
trepidans denique ne in vacuum cucurrisset aut curreret <note>(Ibid.)</note>,
tunc primum cum antecessoribus apostolis
conferebat. Igitur, si ferventer, ut adhuc neophytus,
adversus Judaismum aliquid in conversatione reprehendendum
existimavit, passivum scilicet convictum,
postmodum et ipse usu omnibus omnia futurus,
ut omnes lucraretur, Judaeis quasi Judaeus, et eis qui
<pb n="0268C"/>
sub lege, tamquam sub lege <note>(I Cor., IX)</note>; tu illam
solius conversationis, placiturae postea accusatori suo,
reprehensionem suspectam vis haberi etiam de
praedicationis erga Deum praevaricatione. Atquin de
praedicationis unitate, quod supra legimus, dexteras
junxerant, et ipsa officii distributione, de Evangelii
societate condixerant; sicut et alibi <note>(I Cor.,
XV, 11)</note>: <hi>Sive ego,</hi> inquit, <hi>sive illi, sic praedicamus.</hi> 
<pb n="0269A"/>
Sed et si quosdam <hi>falsos fratres irrepsisse</hi> descripsit,
qui vellent Galatas <hi>ad aliud Evangelium transferre <note>(Gal., I, 7)</note>
            </hi>,
ipse demonstrat adulterium illud Evangelii,
non ad alterius Dei et Christi fidem transferendam,
sed ad disciplinam Legis conservandam,
habuisse intentionem; reprehendens scilicet illos
circumcisionem vindicantes, et observantes tempora,
et dies et menses et annos judaicarum caeremoniarum <note>(Gal., IV, 10)</note>,
quas jam exclusas agnovisse debuerant,
secundum innovatam dispositionem Creatoris,
olim de hoc ipso praedicantis per prophetas suos,
ut per Isaiam <note>(Is., XLIII, 19)</note>: <hi>Vetera transierunt,</hi> 
inquit; <hi>ecce nova quae ego nunc facio;</hi> et alibi <note>(Jerem.
XXXI, 32)</note>: <hi>Et disponam testamentum, non quale disposui
ad patres vestros, cum illos eduxissem de terra
<pb n="0269B"/>
Aegypti;</hi> sic et per Hieremiam <note>(Jerem. IV, 4)</note>: <hi>Renovate
vobis novamen novum, et circumcidimini Deo
vestro, et circumcidimini praeputia cordis vestri.</hi> Hanc
ergo circumcisionem jam sistens Apostolus et hoc
novamen, illas quoque vetustates caeremoniarum dissuadebat,
de quibus idem Conditor earum quandoque
cessaturis profitebatur per Osee <note>(Os. II, 11)</note>: <hi>Et
avertam omnes jocunditates ejus, et dies festos ejus, et
neomenias, et sabbata, et omnes caeremonias ejus.</hi> Sic
enim et per Isaiam <note>(Is. I, 14)</note>: <hi>Neomenias vestras, et
sabbata, et diem magnum non sustineo: ferias et jejunium,
et dies festos vestros odit anima mea.</hi> Quod si
et Creator omnia haec jampridem recusaverat, et
Apostolus ea jam recusanda pronuntiabat, ipsa sententia
Apostoli, consentanea decretis Creatoris, probat
<pb n="0269C"/>
non alium Deum ab Apostolo praedicatum, quam cujus
decreta cupiebat jam agnosci; falsos et apostolos et
fratres notans in hac caussa, qui Evangelium Christi
Creatoris transferrent a novitate praenuntiata a Creatore,
ad vetustatem recusatam a Creatore <note>(Gal., I,
6, seqq.)</note>.</p>
</div2>

<div2>
          <head>CAPUT XXI.</head>
<p>Caeterum, si quasi novum Deum praedicans,
veteris Dei legem cupiebat excludere, quare de deo
quidem novo nihil praescribit, sed de vetere lege solummodo,
nisi quoniam, fide manente in Creatorem,
sola lex ejus concessare debebat? ut et Psalmus ille <note>(Ps. II, 3)</note> 
 praececinerat: <hi>Disrumpamus a nobis
vincula eorum, et abjiciamus eorum jugum a nobis:</hi> 
ex quo scilicet <hi>tumultuatae sunt gentes, et populi meditati
<pb n="0270A"/>
sunt inania; adstiterunt reges terrae, et magistratus
convenerunt in unum adversus Dominum et adversus
Christum ejus <note>(Ibid., 1, 2)</note>
            </hi>. Et utique, si alius deus
praedicaretur a Paulo, nulla disceptatio esset servandae
legis, necne, non pertinentis scilicet ad dominum
novum et aemulum legis. Ipsa enim dei novitas atque
diversitas abstulisset non modo quaestionem veteris
et alienae legis, verum omnem ejus mentionem. Sed
hic erat totus status quaestionis, quod, cum idem Deus
legis in Christo praedicaretur, legi ejus derogaretur.
Stabat igitur fides semper in Creatore et Christo
ejus, sed conversatio et disciplina nutabat. Nam
et alii de idolothyto edendo, alii de mulierum velamento,
alii de nuptiis vel repudiis, nonnulli et de spe
resurrectionis, disceptabant; de Deo, nemo. Nam,
<pb n="0270B"/>
si fuisset haec quoque quaestio disceptata, et ipsa
apud Apostolum inveniretur, vel quanto principalis.
Quod si post apostolorum tempora, adulterium veritas
passa est circa Dei regulam, ergo jam apostolica
traditio nihil passa est in tempore suo circa Dei regulam,
et non alia agnoscenda erit traditio apostolorum,
quam quae hodie apud ipsorum Ecclesias
editur. Nullam autem apostolici census Ecclesiam
invenias, quae non in Creatore christianizet. Aut si
hae erunt a primordio corruptae, quae erunt integrae?
nimirum adversariae Creatoris. Exhibe ergo aliquam
ex tuis apostolici sensus, et obduxeris. Igitur, cum
omnibus modis constet alium deum in regula sacramenti
istius non fuisse a Christo usque ad Marcionem,
quam Creatorem, satis jam et probatio nostra munita
<pb n="0270C"/>
est, qua ostendimus notitiam dei haeretici ex Evangelii
et Legis separatione coepisse, et definitio superior
instructa est: non esse credendum deum quem homo
de suis sensibus composuerit, nisi plane prophetes,
id est non de suis sensibus. Quod si Marcion poterit
dici, debebit etiam probari. Nihil retractare oportebat,
 hoc enim cuneo veritatis omnis extruditur
haeresis, cum Christus non alterius dei quam Creatoris
circumlator ostenditur.</p>
</div2>

<div2>
          <head>CAPUT XXII.</head>
<p>Sed quomodo funditus evertetur Antichristus,
nisi caeteris quoque injectionibus ejus elidendis locus
detur, relaxata praescriptionum defensione? Accedamus
igitur jam hinc ad ipsam Dei personam, vel
potius umbram et phantasma, secundum Christum
<pb n="0271A"/>
ipsius, per idque examinetur per quod Creatori praefertur.
Et utique erunt regulae certae ad examinandam
Dei bonitatem. Sed prius est ut inveniam illam, et
adprehendam, et ita ad regulas perducam. Cum
enim circumspicio tempora, nusquam est a primordio
materiarum, et introitu caussarum, cum quibus
debuerat inveniri exinde agens quod agi habuit.
Erat enim jam et mors, et aculeus mortis delictum,
et ipsa malitia Creatoris; adversus quam subvenire
deberet alterius dei bonitas, primae huic regulae divinae
bonitatis occurrens, si se naturalem probaret,
statim succurrens, ut caussa coepit. Omnia enim in
Deo naturalia et ingenita esse debebunt, ut sint
aeterna, secundum statum ipsius, ne obvenientia et
extranea reputentur, ac per hoc, temporalia et aeternitatis
<pb n="0271B"/>
aliena. Ita et bonitas perennis et jugis exigetur
in Deo, quae, in thesauris naturalium proprietatum
reposita et parata, antecederet caussas et materias
suas; et primam quamque susciperet, non despiceret
et destitueret, si antecedebat. Denique, non minus et
hic quaeram cur non a primordio operata sit bonitas
ejus, quam de ipso quaesivimus, cur non a primordio
sit revelatus? Quidni? qui per bonitatem
revelari haberet, si qui fuisset. Non posse quid
Deo non licet, nedum naturalibus suis fungi: quae si
continentur, quo minus currant, naturalia non erunt.
Et otium enim sua natura non novit: hinc censetur,
si agat, si nec noluisse videbitur exercere bonitatem
interim naturae nomine. Natura enim se
non potest nolle, quae se ita dirigit, ut si cessaverit,
<pb n="0271C"/>
non sit. Sed cessavit aliquando in deo Marcionis de
opere bonitas. Ergo non fuit naturalis bonitas,
quae potuit aliquando cessasse, quod naturalibus non
licet. Et si non erit naturalis, jam nec aeterna credenda,
nec Deo par, quia non aeterna, dum non naturalis:
quae denique nullam sui perpetuitatem, aut
de praeterito constituat, aut de futuro repromittat.
Nam et a primordio non fuit, et in finem sine dubio
non erit. Potest enim et non esse quandoque, sicut
non fuit aliquando. Igitur, cum constet in primordio
cessasse bonitatem Dei illius (non enim a primordio
liberavit hominem), et voluntate potius eam quam
infirmitate cessasse, jam voluntas suppressae bonitatis
finis invenietur malignitatis. Quid enim tam malignum,
<pb n="0272A"/>
quam nolle prodesse cum possis? quam utilitate cruciari?
quam injuriam sinere? Totum denique
Creatoris elogium in illum rescribetur, qui saevitias
ejus bonitatis suae mora juvit. Nam in cujus manu
est quid ne fiat, ejus jam deputatur cum fit. Homo
damnatur in mortem, ob unius arbusculae delibationem,
et exinde proficiunt delicta cum poenis,
et pereunt jam omnes qui paradisi nullum cespitem
norunt. Et hoc melior aliqui Deus aut nescit, aut
sustinet? Si, ut ex hoc melior inveniretur quanto
Creator deterior haberetur, satis et in isto consilio
malitiosus, qui et illum voluit oneratum operationibus
ejus admissis, et saeculum in vexatione detinuit.
Quid de tali medico judicabis, qui nutriat morbum
mora praesidii, et periculum extendat dilatione remedii,
<pb n="0272B"/>
quo pretiosius aut famosius curet? Talis et in
deum Marcionis dicenda sententia est, mali permissorem,
injuriae fautorem, gratiae lenocinatorem, benignitatis
praevaricatorem, quam non statim caussae
suae exhibuit, plane, si natura bonus, exhibiturus, et
non accessione, si ingenio optimus, et non disciplina,
si ab aevo Deus, et non a Tiberio; imo, quod
verius, a Cerdone et Marcione. Tiberio nunc
deus ille praestiterit, ut imperio ejus divina bonitas in
terris dedicaretur.</p>
</div2>

<div2>
          <head>CAPUT XXIII.</head>
<p> Aliam illi regulam praetendo; sicut naturalia,
ita rationalia esse debere in Deo omnia. Exigo
rationem bonitatis, quia nec aliud quid bonum haberi
<pb n="0272C"/>
liceat, quod non rationaliter bonum sit, nedum
ut ipsa bonitas irrationalis deprehendatur. Facilius
malum, cui rationis aliquid adfuerit, pro bono habebitur,
quam ut bonum ratione desertum non pro malo
judicetur. Nego rationalem bonitatem dei Marcionis,
jam hoc primo, quod in salutem processerit hominis
alieni. Scio dicturos: Atquin hanc esse principalem
et perfectam bonitatem, cum sine ullo debito familiaritatis,
in extraneos voluntaria et libera effunditur,
secundum quam inimicos quoque nostros, et hoc
nomine jam extraneos, diligere jubeamur. Cum ergo
non a primordio hominem respexit, a primordio extraneum,
cessando praejudicavit cum extraneo nihil
sibi esse. Caeterum, disciplinam diligendi extraneum
<pb n="0273A"/>
vel inimicum, antecessit praeceptum diligendi proximum
tamquam teipsum. Quod etsi ex lege Creatoris,
et tu quoque illud excipere debebis, ut a Christo
non destructum, sed potius exstructum. Nam, quo
magis proximum diligas, diligere juberis inimicum et
extraneum. Exaggeratio est debitae bonitatis, exactio
indebitae. Antecedit autem debita indebitam, ut principalis,
ut dignior ministra et comite sua, id est indebita.
Prior igitur cum prima bonitatis ratio sit in
rem suam exhiberi ex justitia, secunda autem in
alienam, ex redundantia justitiae super Scribarum
et Pharisaeorum, quale est secundam ei rationem referri,
cui deficit prima? non habenti proprium
hominem, ac per hoc quoque exiguae? Porro, exigua
quae suum non habuit, quomodo in alienum redundavit?
<pb n="0273B"/>
Exhibe principalem rationem, et tunc
vindica sequentem. Nulla res sine ordine rationalis
potest vindicari, tanto abest ut ratio ipsa in aliquo
ordinem amittat. Sit nunc et a secundo gradu incipiens
ratio bonitatis, in extraneum scilicet, nec secundus
illi gradus ratione constabit, alio modo destructus.
Tunc enim rationalis habebitur vel secunda
in extraneum bonitas, si sine injuria ejus operetur,
cujus est res, quamcumque bonitatem, justitia prima
efficit rationalem, sic et in principali gradu rationalis
erit, cum in rem suam exhibetur, si justa sit. Sic
et in extraneum rationalis videri poterit, si non sit
injusta. Caeterum, qualis bonitas, quae per injuriam
constat, et quidem pro extraneo? Fortasse enim pro
domestico aliquatenus rationalis habeatur bonitas injuriosa;
<pb n="0273C"/>
pro extraneo vero, cui nec proba legitime
deberetur, qua ratione tam injusta rationalis defendetur?
Quid enim injustius, quid iniquius et improbius,
quam ita alieno benefacere servo, ut domino eripiatur,
ut alii vindicetur, ut adversus caput domini subornetur,
et quidem, quo indignius, in ipsa adhuc
domo domini, de ipsius adhuc horreis vivens, sub
ipsius adhuc plagis tremens? Talis assertor etiam
damnaretur in saeculo, nedum plagiator. Non
aliter deus Marcionis inrumpens in alienum mundum,
eripiens Deo hominem, patri filium, educatori
alumnum, domino famulum; ut eum efficiat Deo impium,
<pb n="0274A"/>
patri irreligiosum, educatori ingratum, domino
nequam. Oro te, si rationalis bonitas talem facit,
qualem faceret in rationalis? Non putem impudentiorem,
quam qui in aliena aqua alii deo tinguitur, ad
alienum coelum alii deo expanditur, in aliena
terra alii Deo sternitur, super alienum panem alii
Deo gratiarum actionibus fungitur, de alienis bonis
ob alium deum nomine eleemosynae et dilectionis
operatur. Quis iste deus tam bonus, ut homo ab illo
malus fiat? tam propitius, ut alium illi deum, et dominum
quidem ipsius faciat iratum?</p>
</div2>

<div2>
          <head>CAPUT XXIV.</head>
<p>Sed Deus, sicut aeternus et rationalis, ita opinor, et
perfectus in omnibus: <hi>Eritis enim perfecti, quemadmodum
Pater vester qui in coelis est <note>(Matth., V, 48)</note>
            </hi>.
<pb n="0274B"/>
Exhibe perfectam quoque bonitatem ejus. Etsi de
imperfecta satis constat, quae neque naturalis invenitur,
neque rationalis, nunc et alio ordine traducetur:
nec jam imperfecta, imo et defecta, exigua et exhausta,
minor numero materiarum suarum, quae in omnibus
exhibetur. Non enim omnes salvi fiunt, sed pauciores
omnibus et Judaeis et Christianis creatoris.
Pluribus vero pereuntibus, quomodo perfecta defenditur
bonitas ex majore parte cessatrix? paucis aliqua,
pluribus nulla, cedens perditioni, partiaria exitii?
Quod si plures salvi non erunt, erit jam non
bonitas, sed malitia perfectior. Sicut enim bonitatis
operatio est, quae facit salvos, ita malignitatis, quae
non facit salvos. Magis autem non faciens salvos dum
paucos facit, perfectior erit, non juvando, quam
<pb n="0274C"/>
juvando. Non poteris et in Creatorem referre bonitatem,
in omnes defectionem. Quem enim judicem
tenes, dispensatorem si forte bonitatis ostendis intelligendum,
non profusorem; quod deo tuo vindicas.
Usque adeo hac sola eum praefers bonitate
Creatori; quam si solam profitetur et totam, nulli
deesse debuerat. Sed nolo jam de parte majore pereuntium,
imperfectum bonitatis arguere deum Marcionis:
sufficit ipsos, quos salvos facit, imperfectae
salutis inventos, imperfectam bonitatem ejus ostendere:
scilicet anima tenus salvos, carne deperditos,
quae apud illum non resurgit. Unde haec dimidiatio
<pb n="0275A"/>
salutis, nisi ex defectione bonitatis? Quid enim
tam perfectae bonitatis, quam totum hominem
redigere in salutem, totum damnatum a Creatore,
totum a Deo optimo allectum? Quod sciam, et caro
tinguitur apud illum, et caro de nuptiis tollitur,
et caro in confessione nominis desaevitur. Sed et si
carni delicta reputantur, praecedit animae reatus, et
culpae principatus animae potius adscribendus, cui
caro ministri nomine occurrit. Carens denique anima
caro, hactenus peccat. Ita et in hoc injusta bonitas,
et sic quoque imperfecta; innocentiorem substantiam
relinquens in exitium, obsequio, non arbitrio delinquentem:
cujus Christus etsi non induit veritatem,
ut tuae haeresi visum est, imaginem tamen ejus subire
dignatus est. Ipsum quod mentitus est illam,
<pb n="0275B"/>
aliquid ei debuit debuisse. Quid est autem homo
aliud quam caro? Si quidem nomen hominis, materia
corporalis, non animalis, ab auctore sortita est: <hi>Et
fecit hominem Deus,</hi> inquit <note>(Gen., II)</note>, <hi>limum de terra,</hi> 
non animam; anima enim de adflatu: <hi>Et factus est
homo in animam vivam.</hi> Quis? utique qui de limo. <hi>Et
posuit Deus hominem in paradiso,</hi> quod finxit, non
quod flavit; qui caro nunc, non qui anima. Itaque, si
ita est, quo ore contendes perfectum bonitatis titulum,
quae non jam a partitione speciali hominis liberandi
defecit, sed a proprietate generali? Si plena est
gratia et solida misericordia quae soli animae salutaris
est, plus praestat haec vita, qua toti et integri fruimur.
Caeterum, ex parte resurgere, mulctari erit, non liberari.
Erat et illud perfectae bonitatis, ut homo liberatus
<pb n="0275C"/>
in fidem Dei optimi, statim eximeretur de domicilio
atque dominatu dei saevi. At nunc et febricitas,
o Marcionita, et caeteros tribulos et spinas dolor carnis
tuae tibi edit; nec fulminibus tantum, aut bellis, et
pestibus, aliisque plagis Creatoris, sed et scorpiis ejus
objectus; in quo te putas liberatum de regno ejus,
cujus te muscae adhuc calcant? si de futuro erutus es,
cur non et de praesenti, ut perfecte? Alia est nostra
<pb n="0276A"/>
conditio, apud auctorem, apud judicem, apud
offensum principem generis. Tu tantummodo bonum
deum praefers. Non potes autem perfecte bonum
 ostendere, a quo non perfecte liberaris.</p>
</div2>

<div2>
          <head>CAPUT XXV.</head>
<p>Quod attinet ad bonitatis quaestionem, his lineis
deduximus eam minime Deo adaequari, ut neque ingenitam,
neque rationalem, neque perfectam; sed et
improbam, et injustam, et ipso jam bonitatis nomine
indignam: quod scilicet in quantum Deo congruat,
in tantum Deum non esse conveniat, qui de tali bonitate
etiam perferatur, nec de tali modo, verum et
sola. Jam enim et hoc discuti par est, an Deus de
sola bonitate censendus sit, negatis caeteris appendicibus,
sensibus et affectibus, quos Marcionitae quidem
<pb n="0276B"/>
a deo suo abigunt in Creatorem, nos vero et
agnoscimus in Creatore, ut Deo dignos. Et ex hoc
quoque negabimus Deum, in quo non omnia quae
Deo digna sunt, constent. Si aliquem de Epicuri
schola Deum affectavit Christi nomine titulare, ut
quod beatum et incorruptibile sit, neque sibi, neque
alii molestias praestet (hanc enim sententiam ruminans
Marcion, removit ab illo severitates et judiciarias
vires) aut in totum immobilem et stupentem
Deum concepisse debuerat; et quid illi cum Christo,
molesto et Judaeis per doctrinam, et sibi per sensum?
aut et de caeteris motibus eum agnovisse,
et quid illi cum Epicuro, nec sibi nec Christianis necessario?
Ecce enim hoc ipso quod retro quietus, qui
nec notitiam sui aliquo interim opere curaverit, post
<pb n="0276C"/>
tantum aevi senserit in hominis salutem, utique per
voluntatem, nonne concussibilis tunc fuit novae voluntati,
ut et caeteris motibus videatur obnoxius?
Quae autem voluntas sine concupiscentiae stimulo est?
Sed et cura accedet voluntati. Quis volet quod
non concupiscet? Quis enim volet quid, et concupiscet,
et non curabit? Igitur cum et voluit et concupiit in
hominis salutem, jam et sibi et aliis negotium fecit,
<pb n="0277A"/>
Epicuro nolente, consiliario Marcione. Nam et
adversarium sibi constituit ipsum illud adversus
quod et voluit, et concupiit et curavit, sive delictum,
sive mortem; imprimis ipsum arbitrum eorum, et
dominum hominis Creatorem. Porro, nihil sine
aemulatione decurret, quod sine adversario non erit.
Denique volens, et concupiscens, et curans hominem
liberare, hoc ipso jam aemulatur et eum a quo liberat;
adversus eum scilicet sibi liberaturus; et ea de
quibus liberat, in alia liberaturus. Proinde enim
aemulationi concurrant necesse est officiales suae
in ea quae aemulatur, ira, discordia, odium, dedignatio,
indignatio, bilis, nolentia, offensa. Haec omnia, si
aemulationi adsistunt, aemulatio autem liberando homini
procurat; liberatio autem hominis operatio bonitatis
<pb n="0277B"/>
est, non poterit ea bonitas sine suis dotibus, id
est sine sensibus est affectibus per quos administratur
adversus Creatorem; ne sic quoque inrationalis proscribatur,
si careat et sensibus et affectibus debitis. Haec
multo plenius defendemus in caussa Creatoris, in qua
et exprobrantur.</p>
</div2>

<div2>
          <head>CAPUT XXVI.</head>
<p>At hic sufficit perversissimum deum ostendi in
ipso praeconio solitariae bonitatis, qua nolunt ei adscribere
ejusmodi motus animi, quos in Creatore reprehendunt.
Si enim neque aemulatur, neque irascitur,
neque damnat, neque vexat, utpote qui nec judicem
praestat, non invenio quomodo illi disciplinarum ratio
consistat, et quidem plenior. Quale est enim, ut
praecepta constituat non exsecuturus? ut delicta prohibeat
<pb n="0277C"/>
non vindicaturus, quia non judicaturus? extraneus
scilicet ab omnibus sensibus severitatis et
animadversionis. Cur enim prohibet admitti, quod
non defendit admissum? cum multo rectius non prohibuisset
quod defensurus non esset, quam ut non
defenderet quod prohibuisset: imo et permisisse directo
debuit, sine caussa prohibiturus, ut non
defensurus. Nam et tunc tacite permissum est, quod
sine ultione prohibetur. Et utique non aliud prohibet
admitti, quam quod non amat fieri. Stupidissimus
ergo qui non offenditur facto quod non amat
fieri, quando offensa comes sit frustrate voluntatis.
Aut si offenditur; debet irasci, si irascitur, debet
ulcisci. Nam et ultio fructus est irae, et ira debitum
offensae, et offensa, ut dixi, comes frustratae
voluntatis. Sed non ulciscitur; ergo nec offenditur.
<pb n="0277D"/>
Sed non offenditur; ergo nec laeditur voluntas ejus,
cum fit quod fieri noluit: et fit jam delictum secundum
voluntatem ejus, quia non fit adversus voluntatem,
<pb n="0278A"/>
quod non laedit voluntatem. Aut si hoc erit divinae
virtutis, sive bonitatis, nolle quidem fieri, et
prohibere fieri; non moveri tamen, si fiat; dicimus
jam motum esse illum qui noluit: et vane non moveri
ad factum, qui motus sit ad non faciendum,
quando noluit fieri: nolendo enim prohibuit. Non enim
et judicavit? Nolendo fieri, et idcirco prohibendo; non
faciendum enim judicavit, et prohibendum pronuntiavit.
Ergo et ille jam judicat. Si indignum est Deum
judicare, aut si ea tenus dignum est Deum judicare,
qua tantummodo nolit et prohibeat; non etiam
defendat admissum. Atquin nihil Deo tam indignum,
quam non exequi quod noluit et prohibuit admitti.
Primo, quod qualicumque sententiae suae et legi, debeat
vindictam in auctoritatem et obsequii necessitatem.
<pb n="0278B"/>
Secundo, quia aemulum sit necesse est quod
noluit admitti, et nolendo prohibuit. Malo autem
parcere Deum, indignius sit, quam animadvertere:
et quidem Deo optimo, qui non alias plene bonus
sit, nisi mali aemulus, uti boni amorem odio mali exerceat,
et boni tutelam expugnatione mali impleat.</p>
</div2>

<div2>
          <head>CAPUT XXVII.</head>
<p>Sed judicat plane malum nolendo, et damnat prohibendo:
dimittit autem non vindicando, et absolvit
non puniendo. O Deum veritatis praevaricatorem,
sententiae suae circumscriptorem: timet damnare
quod damnat, timet odisse quod non amat, factum
sinit quod fieri non sinit, mavult ostendere qui nolit;
quam probare. Hoc erit bonitas imaginaria,
disciplina, phantasma; et ipsa transfunctoria
<pb n="0278C"/>
praecepta, secura delicta: audite, peccatores,
quique nondum hoc estis, ut esse possitis: Deus
melior inventus est, qui nec offenditur, nec irascitur,
nec ulciscitur, cui nullus ignis coquitur in gehenna,
cui nullus dentium frendor horret in exterioribus
tenebris; bonus tantum est, denique prohibet
delinquere, sed literis solis. In vobis est, si
velitis, illi obsequium subsignare, ut honorem Deo
habuisse videamini: timorem enim non vult. Atque
adeo prae se ferunt Marcionitae, quod Deum suum
omnino non timeant. Malus autem, inquiunt, timebitur,
bonus autem diligetur. Stulte, quem Dominum
appellas, negas timendum; cum hoc nomen
potestatis sit, etiam timendae. At quomodo diliges,
nisi timeas non diligere? Plane nec pater tuus est,
in quem competat et amor propter pietatem, et timor
<pb n="0278D"/>
propter potestatem? nec legitimus dominus, ut diligas
propter humanitatem, et timeas propter disciplinam?
Sic denique plagiarii diliguntur, non etiam
<pb n="0279A"/>
timentur. Non enim timebitur, nisi justa et ordinaria
dominatio. Diligi autem potest etiam adultera.
Sollicitatione enim constat, non auctoritate; et adulatione,
non potestate. Quid denique adulantius,
quam delicta non exsequi? Age itaque, qui Deum non
times quasi bonum, quid non in omnem libidinem
ebullis? summum, quod sciam, fructum vitae omnibus
qui Deum non timent; quid non frequentas tam
solemnes voluptates circi furentis, caveae saevientis,
et scenae lascivientis? quid non et in
persecutionibus statim oblata acerra animam negatione
lucraris? Absit, inquis, absit. Ergo jam times
delictum, et timendo probasti illum timeri,
qui prohibet delictum. Aliud est, si eadem dei tui
perversitate, quem non times, observas, qua et ille
<pb n="0279B"/>
quod non vindicat, prohibet. Multo adhuc vanius,
cum interrogati, quid fiet peccatori cuique die illo? respondent
 abjici illum quasi ab oculis. Nonne et
hoc judicio agitur? judicatur enim abjiciendus, et
utique judicio damnationis: nisi si in salutem abjiciatur
peccator, ut et hoc Deo optimo competat. Et
quid erit abjici, nisi amittere id quod erat consecuturus,
si non abjiceretur? id est salutem. Ergo salutis
in detrimentum abjiciretur: et hoc decerni non
poterit nisi ab irato, et offenso, et exsecutore delicti,
id est judice.</p>
</div2>

<div2>
          <head>CAPUT XXVIII.</head>
<p>Exitus autem illi abjecto quis? Ab igne, inquiunt
Creatoris deprehendetur, Adeone nullum habet elementum,
vel in hanc caussam provisum, quo peccatores
<pb n="0279C"/>
suos vel sine saevitia releget, ne illos dedat Creatori?
Quid tunc Creator? Credo, sulphuratiorem eis
gehennam praeparabit, ut blasphemis suis scilicet:
nisi quod Deus zelotes fortassean desertoribus adversarii
sui parcat. O Deum usquequaque perversum,
ubique inrationalem, in omnibus vanum, atque
ita neminem! cujus non statum, non conditionem,
non naturam, non ullum ordinem video consistere;
<pb n="0280A"/>
jam nec ipsum fidei ejus sacramentum. Cui enim rei
baptisma quoque apud eum exigitur? Si remissio delictorum
est, quomodo videbitur delicta dimittere,
qui non videbitur retinere? quia retineret, si judicaret.
Si absolutio mortis est, quomodo absolveret a
morte, qui non devinxit ad mortem? devinxisset
enim, si a primordio damnasset. Si regeneratio est
hominis, quomodo regenerat qui non regeneravit?
Iteratio enim non competit ei a quo quid nec semel
factum est. Si consecutio est Spiritus sancti, quomodo
spiritum adtribuet, qui animam non prius contulit?
quia suffectura est quodammodo spiritus
anima. Signat igitur hominem, numquam apud se resignatum;
lavat hominem, numquam apud se resignatum;
lavat hominem, numquam apud se coinquinatum;
<pb n="0280B"/>
 et in hoc totum salutis sacramentum
carnem mergit exsortem salutis. Nec rusticus terram
rigabit, fructum non relaturam, nisi tam vanus,
quam deus Marcionis. Proinde, cur tantam, sive
sarcinam, sive gloriam, infirmissimae aut indignissimae
carni imponit sanctitatem? Quid dicam autem
de disciplinae vanitate, qua sanctificat substantiam
sanctam? Quid aut onerat infirmam, aut exornat
indignam? Quid non salute remunerat, quam onerat
vel exornat? Quid fraudat mercedem operis, non
rependens carni salutem? Quid et honorem sanctitatis
in illa mori patitur?</p>
</div2>

<div2>
          <head>CAPUT XXIX.</head>
<p>Non tinguitur apud illum caro, nisi virgo, nisi vidua,
nisi caelebs, nisi divortio baptisma mercata,
<pb n="0280C"/>
quasi non etiam spadonibus ex nuptiis nata. Sine
dubio ex damnatione conjugii institutio ista constabit.
Videamus an justa: non quasi destructuri felicitatem
sanctitatis, ut aliqui Nicolaitae, assertores libidinis
atque luxuriae; sed qui sanctitatem sine
nuptiarum damnatione noverimus, et sectemur, et
praeferamus; non ut malo bonum, sed ut bono melius.
Non enim projicimus, sed deponimus nuptias:
<pb n="0281A"/>
nec praescribimus, sed suademus sanctitatem;
servantes et bonum, et melius pro viribus cujusque
sectando; tunc denique conjugium exerte defendentes
cum inimice accusatur spurcitiae nomine in destructionem
Creatoris, qui proinde conjugium pro
rei honestate benedixit, in crementum generis humani,
quemadmodum et universum conditionis in
integros et bonos usus. Non ideo autem et cibi damnabuntur,
quia operosius exquisiti in gulam committunt:
ut nec vestitus ideo accusabuntur, quia
pretiosius comparati in ambitionem tumescunt. Sic
nec matrimonii res ideo despuentur, quia intemperantius
diffusae in luxuriam inardescunt. Multum differt
inter caussam et culpam, inter statum et excessum.
Ita hujusmodi non institutio, sed exorbitatio
<pb n="0281B"/>
reprobanda est, secundum censuram institutoris ipsius;
cujus est tam, <hi>Crescite et multiplicamini <note>(Gen. I,
28)</note>
            </hi>, quam et, <hi>Non adulterabis <note>(Exod., XX, 14)</note>
            </hi>, et, <hi>Uxorem proximi tui non concupisces 
 <note>(Levit. XX, 10)</note>
            </hi>:
morte punientis et incestam, sacrilegam, atque
monstruosam in masculos et in pecudes libidinum insaniam.
Sed et si nubendi jam motus ponitur, quem
quidem apud nos spiritalis ratio, Paracleto auctore,
defendit, unum in fide matrimonium praescribens;
ejusdem erit modum figere, qui modum aliquando
diffuderat: is colliget, qui sparsit: is caedet sylvam
qui plantavit; is metet segetem, qui seminavit: is
dicet, <hi>Superest ut et qui uxores habent, sic sint quasi
non habeant <note>(I Cor. VII, 29)</note>
            </hi>, cujus et retro fuit, <hi>Crescite et multiplicamini:</hi> 
 ejusdem finis, cujus
<pb n="0281C"/>
et initium. Non tamen ut accusanda caeditur
sylva, nec ut damnanda secatur seges, sed
ut tempori suo parens. Sic et connubii res, non
ut mala, securem et falcem admittit sanctitatis,
sed ut matura defungi, ut ipsi sanctitati
reservata, cui caedendo praestat et esse. Unde
<pb n="0282A"/>
jam dicam deum Marcionis, cum matrimonium
ut malum et impudicitiae negotium reprobat, adversus
ipsam facere sanctitatem, cui videtur studere:
materiam enim ejus eradit: quia si nuptiae non
erunt, sanctitas nulla est. Vacat enim abstinentiae
testimonium, cum licentia eripitur; quoniam ita quaedam
in diversis probantur. Sicut et <hi>virtus in infirmitate
perficitur <note>(II Cor. XII, 9)</note>
            </hi>, sic et abstinentia
nubendi in facultate dinoscitur. Quis denique abstinens
dicetur, sublato eo a quo abstinendum est?
Quae temperantia gulae in fame? quae ambitionis repudiatio
in egestate? quae libidinis infraenatio in castratione?
Jam vero sementem generis humani
compescere in totum, nescio an hoc quoque optimo
Deo congruat. Quomodo enim salvum hominem
<pb n="0282B"/>
volet, quem vetat nasci, de quo nascitur auferendo?
quomodo habebit in quo bonitatem suam signet,
quem esse non patitur? quomodo diligit, cujus originem
non amat? Timet forsitan redundantiam sobolis,
ne laboret plures liberando, ne multos faciat haereticos,
ne generosiores habeat Marcionitas ex Marcionitis.
Non erit immanior duritia Pharaonis,
nascentium enecatrix. Nam ille animas adimit, hic
non dat; ille aufert de vita, hic non admittit in
vitam. Nihil apud ambos de homicidio differt: sub
utroque homo interficitur; sub altero, jam editus,
sub altero, edendus. Gratus esses, o dee heretice,
si esses in dispositionem Creatoris, quod marem et
foeminam miscuit: utique enim et Marcion tuus ex
nuptiis natus est. Satis haec de deo Marcionis, quem,
<pb n="0282C"/>
et definitiones unicae divinitatis, et conditiones statuum
 ejus omnino non esse confirmant. Sed
et totius opusculi series in hoc utique succedit.
Proinde, si cui minus quid videmur egisse, speret
reservatum suo tempori, sicut et ipsarum Scripturarum
examinationem, quibus Marcion utitur.</p>
</div2>
      </div1>

<div1>
        <head> <hi>LIBER SECUNDUS.</hi> </head>
<div2>
          <head>ARGUMENTUM.</head>
<pb n="0281D"/>
<p>--I. <hi>Cum libro praecedenti definierit
Tertullianus deum Marcionis Deum non esse, regulis
certis praescribentibus unicam esse divinitatem;
hoc libro Deum Creatorem digne Deum esse, utpote
bonum, non malum, defendit,</hi> </p>
<div3>
            <head>II.</head>
            <p>
 <hi>Praemissa invectiva in Marcionitas, qui sua curiositate
<pb n="0282D"/>
Deo negotium faciunt, de arbitrio sensus sui Deum
pensitantes.</hi> </p>
          </div3>
<div3>
            <head>III.</head>
            <p>
 <hi>In primis autem docet bonitatem Dei Creatoris aeternam
esse,</hi> </p>
          </div3>
<div3>
            <head>IV.</head>
            <p>
 <hi>Praesertim ex hominis et mundi factura ac ea quam
homini praescripsit lege;</hi> 
<pb n="0283A"/>
</p>
          </div3>
<div3>
            <head>V. </head>
            <p>
 <hi>Neque enim lapsum hominis Deo, sed libero arbitrio
hominis imputandum:</hi> </p>
          </div3>
<div3>
            <head>VI.</head>
            <p>
 <hi>Et vero Dei bonitatem ac rationem hominis hoc requisivisse,
ut constitueretur homo liberi arbitrii; utpote
cum nec boni nec mali merces jure ei pensaretur, qui
aut bonus aut malus necessitate fuisset inventus, non
voluntate:</hi> </p>
          </div3>
<div3>
            <head>VII.</head>
            <p>
 <hi>Id ipsum etiam exigere Dei gravitatem, fidem et patientiam:</hi> </p>
          </div3>
<div3>
            <head>VIII.</head>
            <p>
 <hi>Prorsus itaque homini delictum imputandum quem
ad recte vivendum creaverat Deus:</hi> </p>
          </div3>
<div3>
            <head>IX.</head>
            <p>
 <hi>Neque propterea Deo id imputandum, quod afflatus
Dei sit anima quae delinquit; quia habet quidem anima
illas lineas Dei qua immortalis, qua libera sui
arbitrii, qua praescia plerumque, qua rationalis;
<pb n="0283B"/>
tamen et in his imago dumtaxat Dei, non usque ad
ipsam vim divinitatis.</hi> </p>
          </div3>
<div3>
            <head>X.</head>
            <p>
 <hi>Neque etiamsi in diabolum transcriberetur culpa, ut
instinctorem delicti, propterea in Creatorem dirigendam,
ut in auctorem diaboli, utpote qui angelus a
Deo et bonus factus sit, non diabolus, id est delator.</hi> </p>
          </div3>
<div3>
            <head>XI.</head>
            <p>
 <hi>Porro, si post delictum hominis judex et severus fuerit
Deus, non ad malitiam, sed ad justitiam pertinere;</hi> </p>
          </div3>
<div3>
            <head>XII.</head>
            <p>
 <hi>Quae justitia cum perpetuo in Deo cum bonitate conspirarit,
non recte seorsum deputari Deum bonum,
et seorsum Deum justum;</hi> </p>
          </div3>
<div3>
            <head>XIII.</head>
            <p>
 <hi>Imo vero omne justitiae opus bonitati Dei procurare,
quippe cum timor judicii ad bonum, non ad malum,
conferat:</hi> </p>
          </div3>
<div3>
            <head>XIV.</head>
            <p>
 <hi>Si quando itaque Deus legatur condens mala, de
<pb n="0283C"/>
malis poenae, non culpae, intelligi:</hi> </p>
          </div3>
<div3>
            <head>XV.</head>
            <p>
 <hi>Justitiam proinde esse, atque adeo bonitatem Dei,
quae severitas videatur;</hi> </p>
          </div3>
<div3>
            <head>XVI.</head>
            <p>
 <hi>Et judici non exprobranda quae justitiae accidunt, non
magis quam medico ferramenta quae secant, inurunt,
amputant et constrictant:</hi> </p>
          </div3>
<div3>
            <head>XVII.</head>
            <p>
 <hi>Denique totum ordinem Dei bonitatis ex ejus misericordia
in errantes, patientia in non resipiscentes,
et praestantia in merentes.</hi> </p>
          </div3>
<div3>
            <head>XVIII.</head>
            <p>
 <hi>Deinde ad antitheses veniens Marcionis, etiam ad
bonitatem Dei pertinere probat talionis poenam, ciborum
immundorum prohibitionem, et sacrificiorum onera;</hi> </p>
          </div3>
<div3>
            <head>XIX.</head>
            <p>
 <hi>Nec minus etiam legales quasque disciplinas, ne
illi momento vacarent a Dei respectu;</hi> </p>
          </div3>
<div3>
            <head>XX.</head>
            <p>
 <hi>Imo vero etiam rapinam argenti mandatam a Deo
<pb n="0283D"/>
Hebraeis in Aegyptios; pluris enim valuisse sexcentorum
millium per tot annos, et filiorum jacturam
quos merserant:</hi> </p>
          </div3>
<div3>
            <head>XXI.</head>
            <p>
 <hi>Nullam vero etiam contrarietatem esse in Deo prohibente
sabbatis operari, et jubenti arcam circumferri
etiam in sabbato:</hi> 
<pb n="0284A"/>
</p>
          </div3>
<div3>
            <head>XXII. </head>
            <p>
 <hi>Neque etiam similitudinum prohibitarum legi
refragari aenei serpentis, aut Cherubin et Seraphin aureas
effigies, quae longe diversas habebant caussas ab
idololatria, de qua, vetans similitudinem fieri, subjicit:</hi> 
Non adorabitis, neque servietis eis; <hi>fuisse enim
etiam rationalem Dei institutionem sacrificiorum (avocantis
ab idolis), quae tamen rursus rejecerit.</hi> </p>
          </div3>
<div3>
            <head>XXIII.</head>
            <p>
 <hi>Non recte etiam levem Deum dici, cum reprobat
aliquando probatos, aut probat quandoque reprobandos;
nihil enim magis bono etiam judici convenire, quam
pro praesentibus meritis, et rejicere, et allegere:</hi> </p>
          </div3>
<div3>
            <head>XXIV.</head>
            <p>
 <hi>Proinde poenitentiam apud Deum prave interpretari
Marcionem, nam et in graeco sono (utpote</hi> <foreign xml:lang="greek">μετάνοια</foreign>) <hi>poenitentiae nomen non ex delicti confessione, sed ex
animi demutatione compositum est.</hi> 
<pb n="0284B"/>
</p>
          </div3>
<div3>
            <head>XXV. </head>
            <p>
 <hi>Nec absimiliter prave ab illo intelligi illud:</hi> Adam,
ubi es? <hi>et illud ad Cain,</hi> Ubi est frater tuus? <hi>Item
illud de Sodoma et Gomorrha,</hi> Descendens videbo, <hi>etc.;</hi> </p>
          </div3>
<div3>
            <head>XXVI.</head>
            <p>
 <hi>Item etiam juramentum Dei per semetipsum, et
verba illa ad Moysen,</hi> Sine me, et indignatus ira
disperdam illos.</p>
          </div3>
<div3>
            <head>XXVII.</head>
            <p>
 <hi>Denique reliquas pusillitates quas Deo objiciebant
Marcionitae non tantas esse quantas etiam ipsi in
Christo fatentur, cui apparitiones illae Veteris Testamenti
adscribendae sint.</hi> </p>
          </div3>
<div3>
            <head>XXVIII.</head>
            <p>
 <hi>Postremo adversus Marcionem alias suas
antitheses aemulas facit ad finem usque libri.</hi> PAM.
</p>
            <p>ARGUMENTUM.-- <hi>Quidquid a Deo Patre et Creatore factum
est, id sapientissime factum docet, ideoque Creatorem
Deum bonum esse, non malum.</hi> </p>
</div3>
        </div2>

<div2>
          <head>CAPUT PRIMUM.</head>

<pb n="0284C"/>
<p>Occasio reformandi opusculi hujus, cui quid acciderit
primo libellulo praefati sumus, hoc quoque contulit
nobis, uti duobus diis adversus Marcionem retractandis,
sui cuique titulum et volumen distingueremus
pro materiae divisione, alterum deum definientes
omnino non esse, alterum defendentes digne
Deum esse: quatenus ita Pontico placuit, alterum
inducere, alterum excludere. Non enim poterat aedificare
mendacium sine demolitione veritatis. Aliud
subruere necesse habuit, ut quod vellet, exstrueret.
Sic aedificat qui propria paratura caret. Oportuerat
autem in hoc solum disceptasse, quod nemo sit
deus ille qui Creatori superducitur; ut falso deo depulso,
regulis certis et unicam et perfectam praescribentibus
<pb n="0284D"/>
divinitatem, nihil jam quaereretur in Deum
verum: quem quanto constaret esse, sic quoque
dum alium esse non constat, tanto qualemcumque
sine controversia haberi deceret, adorandum potius
quam judicandum; et demerendum magis quam retractandum,
vel quam timendum ob severitatem.
<pb n="0285A"/>
Quid enim amplius homini necessarium, quam cura
in Deum verum, in quem, ut ita dixerim, inciderat,
quia alius Deus non erat.</p>
</div2>

<div2>
          <head>CAPUT II.</head>
<p> At nunc negotium patitur Deus omnipotens,
dominus et conditor universitatis; ideo tantum opinor,
quia a primordio notus est, quia numquam
latuit, quia semper illuxit, etiam ante Romulum ipsum,
nedum ante Tiberium: nisi quod solis haereticis
cognitus non est, qui ei negotium faciunt: propterea
alium Deum existimantes praesumendum, quia
quem constat esse, reprehendere magis possunt,
quam negare de arbitrio sensus sui pensitantes
Deum aliqui: proinde atque si caecus vel fluitantibus
oculis, ideo alium solem praesumere velit mitiorem
<pb n="0285B"/>
et salubriorem; quia quem videat, non videt.
Unicus sol est, o homo, qui mundum hunc temperat;
et quando non putas, optimus et utilis; et cum tibi
acrior et infestior, vel etiam sordidior atque corruptior,
rationi tamen suae par est. Eam tu si perspicere
non vales, jam nec ullius alterius solis, si qui
fuisset, radios sustinere potuisses, utique majoris.
Nam qui in inferiorem deum caecutis, quid in sublimiorem?
Quin potius infirmitati tuae parcis, nec
in periculum extenderis, habens deum certum et
indubitatum, et hoc ipso satis visum, cum id primum
conspexeris eum esse, quem non scias, nisi ex
parte qua voluit ipse. Sed Deum quidem ut sciens
non negas, ut nesciens retractas; imo et accusas
quasi sciens; quem si scires, non accusares, imo
<pb n="0285C"/>
nec retractares. Reddens nomen illi, negas substantiam
nominis, id est magnitudinem, qua Deus
dicitur, non tantam eam agnoscens, quantam si
homo omnifariam nosse potuisset, magnitudo non
esset. Isaias jam tum apostolus, prospiciens haeretica
corda: <hi>Quis,</hi> inquit <note>(Is. XL, 13, 14)</note>, <hi>cognovit
sensum Domini, aut quis illi consiliarius fuit?
<pb n="0286A"/>
aut ad quem consultavit? aut viam intellectus et scientiae
quis demonstravit ei?</hi> Cui et Apostolus condicet: <hi>O profundum divitiarum et sophiae Dei! ut ininvestigabilia
judicia ejus,</hi> 
 utique Dei judicis, <hi>et ininvestigabiles
viae ejus!</hi> utique intellectus et scientiae, quas
ei nemo monstravit: nisi forte isti censores divinitatis,
dicentes: Sic non debuit Deus; et sic magis
debuit: quasi cognoscat aliquis quae sint in Deo, nisi
spiritus Dei. <hi>Mundi autem habentes spiritum, non
agnoscentes in sapientia Dei per sapientiam Deum <note>(I Cor., I, 21)</note>
            </hi>,
consultiores sibimet videntur Deo.
Quoniam, sicut sapientia mundi stultitia est penes
Deum, ita et sapientia Dei stultitia est penes mundum.
Sed nos scimus <hi>stultum Dei sapientius hominibus,
et invalidum Dei validius hominibus <note>(I Cor., I, 25)</note>
            </hi>.
<pb n="0286B"/>
Et ita Deus tunc maxime magnus, cum homini pusillus;
et tunc maxime optimus, cum homini non
bonus; et tunc maxime unus, cum homini duo aut
plures. Quod si a primordio <hi>homo animalis non
recipiens quae sunt spiritus <note>(I Cor., II, 14)</note>
            </hi>, stultitiam
existimavit Dei legem, ut quam observare neglexit:
 ideoque <hi>non habendo</hi> fidem, <hi>etiam quod videbatur
habere ademptum est illi <note>(Matth., XIII, 12; Luc., VIII,
18)</note>
            </hi>, paradisi gratia et familiaritas Dei, per quam
omnia Dei cognovisset, si obedisset: quid mirum si
redhibitus materiae suae, et in ergastulum terrae laborandae
relegatus, in ipso opere prono et devexo
ad terram, usurpatum ex illa spiritum mundi universo
generi suo tradidit, dumtaxat animali et
haeretico, non recipienti quae sunt Dei? Aut quis
<pb n="0286C"/>
dubitabit ipsum illud Adae delictum haeresin pronuntiare,
quod per electionem suae potius quam divinae
sententiae admisit? nisi quod Adam numquam
figulo suo dixit:  « Non prudenter definxisti me. » 
Confessus est seductionem; non occultavit seductricem:
rudis admodum haereticus fuit. Non obaudiit;
non tamen blasphemavit Creatorem, nec reprehendit
<pb n="0287A"/>
auctorem, quem a primordio sui bonum et
optimum invenerat, et ipse si forte judicem fecerat
a primordio.</p>
</div2>

<div2>
          <head>CAPUT III.</head>
<p>Igitur oportebit ineuntes examinationem in Deum
notum, si quaeritur in qua conditione sit notus, ab
operibus ejus incipere quae priora sunt homine, ut
statim cum ipso comperta bonitas ejus, et exinde
constituta atque praescripta, aliquem sensum suggerat
nobis intelligendi, qualiter sequens rerum ordinatio
evaserit. Possunt autem discipuli Marcionis recognoscentes
bonitatem Dei nostri, dignam quoque
Deo agnoscere per eosdem titulos, per quos indignam
ostendimus in deo illorum. Jam hoc ipsum quod
<pb n="0287B"/>
materia est agnitionis suae, non apud alium invenit,
sed de suo sibi fecit. Prima denique bonitas Creatoris,
qua se Deus noluit in aeternum latere, id est non
esse aliquid, cui Deus cognosceretur. Quid enim tam
bonum, quam notitia et fructus Dei? Nam, etsi nondum
apparebat, hoc bonum esse, quia nondum erat
quicquam cui appareret; sed Deus praesciebat quid
boni appariturum esset: et ideo in suam summam
commisit bonitatem, apparituri boni negotiatricem,
non utique repentinam, nec obventitiae bonitatis,
nec provocatitiae animationis, quasi exinde
censendam, quo coepit operari. Si enim ipsa constituit
initium, exinde quo coepit operari, non habuit
initium ipsa cum fecit. Initio autem facto, ab ea
etiam ratio temporum nata est, utpote quibus distinguendis
<pb n="0287C"/>
et notandis, sidera et luminaria coelestia disposita
sunt: <hi>Erunt</hi> enim, inquit <note>(Gen., I, 14)</note>, <hi>in tempora,
et menses, et annos.</hi> Ergo nec tempus habuit
ante tempus, quae fecit tempus; sicut nec initium
ante initium, quae constituit initium. Atque ita carens
et ordine initii et modo temporis, de immensa et
indeterminabili aetate censebitur, nec poterit repentina
vel obventitia et provocatitia reputari, non habens
unde reputetur, id est aliquam temporis speciem;
sed et aeterna, et Deo ingenita, et perpetua
praesumenda, ac per hoc Deo digna, suffundens jam
hinc bonitatem dei Marcionis, non dico initiis et
temporibus, sed ipsa malitia creatoris posteriorem,
si tamen malitia potuit a bonitate committi.</p>
</div2>

<div2>
          <head>CAPUT IV.</head>

<pb n="0288A"/>
<p>Igitur, cum cognoscendo Deo hominem prospexisset
bonitas Dei ipsius, etiam hoc praeconio suo addidit,
quod prius domicilium homini commentata est, aliquam
postmodum molem maximam, postmodum et
majorem, ut in magna tamquam in minore proluderet
atque perficeret: et ita de bono Dei, id est de magno,
ad optimum quoque ejus, id est ad majus habitaculum
promoveretur. Adhibet operi bono optimum
etiam ministrum, sermonem suum: <hi>Eructavit,</hi> 
inquit, <hi>
              <note>(Ps. XLIV, 1)</note> cor meum sermonem optimum.</hi> 
Agnoscat hinc primum fructum optimum, utique optimae
arboris, Marcion: imperitissimus rusticus quidem
in malam, bonam inseruit; sed non valebit blasphemiae
<pb n="0288B"/>
surculus, arescet cum suo artifice, et ita
se bonae arboris natura testabitur. Adspice ad summam,
qualia sermo fructificaverit: <hi>Et dixit Deus:
Fiat; et factum est, et vidit Deus quia bonum <note>(Gen., I)</note>
            </hi>:
non quasi nesciens bonum, nisi videret, sed quia
bonum, ideo videns, honorans et consignans, et dispungens
bonitatem operum dignatione conspectus.
Sic et benedicebat quae bene faciebat, ut tibi totus
Deus commendaretur, bonus, et dicere et facere. Maledicere
adhuc sermo non norat, quia nec male facere.
Videbimus caussas, quae hoc quoque a Deo exegerunt.
Interim mundus ex bonis omnibus constitit, satis praemonstrans
quantum boni pararetur illi, cui praeparabatur
hoc totum. Quis denique dignus incolere
Dei opera, quam ipsius imago et similitudo?
<pb n="0288C"/>
Eam quoque bonitas et quidem operantior operata
est, non imperiali verbo, sed familiari manu, etiam
verbo blandiente praemisso: <hi>Faciamus hominem ad
imaginem et similitudinem nostram <note>(Gen., I, 26)</note>
            </hi>. Bonitas
dixit, bonitas finxit hominem de limo, in
tantam substantiam carnis ex una materia tot qualitatibus
exstructam. Bonitas inflavit animam, non
mortuam, sed vivam. Bonitas praefecit universis
fruendis atque regnandis, etiam cognominandis <note>(Gen.,
II, 7)</note>. Bonitas amplius delicias adjecit homini, ut
quamquam totius orbis possidens, in amoenioribus
moraretur, translatus in paradisum, jam tunc de
mundo in Ecclesiam. Eadem bonitas et adjutorium
prospexit, ne quid non boni: <hi>Non est</hi> enim, inquit
<pb n="0289A"/> <note>(Gen., II, 18)</note>,
 <hi>bonum solum esse hominem.</hi> Sciebat
illi sexum Mariae, et deinceps Ecclesiae profuturum.
Sed et quam arguis legem, quam in controversias
torques, bonitas erogavit, consulens homini
quo Deo adhaereret, ne non tam liber, quam adjectus
videretur, aequandus famulis suis caeteris animalibus,
solutis a Deo et ex fastidio liberis; sed ut solus
homo gloriaretur, quod solus dignus fuisset qui legem
a Deo sumeret, utque animal rationale, intellectus et
scientiae capax, ipsa quoque libertate rationali contineretur,
ei subjectus, qui subjecerat illi omnia <note>(I Cor.,
XV, 28)</note>. Cujus legis observandae consilium, bonitas
pariter adscripsit: <hi>Qua die autem ederitis, morte
moriemini <note>(Gen., II, 17)</note>
            </hi>. Benignissime enim demonstravit
exitum transgressionis, ne ignorantia periculi
<pb n="0289B"/>
negligentiam juvaret obsequii. Porro, si legis
imponendae ratio praecessit, sequebatur etiam observandae,
ut poena transgressioni adscriberetur; quam
tamen evenire noluit, qui ante praedixit. Agnosce igitur
bonitatem Dei nostri interim, vel hucusque ex
operibus bonis, ex benedictionibus bonis, ex indulgentiis,
ex providentiis, ex legibus et praemonitionibus
 bonis et benignis.</p>
</div2>

<div2>
          <head>CAPUT V.</head>
<p>Jam hinc ad quaestiones omnes. O canes, quos
foras Apostolus expellit <note>(Apoc., XXII, 15)</note>, latrantes in
Deum veritatis! haec sunt argumentationum ossa quae
obroditis. Si Deus bonus et praescius futuri, et avertendi
mali potens, cur hominem, et quidem imaginem et
similitudinem suam, imo et substantiam suam, per
<pb n="0289C"/>
animae scilicet censum, passus est labi de obsequio legis
in mortem, circumventum a diabolo? Si enim et
bonus qui evenire tale quid nollet, et praescius qui
eventurum non ignoraret, et potens qui depellere valeret,
nullo modo evenisset, quod sub his tribus conditionibus
divinae majestatis evenire non posset.
Quod si evenit, absolutum est e contrario Deum neque
bonum credendum, neque praescium, neque potentem:
siquidem in quantum nihil tale evenisset, si
talis Deus, id est bonus, et praescius, et potens, in
tantum ideo evenit, quia non talis Deus. Ad haec,
prius est istas species in Creatore defendere, quae in
dubium vocantur; bonitatem dico, et praescientiam,
<pb n="0290A"/>
et potentiam. Nec immorabor huic articulo, praeeunte
definitione etiam ipsius Christi <note>(Joan., X, 25)</note>: ex
operibus ineundae probationes. Opera Creatoris
utrumque testantur et bonitatem ejus, qua bona, sicut
ostendimus; et potentiam qua tanta; et quidem ex
nihilo. Nam, etsi ex aliqua materia, ut quidam volunt,
hoc ipso tamen ex nihilo, dum non id fuerunt quod
sunt. Postremo, vel sic magna, dum bona: vel sic
Deus potens, dum omnia ipsius; unde et omnipotens.
De praescientia vero quid dicam? quae tantos habet
testes, quantos fecit prophetas. Quamquam quis
praescientiae titulus in omnium auctore, qua universa
utique disponendo praesciit, et praesciendo disposuit,
certe ipsam transgressionem; quam nisi praescisset,
nec cautionem ejus delegasset sub metu mortis. Igitur
<pb n="0290B"/>
si et fuerunt in Deo istae facultates, prae quibus
nihil mali evenire homini aut potuisset aut debuisset,
et nihilominus evenit; videamus et hominis conditionem,
ne per illam potius evenerit, quod per
Deum evenire non potuit. Liberum et sui arbitrii
et suae potestatis invenio hominem a Deo institutum,
nullam magis imaginem et similitudinem Dei in illo
animadvertens, quam ejusmodi status formam. Neque
enim facie et corporalibus lineis, tam variis in
genere humano, ad uniformem Deum expressus est;
sed in ea substantia, quam ab ipso Deo traxit, id est
animae, ad formam Dei respondentis, et arbitrii
sui libertate et potestate signatus est. Hunc statum
ejus confirmavit etiam ipsa lex, tunc a Deo posita.
Non enim poneretur lex ei qui non haberet
<pb n="0290C"/>
obsequium debitum legi in sua potestate: nec rursus
comminatio mortis transgressioni adscriberetur, si
non et contemptus legis in arbitrii libertatem homini
deputaretur. Sic et in posteris legibus Creatoris invenias,
proponentis ante hominem bonum et malum,
vitam et mortem <note>(Deut., XXX, 15)</note>: sed nec alias totum
ordinem disciplinae per praecepta dispositum, avocante
Deo et minante et exhortante, nisi et ad obsequium
et ad contemptum libero et voluntario homini.</p>
</div2>

<div2>
          <head>CAPUT VI.</head>
<p>Sed quoniam ex hoc jam intelligimur, eo struentes
liberam hominis potestatem arbitrii sui, ut quod ei
evenit, non Deo, sed ipsi debeat exprobrari; ne et tu
<pb n="0291A"/>
hinc jam opponas, non ita illum institui debuisse si
libertas et potestas arbitrii exitiosa futura esset; hoc
quoque prius defendam ita institui debuisse, quo fortius
commendem, et ita institutum, et digne Deo institutum,
potiore ostensa ea caussa quae ita fecit institui.
Bonitas Dei et ratio ejus huic quoque instituto
patrocinabuntur, in omnibus conspirantes apud Deum
nostrum. Nec ratio enim sine bonitate ratio est, nec
bonitas sine ratione bonitas, nisi forte penes
deum Marcionis, inrationaliter bonum, sicut ostendimus.
Oportebat Deum cognosci: bonum hoc utique
et rationale. Oportebat dignum aliquid esse, quod
Deum cognosceret: quid tam dignum prospici posset,
quam imago Dei et similitudo? Et hoc bonum,
sine dubio, et rationale. Oportebat igitur imaginem
<pb n="0291B"/>
et similitudinem Dei, liberi arbitrii et suae potestatis
institui, in qua hoc ipsum, imago et similitudo Dei
deputaretur; arbitrii scilicet libertas et potestas: in
quam rem ea substantia homini accommodata est, quae
hujus status esset, adflatus Dei, utique liberi et suae
potestatis. Sed et alias quale erat ut totius mundi possidens
homo, non in primis animi sui possessione regnaret,
aliorum dominus, sui famulus? Habes igitur
et bonitatem Dei agnoscere ex dignatione, et rationem
ex dispositione. Sola nunc bonitas deputetur, quae
tantum homini largita sit, id est arbitrii libertatem.
Aliud sibi ratio defendat in ejusmodi institutionem.
Nam bonus natura Deus solus <note>(Matth., XIX, 17)</note>.
Qui enim quod est sine initio habet, non institutione
habet illud, sed natura. Homo autem qui totus ex
<pb n="0291C"/>
institutione est, habens initium, cum initio sortitus
est formam qua esset: atque ita non natura in bonum
dispositus est, sed institutione; non suum habens
bonus esse, quia non natura in bonum dispositus
est, sed institutione, secundum institutorem bonum,
scilicet bonorum conditorem. Ut ergo bonum
jam suum haberet homo, emancipatum sibi a Deo,
et fieret proprietas jam boni in homine, et quodammodo
natura, de institutione adscripta est illi quasi
libripens emancipati a Deo boni, libertas
et potestas arbitrii, quae efficeret bonum, ut proprium,
<pb n="0292A"/>
jam sponte praestari ab homine; quoniam et
hoc ratio bonitatis exigeret voluntarie exercendae; ex
libertate scilicet arbitrii non favente institutioni,
non serviente: ut ita demum bonus consisteret homo,
si secundum institutionem quidem, sed ex
voluntate jam bonus inveniretur, quasi de proprietate
naturae: proinde ut et contra malum
(nam et illud utique Deus providebat) fortior
homo praetenderet, liber scilicet et suae
potestatis: quia, si careret hoc jure, ut bonum
quoque non voluntate obiret, sed necessitate, usurpabilis
etiam malo futurus esset ex infirmitate servitii,
proinde et malo sicut bono famulus. Tota ergo libertas
arbitrii in utramque partem concessa est illi, ut
sui dominus constanter occurreret, et bono sponte
<pb n="0292B"/>
servando, et malo sponte vitando: quoniam et alias
positum hominem sub judicio Dei, oportebat justum
illud efficere de arbitrii sui meritis, liberi scilicet.
Caeterum, nec boni nec mali merces jure pensaretur
ei qui aut bonus aut malus necessitate fuisset
inventus, non voluntate. In hoc et lex constituta est,
non excludens, sed probans libertatem de obsequio
sponte praestando, vel transgressione sponte committenda;
ita in utrumque exitum libertas patuit arbitrii.
Igitur, si et bonitas et ratio Dei invenitur circa
libertatem arbitrii concessam homini, non oportet,
omissa prima definitione bonitatis atque rationis quae
ante omnem tractatum constituenda est, post factis
praejudicare non ita Deum instituere debuisse quia
aliter quam Deum deceret evasit; sed dispecto quia
<pb n="0292C"/>
ita debuerit instituere, salvo eo quod dispectum est,
caetera explorare. Caeterum facile est offendentes statim
in hominis ruinam, antequam conditionem ejus
inspexerint, in auctorem referre quod accidit, quia nec
auctoris examinata sit ratio. Denique, et bonitas Dei a
primordio operum perspecta, persuadebit nihil a
deo mali evenire potuisse, et libertas hominis recogitata
se potius ream ostendet, quod ipsa commisit.</p>
</div2>

<div2>
          <head>CAPUT VII.</head>
<p>Hac definitione omnia Deo salva sunt; et natura
bonitatis, et ratio dispositionis, et praescientiae et potentiae
<pb n="0293A"/>
copia. Exigere tamen a Deo debes et gravitatem
summam et fidem praecipuam in omni institutione
ejus, ut desinas quaerere an Deo nolente
potuerit quid evenire. Tenens enim gravitatem et fidem
Dei boni, sed rationalibus institutionibus ejus
vindicandas, nec illud miraberis, quod Deus non
intercesserit adversus ea quae noluit evenire, ut conservaret
ea quae voluit. Si enim semel homini
permiserat arbitrii libertatem et potestatem, et digne
permiserat, sicut ostendimus, utique fruendas eas ex
ipsa institutionis auctoritate permiserat; fruendas
autem quantum in ipso, secundum ipsum, id est secundum
Deum, id est in bonum: quis enim adversus
se permittet aliquid? quantum vero in homine, secundum
motus libertatis ipsius Quis enim non hoc
<pb n="0293B"/>
praestat ei, cui quid semel frui praestat, ut pro animo
et arbitrio suo fruatur? Igitur consequens erat uti
Deus secederet a libertate semel concessa homini,
id est contineret in semetipso et praescientiam et
praepotentiam suam, per quas intercessisse potuisset,
quo minus homo male libertate sua frui adgressus,
in periculum laberetur. Si enim intercessisset,
rescidisset arbitrii libertatem, quam ratione et bonitate
permiserat. Denique, puta intercessisse, puta
rescidisse illum arbitrii libertatem dum revocat ab
arbore, dum ipsum circumscriptorem colubrum a
congressu foeminae arcet, nonne exclamaret Marcion:
 O dominum futilem, instabilem, infidelem,
rescindentem quae instituit! Cur permiserat liberum
arbitrium, si intercedit? cur intercedit, si permisit?
<pb n="0293C"/>
Eligat ubi semetipsum erroris notet, in institutione,
an in rescissione. Nonne tunc magis deceptus ex impraescientia
futuri videretur, cum obstitisset? et quod
quasi ignorans quomodo evasurum esset indulserat,
quis non diceret? Sed etsi praescierat male hominem
institutione sua usurum, quid tam dignum Deo, quam
gravitas, quam fides institutionum qualiumcumque?
Vidisset homo si non bene dispunxisset quod
bene acceperat; ut ipse legi reus fuisset cui obsequi
noluisset, non ut legislator ipse fraudem legi suae
faceret, non sinendo praescriptum ejus impleri. Haec
dignissime peroraturus in Creatorem, si libero arbitrio
hominis ex providentia et potentia, quas exigis,
<pb n="0294A"/>
obstitisset, nunc tibi insusurra pro Creatore et gravitatem,
et patientiam, et fidem, institutionibus suis
functo, ut et rationalibus et bonis.</p>
</div2>

<div2>
          <head>CAPUT VIII.</head>
<p>Neque enim ad vivendum solummodo produxerat
hominem, ut non ad recte vivendum, in respectu
scilicet Dei legisque ejus. Igitur vivere quidem illi
ipse praestiterat, facto in animam vivam; recte vero
vivere demandarat, admonito in legis obsequium. Ita
non in mortem institutum hominem probat, qui nunc
cupit in vitam restitutum, <hi>malens peccatoris poenitentiam,
quam mortem <note>(Ezech., XVIII, 23)</note>
            </hi>. Igitur, sicut
Deus homini vitae statum induxit, ita homo sibi
mortis statum adtraxit: et hoc non per infirmitatem,
sicuti nec per ignorantiam, ne quid auctori imputaretur.
<pb n="0294B"/>
Nam etsi angelus qui seduxit, sed liber et suae
potestatis qui seductus est; sed imago et similitudo
Dei, fortior angelo; sed adflatus Dei generosior spiritu
materiali, quo angeli constituerunt. <hi>Qui facit,</hi> 
inquit <note>(Ps. CIII, 5)</note>, <hi>spiritus angelos <note>(Hebr., I, 7)</note>
            </hi>,
 <hi>et adparitores flammam ignis.</hi> Quia nec universitatem
homini subjecisset infirmo dominandi, et non
potiori angelis; quibus nihil tale subjecit; sic nec
legis pondus imposuisset, si gravis lex invalido sustinendi;
nec quem excusabilem sciret nomine imbecillitatis,
eum definitione mortis convenisset;
postremo, non libertate, nec potestate arbitrii fecisset
infirmum, sed potius defectione earum. Atque
adeo eumdem hominem, eamdem substantiam animae,
eumdem Adae statum, eadem arbitrii libertas et
<pb n="0294C"/>
potestas, victorem efficit hodie de eodem diabolo,
cum secundum obsequium legum ejus administratur.</p>
</div2>

<div2>
          <head>CAPUT IX.</head>
<p>Quoquo tamen, inquis, modo substantia Creatoris
delicti capax invenitur, cum adflatus Dei, id est
anima, in homine deliquit. Nec potest non ad originalem
 summam referri corruptio portionis. Ad
hoc interpretanda erit qualitas animae. In primis tenendum,
 quod graeca Scriptura signavit, adflatum
nominans, non spiritum. Quidam enim de graeco interpretantes,
non recogitata differentia, nec curata
proprietate verborum, pro <hi>adflatu, spiritum</hi> ponunt,
et dant haereticis occasionem spiritum Dei delicto
<pb n="0295A"/>
infuscandi, id est ipsum Deum; et usurpata jam
quaestio est. Intellige itaque adflatum minorem spiritu
esse, etsi de spiritu accidit, ut aurulam ejus,
non tamen spiritum. Nam et aura vento rarior, etsi
de vento aura, non tamen ventus aura. Capit
etiam imaginem spiritus dicere flatum. Nam et ideo
homo imago Dei, id est spiritus: Deus enim spiritus.
Imago ergo spiritus, flatus. Porro, imago veritati
non usquequaque adaequabitur. Aliud est enim secundum
veritatem esse, aliud ipsam veritatem esse.
Sic et adflatus, cum imago sit spiritus, non potest
ita imaginem Dei comparare, ut quia veritas, id
est spiritus, id est Deus, sine delicto est, ideo et adflatus,
id est imago, non debuerit admisisse delictum.
In hoc erit imago minor veritate, et adflatus spiritu
<pb n="0295B"/>
inferior, habens illas utique lineas Dei, qua immortalis
anima, qua libera et sui arbitrii, qua praescia
plerumque, qua rationalis, capax intellectus et scientiae:
tamen et in his imago, et non usque ad ipsam
vim divinitatis; sic nec usque ad integritatem a
delicto; quia hoc soli Deo cedit, id est veritati; et
hoc solum imagini non licet. Sicut enim imago, cum
omnes lineas exprimat veritatis, vi tamen ipsa
caret, non habens motum; ita et anima imago spiritus,
solam vim ejus exprimere non valuit, id est,
non delinquendi foelicitatem. Caeterum non esset
anima, sed spiritus; nec homo, qui animam sortitus
est, sed Deus. Et alias autem, non omne quod Dei
erit, deus habebitur: ut expostules Deum et adflatum,
id est vacuum a delicto, quia Dei sit adflatus.
<pb n="0295C"/>
Nec tu enim si in tibiam flaveris, hominem tibiam
feceris, quamquam de anima tua flaveris, sicut et
Deus de spiritu suo. Denique, cum manifeste Scriptura
dicat <note>(Genes., II, 7)</note> flasse Deum in faciem
hominis, et factum hominem in animam vivam, non
in spiritum vivificatorem, separavit eam a conditione
factoris. Opus enim aliud sit necesse est ab artifice,
id est inferius artifice. Nec urceus enim factus a figulo,
ipse erit figulus; ita nec adflatus factus a spiritu,
ideo erit spiritus. Ipsum quod anima, vocitatus
est flatus. Vide etiam ne de adflata conditione
transierit in aliquam diminutiorem qualitatem.
Ergo, inquis, dedisti animae infirmitatem supra
negatam. Plane, cum illam exigis Deo parem, id est
delicti immunem, dico infirmam. Cum vero ad angelum
<pb n="0295D"/>
provocatur, fortiorem defendam necesse est
dominum universitatis; cui jam angeli administrant <note>(Hebr., I, 14)</note>;
qui etiam angelos judicaturus est
<pb n="0296A"/> <note>(I Cor., VI, 2)</note>,
si in Dei lege constiterit, quod in
primordio noluit. Hoc ipsum ergo potuit adflatus Dei
admittere. Potuit, sed non debuit. Potuisse enim habuit,
per substantiae exilitatem, qua adflatus, non
spiritus: non debuisse autem, per arbitrii potestatem,
qua liber, non servus; adsistente amplius demonstratione
non delinquendi sub comminatione
moriendi, qua substrueretur substantiae exilitas, et
regeretur sententiae libertas. Itaque non per illud jam
videri potest anima deliquisse, quod illi cum Deo adfine
est, per adflatum: sed per illud quod substantiae
accessit, id est per liberum arbitrium; a Deo quidem
rationaliter adtributum; ab homine vero, qua voluit
agitatum. Quod si ita se habent, omnis jam Dei dispositio
de mali exprobratione purgatur. Libertas enim
<pb n="0296B"/>
arbitrii non ei culpam suam respuet, a quo data est,
sed a quo non ut debuit administrata est. Quod denique
malum adscribes Creatori? si delictum hominis,
non erit Dei, quod est hominis: nec idem
habendus est delicti auctor qui invenitur interdictor,
imo et condemnator. Si mors malum, nec mors
comminatori suo, sed contemptori faciet invidiam,
ut auctori. Contemnendo enim eam fecit; non utique
futuram, si non contempsisset.</p>
</div2>

<div2>
          <head>CAPUT X.</head>
<p>Sed, etsi ab homine in diabolum transcripseris
mali elogium, ut in instinctorem delicti;
uti sic quoque in Creatorem dirigas culpam, ut auctorem
diaboli, qui facit angelos spiritus: ergo quod
factus a Deo est, id est angelus, id erit ejus qui
<pb n="0296C"/>
fecit; quod autem factus a Deo non est, id est diabolus,
id est delator, superest ut ipse sese fecerit,
deferendo de Deo; et quidem falsum: primo, quod
Deus illos ex omni ligno edere vetuisset, dehinc quasi
morituri non essent, si edissent; tertio, quasi
Deus illis invidisset divinitatem. Unde igitur malitia
mendacii et fallaciae in homines, et infamiae in Deum?
a Deo utique non, qui et angelum ex forma operum
bonorum instituit bonum. Denique sapientissimus
omnium editur, antequam diabolus; nisi malum est
sapientia. Et si evolvas Ezechielis prophetiam <note>(Ezech., XXVIII, 12)</note>,
facile animadvertes tam institutione
bonum angelum illum, quam sponte corruptum.
In persona enim principis Sor, ad diabolum
pronuntiatur: <hi>Et factus est sermo Domini ad
<pb n="0296D"/>
me, dicens: Filii hominis, sume planctum super principem
Sur; et dices ei</hi>: <hi>Haec dicit Dominus: Tu
resignaculum similitudinis</hi> (qui scilicet integritatem
<pb n="0297A"/>
imaginis et similitudinis resignaveris), <hi>plenus sapientia</hi>, <hi>corona decoris</hi> 
 (hoc ut eminentissimo
angelorum, ut archangelo, ut sapientissimo omnium), <hi>in deliciis paradisi Dei tui natus es</hi> 
 (illic enim ubi
Deus in secunda animalium figurae formatione angelos
fecerat). <hi>Lapidem optimum indutus es; sardium, topazium,
smaragdum, carbunculum, sapphirum, jaspin,
lyncurium, achaten, amethystum, chrysolitum, beryllum,
onychinum</hi>; <hi>et auro replesti horrea tua, et thesauros
tuos. Ex qua die conditus es, cum Cherub posui te in monte sancto Dei; fuisti in medio lapidum
igneorum; fuisti invituperabilis in diebus tuis, ex qua
die conditus es, donec inventae sunt laesurae tuae</hi>. <hi>De multitudine negotiationis tuae promas tuas replesti,
et deliquisti:</hi> 
 et caetera. Quae ad sugillationem angeli,
<pb n="0297B"/>
non ad illius principis proprie pertinere manifestum
est, eo quod nemo hominum in paradiso Dei natus
sit; ne ipse quidem Adam, translatus potius illuc:
nec cum Cherub positus in monte sancto Dei, id est,
in sublimitate coelesti, de qua Satanam Dominus
quoque decidisse testatur; nec inter lapides igneos
demoratus, inter gemmantes siderum ardentium
radios, unde etiam quasi fulgur dejectus est
Satanas. Sed ipse auctor delicti, in persona peccatoris
viri denotabatur; retro quidem invituperabilis
a die conditionis suae, a Deo in bonum conditus, ut
a bono conditore invituperabilium conditionum, et
excultus omni gloria angelica, et apud Deum constitutus,
qua bonus apud bonum: postea vero a semetipso
translatus in malum. <hi>Ex quo</hi> enim, inquit, <hi>apparuerunt
<pb n="0297C"/>
laesurae tuae:</hi> illi eas reputans, quibus scilicet
laesit hominem ejectum a Dei obsequio: et ex illo
deliquit, ex quo delictum seminavit; atque ita exinde
negotiationis, id est, malitiae suae multitudinem exercuit;
delictorum scilicet et sensuum, non minus et
ipse liberi arbitrii institutus, ut spiritus. Nihil enim
Deus proximum sibi non libertate ejusmodi ordinasset.
Quem tamen et praedamnando testatus est ab
institutionis forma libidine propria conceptae ultro
malitiae exorbitasse; et commeatum operationibus
ejus admetiendo, rationem bonitatis suae egit; eodem
consilio et homo eadem arbitrii libertate elideret
inimicum, qua succiderat illi; probans suam, non
Dei culpam; et ita salutem digne per victoriam recuperaret,
et diabolus amarius puniretur ab eo, quem
<pb n="0297D"/>
eliserat ante devictus; et Deus tanto magis bonus
<pb n="0298A"/>
inveniretur, sustinens hominem gloriosiorem in paradisum,
ad licentiam decerpendae arboris vitae jam de
vita regressurum.</p>
</div2>

<div2>
          <head>CAPUT XI.</head>
<p>Igitur usque ad delictum hominis, Deus a primordio
tantum bonus, exinde judex, et severus, et quod
Marcionitae volunt, saevus. Statim mulier in doloribus
parere, et viro servire damnatur <note>(Gen., III, 16)</note>: sed
quae ante sine ulla contristatione per benedictionem
in crementum generis audierat, <hi>Crescite tantum et
multiplicamini:</hi> sed quae in <hi>adjutorium</hi> masculo, non
in servitium fuerat destinata. Statim et terra maledicitur <note>(Gen., III, 18)</note>;
sed ante benedicta. Statim
tribuli et spinae; sed ante foenum, et herbae, et arborum
<pb n="0298B"/>
fructuosa. Statim sudor et labor panis; sed
ante ex omni ligno victus immunis, et alimenta secura.
Exinde homo ad terram, sed ante de terra.
Exinde ad mortem, sed ante ad vitam. Exinde in
scorteis vestibus, sed ante sine scrupulo nudus. Ita
prior bonitas Dei, secundum naturam; severitas posterior,
secundum caussam. Illa ingenita, haec accidens:
illa propria, haec accommodata: illa edita, haec adhibita.
Nec natura enim inoperatam debuit continuisse
bonitatem, nec caussa dissimulatam evasisse severitatem.
Alteram sibi, alteram rei Deus praestitit. Incipe
nunc etiam judicis statum ut affinem mali arguere,
qui idcirco alium Deum somniasti solummodo bonum,
quia non potes judicem: quanquam et illum ut judicem
ostendimus. Aut si non judicem, certe perversum
<pb n="0298C"/>
ac vanum, disciplinae non vindicandae, id est,
non judicandae constitutorem. Non reprobas autem
Deum judicem, qui non judicem Deum probas? Ipsam
sine dubio justitiam accusare debebis, quae judicem
praestat, aut et eam in species malitiae deputare, id
est, injustitiam in titulos bonitatis adscribere. Nunc
enim justitia malum, si injustitia bonum. Porro,
cum cogeris injustitiam de pessimis pronuntiare,
eodem jugo urgeris justitiam de optimis censere.
Nihil enim aemulum mali non bonum, sicut et boni
aemulum nihil non malum. Igitur quanto malum injustitia,
tanto bonum justitia. Nec species solummodo,
sed tutela reputanda bonitatis; quia bonitas nisi
justitia regatur. ut justa sit, non erit bonitas, si injusta
sit. Nihil enim bonum, quod injustum; bonum autem
<pb n="0298D"/>
omne, quod justum.</p>
</div2>

<div2>
          <head>CAPUT XII.</head>

<pb n="0299A"/>
<p>Ita si societas et conspiratio bonitatis atque
justitiae separationem earum non potest capere, quo
ore constitues diversitatem duorum deorum in separatione,
seorsum deputans deum bonum, et seorsum
deum justum? Illic consistit bonum, ubi et justum.
A primordio denique creator tam bonus, quam et
justus, pariter et utrumque processit. Bonitas ejus
operata est mundum, justitia modulata est, quae
etiam tum mundum judicavit ex bonis faciendum,
quia cum bonitatis consilio judicavit. Justitiae opus
est, quod inter lucem et tenebras separatio pronuntiata
est, inter diem et noctem, inter coelum et terram,
inter aquam superiorem et inferiorem, inter maris
coetum et aridae molem, inter luminaria majora et
<pb n="0299B"/>
minora, diurna atque nocturna, inter marem et foeminam;
inter arborem agnitionis mortis et vitae, inter
orbem et paradisum, inter aquigena et terrigena
animalia. Omnia ut bonitas concepit, ita justitia distinxit.
Totum hoc judicato dispositum et ordinatum
est. Omnis situs, habitus elomentorum, effectus,
motus, status, ortus, occasus singulorum, judicia
sunt Creatoris; ne putes eum exinde judicem definiendum,
quo malum coepit, atque ita justitiam de caussa
mali offusces. His enim modis ostendimus eum cum
auctrice omnium bonitate prodisse, ut et ipsam ingenitam
Deo et naturalem, nec obventitiam deputandam,
quae in Domino inventa sit arbitratrix operum ejus.</p>
</div2>

<div2>
          <head>CAPUT XIII.</head>
<p>Atenim, ut malum postea erupit, atque inde jam
<pb n="0299C"/>
coepit bonitas Dei cum adversario agere, aliud quoque
 negotium eadem illa justitia Dei nacta est
jam secundum adversionem dirigendae bonitatis, ut
seposita libertate ejus, qua et ultro Deus bonus
pro meritis cujusque pensetur, dignis offeratur, indignis
denegetur, ingratis auferatur; proinde omnibus
aemulis vindicetur. Ita omne hoc justitiae opus procuratio
bonitatis est, quod judicando damnat, quod
damnando punit, quod, ut dicitis, saevit; utique bono,
non malo proficit. Denique timor judicii ad bonum,
non ad malum confert. Non enim sufficiebat bonum
<pb n="0300A"/>
per semetipsum commendari, jam sub adversario laborans.
Nam etsi commendabile per semetipsum, non
tamen et conservabile, quia expugnabile jam per adversarium,
nisi vis aliqua praeesset timendi, quae
bonum etiam nolentes appetere, et custodire compelleret.
Coeterum, tot illecebris mali expugnantibus
bonum, quis illud appeteret, quod impune contemneret?
Quis custodiret, quod sine periculo amitteret?
Legis <hi>
              <note>(Matth., VII, 13)</note> mali viam latam,</hi> et
multo frequentiorem: nonne omnes illa laberentur,
si nihil in illa timeretur? Horremus terribiles minas
Creatoris, et vix a malo avellimur: quid, si nihil minaretur?
Hanc justitiam malum dices, quae malo
non favet? Hanc bonum negabis, quae bono prospicit?
Non qualem oportet Deum velles;
<pb n="0300B"/>
qualem malles expediret? sub quo delicta gauderent?
cui diabolus illuderet? illum bonum judicares Deum,
qui hominem posset magis malum facere securitate
delicti? Quis boni auctor, nisi qui et exactor? Proinde,
quis mali extraneus, nisi qui et inimicus? Quis inimicus,
nisi qui et expugnator? Quis expugnator, nisi qui
et punitor? Sic totus Deus bonus est, dum pro bono
omnia est. Sic denique omnipotens, quia et juvandi
et laedendi potens. Minus est, tantummodo prodesse,
quia non aliud quid possit quam prodesse. De ejusmodi
qua fiducia bonum sperem, si hoc solum potest?
quomodo innocentiae mercedem secter, si non et nocentiae
spectem? Diffidam necesse est, ne nec alteram
partem remuneretur, qui utramque non valuit.
Usque adeo justitia etiam plenitudo est divinitatis ipsus
<pb n="0300C"/>
exhibens Deum perfectum, et patrem, et dominum:
patrem, clementia; dominum, disciplina; patrem,
potestate blanda; dominum, severa: patrem, diligendum
pie; dominum, timendum necessarie: diligendum,
quia malit misericordiam, quam sacrificium <note>(Ps. VI, 6; Ezech., XXXIII, 11)</note>;
et timendum, quia
nolit peccatum: diligendum, quia malit poenitentiam
peccatoris, quam mortem; et timendum, quia nolit
peccatores sui jam non poenitentes. Ideo lex utrumque
definit, <hi>Diliges Deum,</hi> et <hi>Timebis Deum.</hi> Aliud obsecutori
proposuit, aliud exorbitatori</p>
</div2>

<div2>
          <head>CAPUT XIV.</head>

<pb n="0301A"/>
<p>Ad omnia tibi occurrit Deus: idem percutiens, sed
et sanans; mortificans, sed et vivificans; humilians,
sed et sublimans; condens mala, sed et pacem faciens <note>(Deuter., XXXIII, 39)</note>:
ut etiam et hinc respondeam
haereticis. Ecce enim, inquiunt, ipse se conditorem
profitetur malorum, dicens: <hi>Ego sum qui condo mala <note>(Is., XLV, 7)</note>
            </hi>.
Amplexi enim vocabuli communionem,
duas malorum species in ambiguitate turbantem;
quia mala dicuntur, et delicta, et supplicia; passim
volunt eum conditorem intelligi malorum, ut malitiae
 auctor renuntietur. Nos autem adhibita distinctione
utriusque formae, separatis malis delicti
et malis supplicii, malis culpae et malis poenae, suum
cuique parti definimus auctorem; malorum quidem
<pb n="0301B"/>
peccati et culpae, diabolum, malorum vero supplicii
et poenae, Deum creatorem; ut illa pars malitiae
deputetur, ista justitiae, mala condentis
judicii adversus mala delicti. De his ergo
creator profitetur malis, quae congruunt judici. Quae
quidem illis mala sunt, quibus rependuntur, caeterum
suo nomine bona, qua justa, et bonorum defensoria,
et delictorum, inimica, atque in hoc ordine,
Deo digna. Aut proba ea injusta, ut probes malitiae
deputanda, id est, injustititae mala: quia si justitiae
erunt, jam mala non erunt, sed bona; malis tantummodo
mala, quibus etiam directo bona pro malis
damnantur. Constitue igitur injuste hominem divinae
legis voluntarium contemptorem id retulisse, quo
noluit caruisse; injuste malitiam aevi illius imbribus,
<pb n="0301C"/>
dehinc et ignibus caesam; injuste Aegyptum foedissimam,
superstitiosam, amplius hospitis populi
conflictatricem, decemplici castigatione percussam.
Indurat cor Pharaonis; sed meruerat in exitium
subministrari, qui jam negaverat Deum; qui jam legatos
ejus toties superbus excusserat; qui jam populo
laborem operis adjecerat: postremo, qua Aegyptius
<pb n="0302A"/>
olim Deo reus fuerat gentilis idololatriae, ibin et
crocodilum citius colens, quam Deum vivum.
Impetit et ipsum populum, sed ingratum. Immisit
et pueris ursos, sed irreverentibus in Prophetam.</p>
</div2>

<div2>
          <head>CAPUT XV.</head>
<p>Justitiam ergo primo judicis dispice: cujus si
ratio constiterit, tunc et severitas; et per quae severitas
decurrit, rationi et justitiae reputabuntur. Ac ne
pluribus immoremur, asserite caussas caeteras quoque,
ut sententias condemnetis: excusate delicta,
ut judicia reprobetis. Nolite reprehendere judicem,
sed revincite malum judicem. Nam et si patrum
delicta ex filiis exigebat, duritia populi talia remedia
compulerat, ut vel posteritatibus suis prospicientes
legi divinae obedirent. Quis enim non magis
<pb n="0302B"/>
filiorum salutem, quam suam curet? Sed etsi benedictio
patrum semini quoque eorum destinabatur,
sine ullo adhuc merito ejus; cur non et reatus patrum
in filios quoque redundaret? Sicut gratia, ita et offensa;
ut per totum genus et gratia decurreret, et
offensa. Salvo eo quod postea decerni habeat: non dicturos
acidam uvam patres manducasse, et filiorum
dentes obstupuisse <note>(Jerem., XXXI, 29)</note>; id est, non
sumpturum patrem delictum filii, nec filium delictum
patris; sed unumquemque delicti sui reum futurum,
ut post duritiam populi, duritia legis edomita, justitia
jam non genus, sed personas judicaret. Quanquam
si evangelium veritatis accipias, ad quos pertineat
sententia reddentis in filios patrum delicta cognosces;
ad illos scilicet qui hanc ultro sibi sententiam
<pb n="0302C"/>
fuerant irrogaturi: <hi>Sanguis illius super capita
nostra et filiorum nostrorum <note>(Matth., XXVII, 25)</note>
            </hi>.
Hoc itaque omnis providentia Dei censuit, quod
jam audierat.</p>
</div2>

<div2>
          <head>CAPUT XVI.</head>
<p>Bona igitur et severitas, quia justa, si bonus judex,
id est justus. Item caetera bona, per quae opus
<pb n="0303A"/>
bonum currit bonae severitatis, sive ira, sive aemulatio,
sive saevitia. Debita enim omnia haec sunt severitatis,
sicut severitas debitum est justitiae. Vindicanda
erit procacitas aetatis verecundiam debentis.
Atque ita non poterunt judici exprobrari quae
judici accidunt, carentia et ipsa culpa, sicut
et judex. Quid enim, si medicum quidem dicas
esse debere, ferramenta vero ejus accuses, quod secent,
et inurant, et amputent, et constrictent? quando
sine instrumento artis, medicus esse non possit. Sed
accusa male secantem, importune amputantem, temere
inurentem, atque ita ferramenta quoque ejus, ut
mala ministeria, reprehende. Proinde est enim, cum
Deum quidem judicem admittis, eos vero motus et
sensus, per quos judicat, destruis. Deum nos a Prophetis
<pb n="0303B"/>
et a Christo, non a philosophis, nec ab Epicuro,
erudimur. Qui credimus Deum etiam in terris
egisse, et humani habitus humilitatem suscepisse ex
caussa humanae salutis, longe sumus a sententia eorum
qui nolunt Deum curare quidquam. Inde venit ad
haereticos quoque definitio ejusmodi: Si Deus irascitur,
et aemulatur, et extollitur, et exacerbatur; ergo
et corrumpetur, ergo et morietur. Bene autem quod
Christianorum est, etiam mortuum Deum credere, et
tamen viventem in aevo aevorum. Stultissimi, qui de
humanis divina praejudicant, ut quoniam in homine
corruptoriae conditionis habentur hujusmodi
passiones, idcirco et in Deo ejusdem status existimentur.
Discerne substantias, et suos eis distribue
sensus, tam diversos, quam substantiae exigunt, licet
<pb n="0303C"/>
vocabulis communicare videantur. Nam et dexteram,
et oculos ostendunt: quam
<pb n="0304C"/>
semotam a judicariis sensibus, et in suo statu puram
nolunt Marcionitae in eodem Deo agnoscere,
pluentem super bonos et malos, et solem suum oriri
facientem super justos et injustos <note>(Matth., V. 45)</note>:
quod alius Deus omnino non praestat. Nam etsi hoc
quoque testimonium Christi in Creatorem Marcion de
Evangelio eradere ausus est, sed ipse mundus inscriptus
est, et omni a conscientia legitur; et
erit haec ipsa patientia creatoris in judicium
Marcionis: illa patientia, quae exspectat poenitentiam
potius peccatoris, quam mortem; et mavult misericordiam,
quam sacrificium <note>(Os., VI, 6)</note>; avertens
jam destinatum exitium Ninivitis, et largiens spatium
vitae Ezechiae lacrymis, et restituens statum regni
Babylonis tyranno poenitentiam functo. Illam
<pb n="0305A"/>
dico misericordiam, quae et filium Saulis moriturum
ex devotione populo concessit: et David, delicta in
domum Uriae confessum, venia liberavit: et ipsum
Israel toties restituit, quoties judicavit; toties refovit,
quoties et increpuit. Non solum igitur judicem
aspiciens, convertere et ad optimi exempla. Notans
 cum ulciscitur, considera cum indulget.
Repende austeritati lenitatem: cum utrumque conveneris
in Creatore, invenies in eo et illud, propter
quod alterum Deum credis. Veni denique ad inspectationem
doctrinarum, disciplinarum, praeceptorum,
consiliorumque ejus. Dices forsitan, haec etiam humanis
legibus determinari. Sed ante Lycurgos et Solonas
omnes, Moses et Deus. Nulla posteritas non a primordiis
accipit. Tamen non a tuo Deo didicit Creator
<pb n="0305B"/>
meus praescribere: <hi>Non occides; non adulterabis;
non furaberis; non falsum testimonium dices; alienum
non concupisces; honora patrem et matrem;</hi> et: <hi>diliges
proximum tuum ut temetipsum.</hi> Ad haec innocentiae,
pudicitiae, et justitiae, et pietatis principalia consulta,
accedunt etiam humanitatis praescripta: cum
septimo quoque anno servitia libertate solvuntur <note>(Levit., XXV)</note>;
cum eodem tempore agro parcitur,
egenis cedendo locum; bovi etiam terenti vincula oris
remittuntur ad fructum praesentis laboris, quo facilius
in pecudibus praemeditata humanitas in hominum
refrigeria erudiretur.</p>
</div2>

<div2>
          <head>CAPUT XVIII.</head>
<p>Sed quae potius legis bona defendam, quam quae
haeresis concupiit, ut talionis definitionem, oculum
<pb n="0305C"/>
pro oculo, dentem pro dente, et livorem pro livore
repetentis <note>(Exod., XXI, 24)</note>? Non enim injuriae mutuo
exercendae licentiam sapit, sed in totum cohibendae
violentiae prospicit, ut quia durissimo et infideli
in Deo populo longum, vel etiam incredibile videtur
a Deo exspectare defensam, edicendam postea
per Prophetam: <hi>Mihi defensam, et ego defendam,
dicit Dominus <note>(Deuter., XXXII, 35; Rom., XII,
19)</note>
            </hi>: interim commissio injuriae metu vicis statim occursurae
repastinaretur, et licentia retributionis
prohibitio esset provocationis; ut sic improbitas
astuta cessaret, dum, secunda permissa, prima
<pb n="0306A"/>
terretur, et prima deterrita, nec secunda committitur,
qua et alias facilior timor talionis per eumdem
saporem passionis. Nihil amarius quam idipsum pati,
quod feceris aliis. Et si lex aliquid cibis detrahit, et
immunda pronuntiat animalia quae aliquando benedicta
sunt, consilium exercendae continentiae intellige,
et fraenos impositos illi gulae agnosce, quae cum panem
ederet angelorum, cucumeres et pepones Aegyptiorum
desiderabat. Agnosce simul et comitibus
gulae, libidini scilicet atque luxuriae prospectum, quae
fere ventris castigatione frigescunt. <hi>Manducaverat
enim populus et biberat, et surrexerat ludere <note>(Exod.
XXXII, 6)</note>
            </hi>. Proinde, ut et pecuniae ardor restingueretur
 ex parte, qua de victus necessitate caussatur,
pretiosorum ciborum ambitio detracta est: postremo,
<pb n="0306B"/>
ut facilius homo ad jejunandum Deo formaretur, paucis
et non gloriosis escis assuefactus, et nihil de
lautioribus esuriturus. Reprehendendus sane Creator,
quod cibos potius populo suo abstulit, quam ingratioribus
Marcionitis. Sacrificiorum quoque onera, et
operationum, et oblationum negotiosas scrupulositates
nemo reprehendat, quasi Deus talia sibi proprie desideraverit,
qui tam manifeste exclamat: <hi>Quo mihi
multitudinem sacrificiorum vestrorum? Et quis exquisivit
ista de manibus vestris <note>(Is. t. II)</note>
            </hi>? sed illam Dei industriam
sentiat, qua populum pronum in idololatriam
et transgressionem, ejusmodi officiis religioni
suae voluit adstringere, quibus superstitio saeculi agebatur,
ut ab ea avocaret illos, sibi jubens fieri quasi
desideranti, ne simulacris faciendis delinqueret.</p>
</div2>

<div2>
          <head>CAPUT XIX.</head>

<pb n="0306C"/>
<p>Sed et in ipsis commerciis vitae et conversationis
humanae domi ac foris, adusque curam vasculorum
omnifariam distinxit, ut istis legalibus disciplinis occurrentibus
ubique, ne ullo momento vacarent a
Dei respectu. Quid enim faceret beatum hominem, <hi>quam in lege Domini voluntas ejus, et in lege Domini
meditabitur die ac nocte 
 <note>(Ps. I, 2)</note>
            </hi>? Quam legem non
duritia promulgavit auctoris, sed ratio summae benignitatis,
populi potius duritiam edomantis, et rudem
obsequio fidem operosis officiis dedolantis: ut nihil
de arcanis attingam significantiis legis, spiritalis
<pb n="0307A"/>
scilicet et propheticae, in omnibus pene argumentis
figuratae. Sufficit enim in praesenti, si simpliciter hominem
Deo obligabat, ut nemo eam reprobare debeat,
nisi cui non placet Deo servire. Ad hoc beneficium,
non onus legis adjuvandum, etiam Prophetas eadem
bonitas Dei ordinavit, docentes Deo digna: <hi>Auferre
nequitias de anima, discere benefacere, exquirere
judicium, judicare pupillo, et justificare viduam,
dirigere</hi> quaestiones, fugere improborum
contactum, dimittere conflictam <hi>in integram,
dissipare scripturam injustam <note>(Is. LVIII, 1)</note>
            </hi>, <hi>infringere
panem esurienti, et tectum non habentem inducere in
domum tuam; nudum si videris, contegere, et domesticos
seminis tui non despicere: compescere linguam a
malo, et labia ne loquantur dolum <note>(Ps. XXXIII, 13)</note>
            </hi>;
<pb n="0307B"/> <hi>declinare a malo, et facere bonum; quaerere pacem, et
sectari eam; irasci et non delinquere 
 <note>(Ps. IV, 5)</note>
            </hi>, id
est, in ira non perseverare, sive saevire; <hi>non abire in
concilium impiorum, nec stare in via peccatorum, nec in
cathedra pestilentium sedere <note>(Ps. I, 1)</note>
            </hi>. Sed ubi? Vide: <hi>quam bonum et quam jucundam habitare fratres in
unum 
 <note>(Ps. CXXXII, 1)</note>
            </hi>, <hi>meditantes die ac nocte in lege
Domini; quia bonum</hi> scilicet <hi>fidere in Dominum, quam
fidere in hominem, et sperare in Dominum, quam sperare
in principes <note>(Ps. CXVII, 7--8)</note>
            </hi>. Qualis enim apud
Deum merces homini? <hi>Et erit tanquam lignum quod
plantatum est juxta exitus aquarum, quod fructum
suum dabit in tempore suo; et folium ejus non decidet,
et omnia quaecumque faciet prosperabuntur illi <note>(Ps. I, 3)</note>
            </hi>. <hi>Innocens autem et purus corde, qui non accepit in vanum
<pb n="0307C"/>
nomen Dei, et non juravit 
 ad proximum suum
in dolo, iste accipiet benedictionem a Domino, et misericordiam
a Deo salutificatore suo <note>(Ps. XXIII, 4)</note>
            </hi>. <hi>Oculi enim Domini super timentes eum, sperantes in
<pb n="0308A"/>
misericordiam ipsius, 
 ad eliberandas animas
eorum de morte,</hi> utique aeterna, <hi>et nutricandos eos in
fame <note>(Ps. XXXII, 18)</note>
            </hi>, utique vitae aeternae. <hi>Multae</hi> 
enim <hi>pressurae justorum, et ex omnibus liberabit eos
Dominus <note>(Ps. XXXIII, 19)</note>
            </hi>. <hi>Honorabilis mors in conspectu
Domini sanctorum ejus <note>(Ps. CXV, 15)</note>
            </hi>. <hi>Dominus
custodit omnia ossa eorum</hi>: <hi>unum ex ipsis non comminuetur.
Redimet Dominus animas servorum suorum <note>(Ps. XXXIII, 21-23)</note>
            </hi>.
Pauca ista de tantis scripturis
Creatoris intulimus, et nihil puto jam ad testimonium
Dei optimi deest, quod satis et praecepta
bonitatis, et promissa consignant.</p>
</div2>

<div2>
          <head>CAPUT XX.</head>
<p>Sed enim sepiae isti, quorum figura illud quoque
<pb n="0308B"/>
pisculentum de cibis Lex recusavit, ut traductionem
sui sentiunt, tenebras hinc blasphemiae intervomunt,
atque ita intentionem uniuscujusque jam proximam
dispargunt, jactitando et asseverando ea quae relucentem
bonitatem Creatoris infuscent. Sed et per istas
caligines sequemur nequitiam, et in lucem extrabemus
ingenia tenebrarum, objicientia Creatori vel
maxime fraudem illam et rapinam auri et argenti,
mandatam ab illo Hebraeis in Aegyptios. Age, infelicissime
haeretice, teipsum expostulo arbitrum:
cognosce in utramque gentem prius, et ita de auctore
praecepti judicabis. Reposcunt Aegyptii de Hebraeis
vasa aurea et argentea; contra Hebraei mutuas
petitiones instituunt, allegantes sibi quoque eorumdem
patrum nomine, ex eodem scripturae instrumento
<pb n="0308C"/>
mercedes restitui oportere illius operariae servitutis,
pro laterinis deductis, pro civitatibus et villis aedificatis.
Quid judicabis, optimi Dei elector? Hebraeos
fraudem agnoscere debere, an Aegyptios compensationem?
<pb n="0309A"/>
 Nam et aiunt ita actum per legatos utrinque;
Aegyptiorum quidem repetentium vasa, Judaeorum
vero reposcentium operas suas: et tandem vasis
istis  renuntiaverunt sibi Aegyptii. Hodie
adversus Marcionitas amplius allegant. Hebraei, negantes
compensationi satis esse quantumvis illud
auri et argenti, si sexcentorum millium operae per
tot annos vel singulis nummis diurnis aestimentur.
Quae autem pars major? repetentium vasa, an incolentium
villas et urbes? Querela ergo mare Aegyptiorum,
 an gratia Hebraeorum? Ut solo injuriarum
judicio Hebraei Aegyptios repercuterent, liberi
homines in ergastulum subacti, ut solas scapulas suas
scribae eorum apud subsellia sua ostenderet flagellorum
contumeliosa atrocitate laceratas: non paucis
<pb n="0309B"/>
lancibus et scyphis, pauciorum utique divitum
ubique, sed totis et ipsorum facultatibus, et popularium
omnium collationibus satisfaciendum Hebraeis
pronuntiasses? Igitur si bona Hebraeorum caussa,
bona jam et caussa, id est, mandatum Creatoris, qui
et Aegyptios gratos fecit nescientes, et suum populum,
in tempore expeditionis angusto, aliquo solatio tacitae
compositionis expunxit. Plane minus exigi jussit:
Hebraeis enim etiam filios Aegyptii restituere debuerant.</p>
</div2>

<div2>
          <head>CAPUT XXI.</head>
<p>Sic et in caeteris contrarietates praeceptorum ei exprobras,
ut mobili et instabili; prohibentis sabbatis
operari, et jubentis arcam circumferri per dies octo,
id est, etiam sabbato, in expugnatione civitatis Hiericho.
<pb n="0309C"/>
Nec sabbati enim inspicis legem, opera humana,
non divina prohibentem. Siquidem, <hi>Sex,</hi> inquit <note>(Exod. XX, 9, 10)</note>,
 <hi>diebus operare, et facies omnia
opera tua, septima autem die sabbati Domino
Deo tuo; non facies in ea omne opus.</hi> Quod? Utique
tuum. Consequens enim est, ut ea opera sabbato
auferret, quae sex diebus supra induxerat: tua
scilicet, id est, humana, et quotidiana. Arcam vero
circumferre, neque quotidianum opus videri potest,
neque humanum; sed et rarum, et sacrosanctum, et
ex ipso tunc Dei praecepto utique divinum. Quod et
ipse quid significaret edissererem, nisi longum
esset figuras argumentorum omnium Creatoris expandere,
quas forsitan nec admittis. Sed plus est, si
<pb n="0310A"/>
de absolutis revincamini, simplicitate veritatis, non
curiositate: sicut et nunc certa distinctio est sabbati,
humana, non divina opera prohibentis. Ideoque qui
sabbatis lignatum ierat, morti datus est: suum enim
opus fecerat, lege interdictum. Qui vero arcam sabbatis
circumtulerant, impune gesserunt: non suum
enim opus, sed Dei, ex praecepto scilicet ipsius,
administraverant.</p>
</div2>

<div2>
          <head>CAPUT XXII.</head>
<p>Proinde et similitudinem vetans fieri omnium quae
in coelo et in terra et in aquis, ostendit et caussas,
idololatriae scilicet substantiam cohibentes. Subjicit
enim: <hi>Non adorabitis, neque servietis illis.</hi> Serpentis
autem aenei effigies,. postea praecepta Mosi a
Domino, non ad idololatriae titulum pertinebat, sed
ad remediandos eos qui a serpentibus infestabantur.
<pb n="0310B"/>
Et taceo de figura remedii Sic et Cherubim et Seraphim
aurea in arcae figuratum exemplum, certe simplex
ornamentum, accommodata suggestui, longe diversas
habendo caussas ab idololatriae conditione, ob
quam similitudo prohibetur, non videntur similitudinum
prohibitarum legi refragari, non in eo similitudinis
statu deprehensa, ob quem similitudo prohibetur.
Diximus de sacrificiorum rationali institutione,
avocantis scilicet ab idolis ad Deum officia
ea, quae si rursus ejecerat, dicens <note>(Ps. I, 11)</note>: <hi>Quo mihi
multitudinem sacrificiorum vestrum?</hi> hoc ipsum voluit
intelligi, quod non sibi ea proprie exegisset: <hi>Non
enim bibam,</hi> inquit <note>(Ps. XLIX, 13)</note>, <hi>sanguinem taurorum;</hi> 
quia et alibi ait <note>(Is., XL, 28)</note>: <hi>Deus aeternus non
esuriet, nec sitiet.</hi> Nam etsi ad oblationes Abel advertit,
<pb n="0310C"/>
et holocausta Noe odoratus est libenter,
quae jucunditas sive viscerum vervecinorum, sive nidoris
ardentium victimarum? Sed animus simplex et
Deum metuens offerentium ea quae a Deo habebant,
et pabuli et suavis olentiae gratia apud Deum deputabatur,
non quae fiebant exigentis, sed illud propter
quod fiebant, ob honorem scilicet Dei. Si cliens
diviti aut regi nihil desideranti, tamen aliquid vilissimi
munusculi obtulerit, quantitas et qualitas muneris
infuscabit divitem et regem, an delectabit titulus officii?
At si cliens ei munera ultro, vel etiam dicto
ordine suo offerat, et solemnia regis observet, non
ex fide tamen, nec corde puro, nec pleno circa caetera
quoque obsequia, nonne consequens ut rex ille vel
<pb n="0311A"/>
dives exclamet: <hi>Quo mihi multitudinem munerum
tuorum? plenus sum;</hi> et: <hi>Solemnitates, et dies festos</hi>, <hi>et vestra sabbata odit anima mea</hi>.
 <hi>Vestra</hi> dicendo,
quae secundum libidinem suam, non secundum religionem
Dei celebrando, sua jam, non Dei, fecerant,
conditionalem idcirco et rationalem demonstravit recusationem
eorum quae administranda praescripserat.</p>
</div2>

<div2>
          <head>CAPUT XXIII.</head>
<p>Si vero etiam circa personas levem vultis intelligi,
cum reprobat aliquando probatos; aut improvidum,
cum probat quandoque reprobandos, quasi
judicia sua aut damnet praeterita, aut ignoret futura;
atquin nihil tam bono et judici convenit, quam pro
praesentibus meritis et rejicere et allegere. Allegitur
<pb n="0311B"/>
 Saul, sed nondum despector prophetae Samuelis.
Rejicitur Salomon, sed jam a mulieribus alienis possessus,
et idolis Moabitarum et Sidoniorum mancipatus.
Quid faceret Creator, ne a Marcionitis reprehenderetur?
 Bene adhuc agentes praedamnaret jam
propter futura delicta? sed Dei boni non erat, nondum
merentes praedamnare. Proinde peccantes nunc non
recusaret propter pristina benefacta? Sed justi judicis
non erat, rescissis jam bonis pristinis scelera
donare. Aut quis hominum sine delicto, ut eum Deus
semper allegeret, quem nunquam posset recusare?
vel quis item sine aliquo bono opere, ut eum
Deus semper recusare, quem nunquam posset allegere?
Exhibe bonum semper, et non recusabitur:
exhibe malum semper, et nunquam allegetur.
<pb n="0311C"/>
Caeterum, si idem homo, ut in utroque pro temporibus, in utroque dispungetur a Deo, et bono, et
judice, qui non levitate aut improvidentia sententias
vertit; sed censura gravissima et providentissima,
merita temporis cujusque dispensat.</p>
</div2>

<div2>
          <head>CAPUT XXIV.</head>
<p>Sic et poenitentiam apud illum prave interpretaris,
quasi proinde mobilitate vel improvidentia,
imo jam ex delicti recordatione poeniteat:
<pb n="0312A"/>
quoniam quidem dixerit <note>(I Reg. XV, 11)</note>: <hi>Poenituit
quod regem fecerim Saul;</hi> praescribens scilicet, poenitentiam
confessionem sapere mali operis alicujus vel
erroris. Porro non semper. Evenit enim in bonis
factis poenitentiae confessio, ad invidiam et exprobrationem
ejus qui beneficii ingratus exstiterit, sicut et
tunc circa personam Saulis honorandam annuntiatur
a Creatore, qui non deliquerat, cum Saulem assumit
in regnum, et Sancto Spiritu auget; optimum enim
adhuc: qualis, inquit, non erat in filiis Israelis, dignissime
allegerat, sed nec ignoraverat ita eventurum,
nemo enim te sustinebit improvidentiam adscribentem
Deo ei, quem Deum non negans, confiteris et
providum. Haec enim illi propria divinitas constat,
sed malum factum Saulis (ut dixi) onerabat poenitentiae
<pb n="0312B"/>
suae professione; quam, vacante delicto circa
Saulis allectionem, consequens est invidiosam potius
intelligi, non criminosam. Ecce, inquis, criminosam
eam animadverto circa Ninivitas, dicente scriptura
Jonae <note>(Joan. III, 10)</note>: <hi>Et poenituit Dominum de malitia
quam dixerat facturum se illis, nec fecit.</hi> Sicut et ipse
Jonas ad Dominum: <hi>Propterea praeveni profugere
in Tharsos, quia cognoveram te esse misericordem et
miserescentem, patientem, et plurimum misericordiae,
poenitentem malitiarum <note>(Joan. IV, 2)</note>
            </hi>. Bene igitur
quod praemisit optimi Dei titulum, patientissimi scilicet
super malos, et abundantissimi misericordiae
et miserationis super agnocentes et deplangentes delicta
sua, quales tunc Ninivitae. Si enim optimus qui
talis, de isto prius cessisse debebis, non competere
<pb n="0312C"/>
in talem, id est optimum, etiam malitiae concursum.
Et quia Marcion defendit arborem bonam malos
quoque fructus non licere producere <note>(Matth. VII, 48)</note>,
sed malitiam tamen nominavit, quod optimus non
capit, numquid aliqua interpretatio subest etiam
earum malitiarum intelligendarum, quae possint et
in optimum decucurrisse? Subest autem. Dicimus denique
malitiam nunc significari, non quae ad naturam
redigatur Creatoris quasi mali, sed quae ad potestatem
<pb n="0313A"/>
quasi judicis, secundum quam enuntiarit <note>(Is. XLV, 7)</note>: <hi>Ego sum qui condo mala,</hi> 
 et: <hi>Ecce ego emitto in vos
mala <note>(Jerem. XVIII, II)</note>
            </hi>, non peccatoria, sed ultoria;
quorum satis diluimus infamiam, ut congruentium
judici. Sicut autem, licet mala dicantur, non reprehendentur
in judice, nec hoc nomine suo malum judicem
ostendunt; ita et malitia haec erit intelligenda
nunc, quae ex illis malis judicariis deputata, cum ipsis
competat judici. Nam et apud Graecos interdum malitiae
pro vexationibus et laesuris, non pro malignitatibus
ponuntur, sicut et in isto articulo; atque
adeo, si ejus malitiae poenituit Creatorem, quasi creaturae
reprobandae scilicet, et deletui vindicandae.
Atqui nec ullum admissum criminosum reputabitur
Creatori, qui iniquissimam civitatem digne meritoque
<pb n="0313B"/>
decreverat abolendam. Ita, quod juste destinaverat,
non male destinans, ex justitia non ex
malitia destinarat; sed poenam ipsam malitiam
nominavit, ex malo et merito passionis ipsius.
Ergo, dices, si malitiam justitiae nomine excusas,
quia juste exitium destinarat in Ninivitas, sic quoque
culpandus est, qui justitiae, utique non poenitendae,
poenitentiam gessit. Imo nec justitiae, inquam,
poenitebit Deum, et superest jam agnoscere quid sit
poenitentia Dei. Non enim, si hominem ex recordatione
plurimum delicti, interdum et ex alicujus
boni operis ingratia poenitet, ideo et Deum proinde.
In quantum enim Deus nec malum admittit, nec bonum
damnat, in tantum nec poenitentiae boni aut mali
apud eum locus est. Nam et hoc tibi eadem scriptura
<pb n="0313C"/>
determinat, dicente Samuele Sauli <note>(I Reg. XV, 28)</note>: <hi>Discidit Dominus regnum Israel de manu tua hodie, et
dabit illud proximo tuo, optimo super te; et scindetur
Israel in duas partes, et non convertetur, neque paenitentiam
aget, quia non sicut homo est ad paenitendum.</hi> 
Haec itaque definitio in omnibus aliam formam divinae
poenitentiae statuit, quae neque ex improvidentia,
neque ex ulla boni aut mali operis damnatione reputetur,
sicut humana. Quis ergo erit mos poenitentiae
divinae? Jam relucet, si non ad humanas conditiones
eam referas. Nihil enim aliud intelligetur, quam simplex
conversio sententiae prioris, quae etiam sine
reprehensione ejus possit admitti, etiam in homine,
<pb n="0314A"/>
nedum in Deo, cujus omnis sententia caret culpa.
 Nam et in graeco sono, poenitentiae nomen non
ex delicti confessione, sed ex animi demutatione
compositum est, quam apud Deum pro rerum
variantium sese occursu fieri ostendimus.</p>
</div2>

<div2>
          <head>CAPUT XXV.</head>
<p>Jam nunc ut omnia ejusmodi expediam, ad caeteras
pusillitates, et infirmitates, et incongruentias (ut
putatis) interpretandas purgandasque pertendam.
Inclamat Deus <note>(Gen. III)</note>: <hi>Adam, ubi es?</hi> scilicet
ignorans ubi esset? et caussato nuditatis pudore, an
de arbore gustasset interrogat, scilicet incertus?
Imo nec incertus admissi, nec ignorans loci. Enimvero
oportebat conscientia peccati delitescentem,
evocatum prodire in conspectum Domini, non sola
<pb n="0314B"/>
nominis inclamatione, sed cum aliqua jam tunc admissi
suggillationem. Nec enim simplici modo, id est,
interrogatorio sono legendum est, <hi>Adam ubi es</hi>?
sed impresso et incusso, et imputativo, <hi>Adam, ubi es?</hi> 
id est, in perditione es; id est, jam hic non es; ut
et increpandi et dolendi exitus vox sit. Caeterum,
qui totum orbem comprehendit manu velut nidum,
cujus coelum thronus, et terra scabellum, nimirum
hujus oculos aliqua paradisi portio evaserat,
quo minus illi ubicumque Adam ante evocationem
viseretur, tam latens, quam de interdicta fruge sumens?
Speculatorem vineae vel horti tui lupus aut
furunculus non latet. Deum puto de sublimioribus
oculatiorem aliquid subjecti praeterire non posse.
Stulte qui tantum argumentum divinae majestatis, et
<pb n="0314C"/>
humanae instructionis, naso agis. Interrogabat
Deus quasi incertus, ut et hinc liberi arbitrii
probans hominem, in caussa aut negationis
aut confessionis daret ei locum sponte confitendi
delictum, et hoc nomine relevandi, sicut de
Cain sciscitatur, ubinam frater ejus; quasi non jam
vociferatum a terra sanguinem Abelis audisset: sed
ut et ille haberet potestatem ex eadem arbitrii potestate
sponte negandi delicti, et hoc nomine gravandi;
atque ita nobis conderentur exempla confitendorum
potius delictorum, quam negandorum: ut jam tunc
initiaretur evangeliea doctrina <note>(Matth. XII, 37)</note>: <hi>Ex
ore tuo justificaberis</hi>, <hi>et ex ore tuo damnaberis</hi>.
<pb n="0315A"/>
Nam etsi Adam propter statum legis deditus morti
est, sed spes ei salva est, dicente Domino <note>(Gen. III,
22)</note>: <hi>Ecce Adam factus est tanquam unus ex nobis:</hi> de
futura scilicet allectione hominis in divinitatem.
Denique, quid sequitur? <hi>Et nunc, ne quando extendat
manum, et sumat de ligno vitae, et vivat in aevum.</hi> Interponens
enim <hi>et nunc,</hi> praesentis temporis verbum,
temporalem et ad praesens dilationem vitae fecisse
se ostendit. Ideoque nec maledixit ipsum Adam,
nec Evam, ut restitutionis candidatos,
ut confessione relevatos. Cain vero et maledixit,
et cupidum morte luere delictum, mori interim
vetuit, ut praeter admissum, etiam negationis ejus
oneratum. Haec erit ignorantia Dei nostri, quae ideo
simulabitur, ne delinquens homo, quid sibi agendum
<pb n="0315B"/>
sit, ignoret. Sed ad Sodomam et Gomorrham
descendens: <hi>Videbo,</hi> ait <note>(Gen., XVIII, 21)</note>, <hi>si secundum
clamorem pervenientem ad me consumment</hi>, <hi>si
vero non, ut agnoscam.</hi> Et hic, videlicet, ex ignorantia
incertus et scire cupidus? an hic sonus pronuntiationis
necessarius, non dubitativum, sed comminativum
exprimens sensum sub sciscitationis obtentu?
Quod si descensum quoque Dei irrides, quasi aliter
non potuerit perficere judicium, nisi descendisset;
vide ne tuum aeque Deum pulses. Nam et ille descendit,
ut quod vellet, efficeret.</p>
</div2>

<div2>
          <head>CAPUT XXVI.</head>
<p>Sed et jurat Deus. Numquid forte per Deum Marcionis?
Imo, inquit, quod multo vanius, per semetipsum.
Quid velles faceret, si alius Deus
<pb n="0315C"/>
non erat in conscientia ejus, hoc cum maxime jurantis
 alium absque se omnino non esse? Igitur
pejerantem deprehendis, an vane dejerantem? Sed
non potest videri pejerasse, qui alium esse non scivit,
ut dicitis. Quod enim scit, hoc dejerans vere, non pejeravit.
Sed nec vane dejerat, alium Deum non esse.
Tunc enim vane dejeraret, si non fuissent qui alios
deos crederent, tunc quidem simulacrorum cultores,
nunc vero et haeretici. Jurat igitur per semetipsum,
ut vel juranti Deo credas alium Deum omnino non
esse. Hoc ut Deus faceret, tu quoque Marcion coegisti:
<pb n="0316A"/>
jam tunc enim providebaris. Proinde, si et in
promissionibus aut comminationibus jurat, fidem in
primordiis arduam extorquens, nihil Deo indignum
est, quod efficit Deo credere. Satis et tunc pusillus
Deus in ipsa etiam ferocia sua, cum ob vituli consecrationem
efferatus in populum, de famulo suo postulat
Moyse <note>(Exod., XXXII, 10)</note>: <hi>Sine me, et indignatus
ira disperdam illos, et faciam te in nationem
magnam.</hi> Unde meliorem soletis affirmare Moysen Deo
suo, deprecatorem, imo et prohibitorem irae. <hi>Non
facies enim,</hi> inquit, <hi>istud, aut et me una cum eis
impende.</hi> Miserandi vos quoque cum populo, qui
Christum non agnoscitis in persona Mosi figuratum,
Patris deprecatorem, et oblatorem animae suae pro
populi salute. Sed sufficit, si et Moysi proprie donatus
<pb n="0316B"/>
est populus ad praesens. Quod ut famulus postulare
posset a Domino, id Dominus a se postulavit. Ad hoc
enim famulo dixit: <hi>Sine me, et disperdam illos,</hi> ut
ille postulando, et semetipsum offerendo non sineret;
atque ita disceres, quantum liceat fideli et prophetae
apud Deum.</p>
</div2>

<div2>
          <head>CAPUT XXVII.</head>
<p>Jam nunc ut et caetera compendio absolvam, quaecunque
adhuc ut pusilla et infirma et indigna colligitis
ad destructionem Creatoris, simplici et certa ratione
proponam: Deum non potuisse humanos congressus
inire, nisi humanos et sensus et affectus suscepisset,
per quos vim majestatis suae, intolerabilem
utique humanae mediocritati, humilitate temperaret,
sibi quidem indigna, homini autem necessaria; et ita
<pb n="0316C"/>
jam Deo digna, quia nihil tam dignum Deo, quam
salus hominis. De isto pluribus retractarem, si cum
ethnicis agerem; quanquam et cum haereticis non
multo diversa congressio stet. Quatenus et ipsi
Deum in figura et in reliquo ordine humanae conditionis
deversatum jam credidistis, non exigetis utique
diutius persuaderi Deum conformasse semetipsum
humanitati, sed de vestra fide revincimini. Si enim
Deus, et quidem sublimior, tanta humilitate fastigium
majestatis suae stravit, ut etiam morti subjiceret,
et morti crucis; cur non putetis nostro
<pb n="0317A"/>
quoque Deo aliquas pusillitates congruisse, tolerabiliores
tamen judaicis contumeliis et patibulis et sepulcris?
An hae sunt pusillitates, quae jam praejudicare
debebunt Christum, humanis passionibus
objectum, ejus Dei esse, cui humanitates exprobrantur
a vobis? Nam et profitemur Christum semper
egisse in Dei Patris nomine; ipsum ab initio conversatum;
ipsum congressum cum Patriarchis et Prophetis,
Filium Creatoris, Sermonem ejus, quem ex semetipso
proferendo filium fecit, et exinde omni dispositioni
suae voluntatique praefecit; diminuens illum modico
citra angelos, sicut apud David scriptum
est <note>(Ps. VIII, 6)</note>: qua diminutione in haec quoque
dispositus est a Patre, quae ut humana reprehenditis,
ediscens jam inde a primordio, jam inde hominem,
<pb n="0317B"/>
quod erat futurus in fine. Ille est qui descendit; ille,
qui interrogat; ille, qui postulat; ille, qui jurat. Caeterum,
Patrem nemini visum, etiam commune
testabitur evangelium, dicente <note>(Matth., XI, 27)</note> Christo: <hi>Nemo cognovit Patrem nisi Filius;</hi> 
 ipse enim et
Veteri Testamento pronuntiarat <note>(Exod., XXXIII, 20)</note>: <hi>Deum nemo videbit, et vivet;</hi> 
 Patrem invisibilem determinans,
in cujus auctoritate et nomine ipse erat
Deus, qui videbatur Dei Filius. Sed et penes nos
Christus in persona Christi accipitur, quia et hoc
modo noster est. Igitur quaecunque exigitis Deo digna,
habebuntur in Patre invisibili incongressibilique
et placido, et (ut ita dixerim) philosophorum Deo.
Quaecunque autem ut indigna reprehenditis, deputabuntur
in Filio, et viso, et audito, et congresso, arbitro
<pb n="0317C"/>
Patris et ministro, miscente in semetipso hominem
et Deum; in virtutibus, Deum; in pusillitatibus,
hominem; ut tantum homini conferat, quantum Deo
detrahit: totum denique Dei mei penes vos dedecus,
sacramentum est humanae salutis. Conversabatur
Deus, ut homo divine agere doceretur. Ex aequo
agebat Deus cum homine, ut homo ex aequo agere
cum Deo posset. Deus pusillus inventus est, ut homo
maximus fieret. Qui talem Deum dedignaris, nescio
an ex fide credas Deum crucifixum. Quanta itaque
perversitas vestra erga utrumque ordinem Creatoris?
Judicem eum designatis, et severitatem judicis secundum
merita caussarum congruentem pro saevitia
<pb n="0318A"/>
exprobratis. Deum optimum exigitis, et lenitatem ejus
benignitati congruentem, pro captu mediocritatis humanae
dejectius conversatam, ut pusillitatem depretiatis.
Nec magnus vobis placet, nec modicus; nec
judex, nec amicus. Quid, si nunc eadem et in vestro
deprehendantur? Judicem quidem et illum esse
jam ostendimus in libello suo; et de judice necessarie
severum, et de severo sicut saevum, si tamen
saevum.</p>
</div2>

<div2>
          <head>CAPUT XXVIII.</head>
<p>Nunc et de pusillitatibus, et malignitatibus, caeterisque
notis, et ipse adversus Marcionem antitheses
aemulas faciam. Si ignoravit Deus meus esse alium
super se, etiam tuus omnino non scivit esse alium
infra se. Quod enim ait Heraclitus ille tenebrosus,
<pb n="0318B"/>
eadem via sursum et deorsum. Denique si non ignorasset,
et ab initio ei occurrisset. Delictum et mortem,
et ipsum auctorem delicti diabolum, et omne malum,
quod Deus meus passus est esse; hoc et tuus,
qui illum pati passus est. Mutavit sententias suas
Deus noster. Proinde qua et vester. Qui enim genus
humanum tam sero respexit, eam sententiam mutavit,
qua tanto aevo non respexit. Poenituit in aliquo
Deum nostrum. Sed et vestrum. Eo enim quod tandem
animadvertit ad hominis salutem, poenitentiam
dissimulationis pristinae fecit, debitam malo facto.
Porro malum factum deputabitur negligentia salutis
humanae, nonnisi per poenitentiam emendata apud
Deum vestrum. Mandavit fraudem Deus noster; sed
auri et argenti. Quanto autem homo pretiosior auro et
<pb n="0318C"/>
argento, tanto fraudulentior Deus vester, qui hominem
Domino et factori suo eripit. Oculum pro oculo
reposcit Deus noster; sed et vester vicem prohibens,
iterabilem magis injuriam facit. Quis enim non rursus
percutiet, non repercussus? Nesciit Deus
noster quales allegeret? Ergo nec vester Judam traditorem
 adlegisset, si praescisset. Sic et mentitum
alicubi dicis Creatorem: longe majus mendacium est
in tuo Christo, cujus corpus non fuit verum. Multos
saevitia Dei mei absumpsit? Tuus quoque Deus, quos
salvos non facit, utique in exitium disponit. Deus
meus aliquem jussit occidi? Tuus semetipsum
voluit interfici; non minus homicida in semetipsum,
<pb n="0319A"/>
quam in eum a quo vellet occidi, Multos autem
occidisse Deum ejus probabo Marcioni. Nam fecit
homicidam, utique periturum, nisi si populus nihil
deliquit in Christum. Sed expedita virtus veritatis
paucis amat. Multa mendacio erunt necessaria.</p>
</div2>

<div2>
          <head>CAPUT XXIX.</head>
<p>Caeterum, ipsas quoque antitheses Marcionis cominus
caecidissem, si operosiore destructione earum
egeret defensio Creatoris tam boni quam et judicis,
secundum utriusque partis et exempla congruentia
Deo, ut ostendimus. Quod si utraque pars bonitatis
atque justitiae dignam plenitudinem divinitatis
efficiunt omnia potentis, compendio interim possum
antitheses retudisse, gestientes ex qualitatibus
ingeniorum sive legum sive virtutum discernere,
<pb n="0319B"/>
atque ita alienare Christum a Creatore, ut optimum
a judice, et mitem a fero, et salutarem ab exitioso.
Magis enim eos conjungunt, quos in eis diversitatibus
ponunt quae Deo congruunt. Aufer titulum Marcionis
 et intentionem atque propositum operis ipsius,
et nihil aliud praestat quam demonstrationem
ejusdem Dei optimi et judicis: quia haec duo in solum
Deum competunt. Nam et ipsum studium in eis
exemplis opponendi Christum Creatori, ad unitatem
<pb n="0320A"/>
magis spectat. Adeo enim ipsa et una erat substantia
divinitatibus, bona et severa, et eisdem exemplis
et in similibus argumentis, ut bonitatem suam voluerit
ostendere, in quibus praemiserat severitatem. Quia
nec mirum erit diversitas temporalis, si postea
Deus mitior pro rebus edomitis, qui retro austerior
pro indomitis. Ita per antitheseis facilius ostendi potest
ordo Creatoris a Christo reformatus et repercussus,
et redditus potius quam exclusus, cum
praesertim Deum tuum ab omni motu amariore secernas,
utique et ab aemulatione Creatoris scilicet. Nam
si ita est, quomodo eum antitheses singulas species
Creatoris aemulatum demonstrant, agnoscam igitur et
in hoc per illas Deum meum zelotem, qui res suas
arbustiores in primordiis bona et rationali aemulatione
<pb n="0320B"/>
maturitatis praecuraverit suo jure. Cujus antitheses
etiam ipse mundus ejus agnoscet, ex contrarietatibus
elementorum, summa tamen ratione modulatus.
Quamobrem, inconsiderantissime Marcion,
alium Deum lucis ostendisse debueras, alium vero
tenebrarum, quo facilius alium bonitatis, alium severitatis
persuasisses. Caeterum ejus erit antithesis, cujus
est et in mundo.</p>
</div2>
      </div1>

<div1>
        <head>LIBER TERTIUS.</head>
<div2>
          <head>ARGUMENTUM.</head>
<div3>
            <head>I. </head>
            <p>
 <hi>Librum hunc tertium adversus Marcionem scripturus</hi> 
<pb n="0319D"/>DE CHRISTO, <hi>imprimis Christum non alterius
Dei intelligendum, quam Creatoris, praescribit, tum
quod praecedentibus libris determinatum sit, alium
Deum non credendum quam Creatorem; tum quod
probetur apostolicarum et haereticarum ecclesiarum
recensu, nullam mentionem alterius Dei aut Christi
agitatam ante scandalum Marcionis.</hi> </p>
          </div3>
<div3>
            <head>II.</head>
            <p>
 <hi>Deinde suspectum esse, quod tam subito venerit
Christus Marcionis, antequam Pater de Filio testaretur,
mittens de misso.</hi> </p>
          </div3>
<div3>
            <head>III.</head>
            <p>
 <hi>Neque vero sufficere, quod se Filium Dei probaturus
esset per documenta virtutum; tum quod temerariam
signorum fidem ipse Christus ostendat, etiam apud
pseudoprophetas facillimam, tum quod Creator jam
<pb n="0320D"/>
ante illum, et per famulos suos virtutes sit operatus.</hi> </p>
          </div3>
<div3>
            <head>IV.</head>
            <p>
 <hi>Si autem post Creatorem, illum emendaturus, revelatus
sit Christus Marcionis; debuisse non ante, sed
post Christum Creatoris revelari, uti etiam illum
emendaret.</hi> </p>
          </div3>
<div3>
            <head>V.</head>
            <p>
 <hi>Jam vero Scripturis probaturus Christum Creatoris
fuisse, cujus Scripturae ab eo adimpletae sint, praefatur,
duas caussas eloquii prophetici adversariis agnoscendas;
unam, qua futura interdum pro jam transactis
annuntiantur; aliam, qua pleraque figurate
portenduntur.</hi> </p>
          </div3>
<div3>
            <head>VI.</head>
            <p>
 <hi>Itaque Judaïcum errorem pro Marcionitis non facere,
qui Christum Creatoris, tanquam extraneum interfecerint;
utpote quos illum ignoraturos, Scripturis
<pb n="0321A"/>
praedictum sit; idque, quatenus solum hominem arbitrabantur.</hi> </p>
          </div3>
<div3>
            <head>VII.</head>
            <p>
 <hi>Convinci autem utrosque duobus Christi adventibus,
duplici a prophetis habitu demonstratos; quorum
priorem, obscuriorem et indigniorem, intelligere
et credere non potuerunt.</hi> </p>
          </div3>
<div3>
            <head>VIII.</head>
            <p>
 <hi>Posthaec adversus Marcionitas, et alios ipsorum
errorum auctores, ab apostolo Joanne antichristos
pronuntiatos, Christum defendit vere et in carne
venisse, vel ex eo quod alioqui etiam christiani nominis
fructus, mors Christi neganda sit, et resurrectio.</hi> </p>
          </div3>
<div3>
            <head>IX.</head>
            <p>
 <hi>Neque ipsi suffragari angelos Creatoris, quasi illi
in phantasmate putativae carnis egerint apud Abraham
et Lot; et tamen vere sint congressi et pasti; quod
ad moriendum pro nobis non essent dispositi.</hi> 
<pb n="0321B"/>
</p>
          </div3>
<div3>
            <head>X. </head>
            <p>
 <hi>Si autem carnem Christus tanquam indignam aspernatus
est; dedignandam etiam illi fuisse illius imaginem,
eo quod statum sequatur similitudo.</hi> </p>
          </div3>
<div3>
            <head>XI.</head>
            <p>
 <hi>Et vero non recte Marcionem putativam in Christo
corpulentiam asseruisse, ne nativitatem ejus agnoscere
cogeretur; quia poterat etiam putativam illam
nativitatem accommodasse; quarum neutrum tamen
possit consistere, eo quod Deo magis competat veritas,
quam mendacium.</hi> </p>
          </div3>
<div3>
            <head>XII.</head>
            <p>
 <hi>Nihil etiam facere contra Christum Creatoris,
quod ab Isaia Emmanuel vocandus scribatur; quo
nomine non est editus; quia sufficit, quod significatione,
non sono, nobiscum Deus fuerit Christus.</hi> </p>
          </div3>
<div3>
            <head>XIII.</head>
            <p>
 <hi>Neque etiam per virtutem Damasci, et spolia
Samariae, et regem Assyriorum (quae Christo accommodat
<pb n="0321C"/>
Isaias) bellatorem illum portendi; sed figurari
magos Orientales, Christum in infantia auro et
thure munerantes.</hi> </p>
          </div3>
<div3>
            <head>XIV.</head>
            <p>
 <hi>Nam et alibi (in Psalmis nempe et Apocalypsi
Joannis) figurate arma bellica Christo adscribi.</hi> </p>
          </div3>
<div3>
            <head>XV.</head>
            <p>
 <hi>Prosequitur deinceps, Christi nomen non competere
Christo Marcionis; tum quod proprium sit unius,
et tamen etiam Creatoris Christus id nomen habuerit;
tum quod ungui non potuerit, qui corpus non habuit,
et proinde Christus, id est unctus, vocari nullo modo
potuit.</hi> </p>
          </div3>
<div3>
            <head>XVI.</head>
            <p>
 <hi>Multo minus nomen Jesu, quem Judaei non exspectant,
et Christo Creatoris competit, eo quod nihil
commune esse debeat Christo alterius Dei cum Christo
Creatoris.</hi> 
<pb n="0321D"/>
</p>
          </div3>
<div3>
            <head>XVII. </head>
            <p>
 <hi>Porro iisdem pene verbis, eadem, quae supra libro
adversus Judaeos, Scripturarum affert testimonia
de contemptibili Christi in passione habitu.</hi> </p>
          </div3>
<div3>
            <head>XVIII.</head>
            <p>
 <hi>Item et de exitu ejus per passionem crucis, ex
Pentateucho.</hi> </p>
          </div3>
<div3>
            <head>XIX.</head>
            <p>
 <hi>Item ex Psalmis et Prophetis.</hi> </p>
          </div3>
<div3>
            <head>XX.</head>
            <p>
 <hi>Postremo, probat Christum Creatoris vere Christum
fuisse, quod ad illum conversae sint omnes nationes
<pb n="0322A"/>
juxta praedictionem David, quae tamen neque de illo,
neque de filio ejus Salomone possit intelligi.</hi> </p>
          </div3>
<div3>
            <head>XXI.</head>
            <p>
 <hi>Etenim non Judaeorum modo, sed et nationum
vocationem ad Christum Creatoris, pluribus scripturis
praedictam esse.</hi> </p>
          </div3>
<div3>
            <head>XXII.</head>
            <p>
 <hi>Quippe cum non alterius, sed ejusdem Dei praedicatores
Apostolos, et eadem cum Christo passuros
tam ipsos, quam omnes fideles, prophetatum sit.</hi> </p>
          </div3>
<div3>
            <head>XXIII.</head>
            <p>
 <hi>Verumenimvero, quia cum Judaeis negabat
Christum venisse Marcion, ostendit exitum (sive
exitium) ipsorum, quem ob impietatem in Christum
relaturi praedicabantur, jam completum esse. Quod
vane fieret, si propter Christum Dei alterius id paterentur,
qui ab aemulis illius, nempe potestatibus Creatoris,
in crucem actus esset; neque enim potuit Creator
<pb n="0322B"/>
ulcisci, nisi suum Christum.</hi> </p>
          </div3>
<div3>
            <head>XXIV.</head>
            <p>
 <hi>Denique occasione ejus quod Marcion dicebat,
restitutam iri Judaeam a Deo suo, remittens lectorem
ad</hi> LIBRUM IV. ADVERSUS MARCIONEM <hi>de sinu
Abrahae, et ad</hi> OPUS DE SPE FIDELIUM <hi>de dicta restitutione
Judaeae, late hic etiam prosequitur millenariorum
somnium, de quo latius inter paradoxa Auctoris.</hi> 
SCRIPTURUS <hi>Tertullianus adversus opus Marcionis ex
contrarietatum oppositionibus antitheses cognominatum,
ad separationem Legis et Evangelii coactum, qua
duos Deos diversos, alterum Veteris, alterum Novi
Testamenti dividebat,</hi> 
</p>
            <p> <hi>C.</hi> I. <hi>Inprimis diversitatem praeceptorum et disciplinarum
non negans, in unum et eumdem Deum competere
demonstrat; ex eo quod ipse Deus Creator per
<pb n="0322C"/>
Prophetas suos aliam legem novam, Evangelii nempe,
orituram praedixerit pro Veteri, ac testamentum
aeternum pro temporati.</hi> </p>
</div3>
        </div2>

<div2>
          <head>CAPUT PRIMUM.</head>
<p>Secundum vestigia pristini operis, quod amissum
reformare perseveramus, jam hinc ordo de Christo,
licet ex abundanti, post decursam defensionem unicae
divinitatis. Satis etenim praejudicatum est,
Christum non alterius Dei intelligendum, quam Creatoris,
cum determinatum est, alium Deum non credendum
praeter Creatorem, quem adeo Christus praedicaverit,
et deinceps Apostoli non alterius Christum
annuntiaverint, quam ejus Dei, quem Christus praedicavit,
id est Creatoris, ut nulla mentio alterius Dei,
atque ita nec alterius Christi agitata sit ante scandalum
<pb n="0322D"/>
Marcionis. Facillime hoc probatur apostolicarum et
haereticarum ecclesiarum recensu; illic scilicet pronuntiandam
regulae interversionem, ubi posteritas invenitur,
quod etiam primo libello intexui. Sed et
nunc congressio ista seorsus Christum examinatura
eo utique proficiet, ut dum Christum probamus Creatoris,
sic quoque deus excludatur Marcionis. Decet
veritatem totis viribus uti suis, non ut laborantem.
<pb n="0323A"/>
Caeterum, in praescriptionum compendiis vincit. Sed
decretum est, ut gestientem ubique adversario occurrere,
in tantum furenti, ut facilius praesumpserit eum
venisse Christum, qui nunquam sit annuntiatus, quam
eum qui semper sit praedicatus.</p>
</div2>

<div2>
          <head>CAPUT II.</head>
<p>Hinc denique gradum consero, an debuerit tam
subito venisse. Primo, quia et ipse Dei sui Filius, hoc
enim ordinis fuerat, ut ante Pater Filium profiteretur,
quam Patrem Filius; et ante Pater de Filio testaretur,
quam Filius de Patre. Dehinc et quia
missus, praeter Filii nomen. Proinde enim praecessisse
debuerat mittentis patrocinium in testimonium missi,
quia nemo veniens ex alterius auctoritate, ipse eam
sibi ex sua affirmatione defendit, sed ab ipsa defendi
<pb n="0323B"/>
se potius exspectat, praeeunte suggestu ejus, qui
auctoritatem praestat. Caeterum, nec Filius agnoscetur,
quem nunquam Pater nuncupavit: nec missus credetur,
quem nunquam mandator designavit; nuncupaturus
Pater, et designaturus mandator, si fuisset.
Suspectum habebitur omne, quod exorbitarit a regula;
rerumque principalis gradus non sinit posterius
agnosci Patrem post Filium, et mandatorem post mandatum,
et Christum post Deum. Nihil origine sua
prius est in agnitione, quia nec in dispositione. Subito
Filius, et subito missus, et subito Christus? Atquin
nihil putem a Deo subitum, quia nihil a Deo non
dispositum. Si autem dispositum, cur et non praedicatum,
ut probari posset et dispositum ex praedicatione,
et divinum ex dispositione? Et utique tantum
<pb n="0323C"/>
opus, quod scilicet humanae saluti parabatur, vel
eatenus subitum non fuisset, qua per fidem profuturum.
In quantum enim credi habebat ut prodesset, in tantum
paraturam desiderabat, ut credi posset, substructam
fundamentis dispositionis et praedicationis;
quo ordine fides informata, merito et homini indiceretur
a Deo, et Deo exhiberetur ab homine; ex agnitione
debens credere quia posset, quae scilicet credere
didicisset ex praedicatione.</p>
</div2>

<div2>
          <head>CAPUT III.</head>
<p>Non fuit, inquis, ordo ejusmodi necessarius, quia
statim se et Filium, et missum, et Dei Christum rebus
<pb n="0324A"/>
ipsis esset probaturus per documenta virtutum. At
ego negabo, solam hanc illi speciem ad testimonium
competisse, quam et ipse postmodum exauctoravit. Siquidem
edicens <note>(Matth. XXIV, 24)</note> multos venturos,
et signa facturos, et virtutes magnas edituros, aversionem
etiam electorum, nec ideo tamen admittendos;
temerariam signorum et virtutum fidem ostendit,
ut etiam apud pseudochristos facillimarum.
Aut quale est, si inde se voluit probari, et intelligi,
et recipi (ex virtutibus dico) unde caeteros noluit,
aeque et ipsos tam subito venturos, quam a nullo
auctore praedicatos? Si quia prior eis venit, et
prior virtutum documenta signavit, idcirco, quasi
locum in balneis, ita fidem occupavit, posteris quibusque
praeripuit, vide ne ipse in conditione posteriorum
<pb n="0324B"/>
deprehendatur, posterior inventus Creatore,
ante jam cognito, et proinde virtutes ante operato,
et non aliter praefato non esse aliis credendum,
post eum scilicet. Igitur si priorem venisse, et priorem
de posteris pronuntiasse, hoc fidem cludet; praedamnatus
erit et ipse jam ab eo quod posterior
est agnitus, et solius erit auctoritas Creatoris, hoc in
posteros constituendi, qui nullo posterior esse potuit.
Jam nunc cum probaturus sim Creatorem easdem
virtutes, quas solas ad fidem Christo tuo vindicas,
interdum per famulos suos retro edidisse, interdum
per Christum suum edendas destinasse; possum et
ex hoc merito praescribere, tanto magis Christum non
ex solis virtutibus credendum fuisse, quanto illum
non alterius quam Creatoris interpretari potuissent,
<pb n="0324C"/>
ut respondentes virtutibus Creatoris, et editis per
famulos suos, et in Christum suum repromissis.
Quanquam et si alia documenta invenirentur in tuo
Christo, nova scilicet, facilius crederemus etiam nova
ejusdem esse cujus et vetera, quam cujus tantummodo
nova; egentia experimentis fidei victricis vetustatis;
ut sic quoque praedicatus venire debuerit,
tam praedicationibus propriis exstruentibus ei fidem,
quam et virtutibus; praesertim adversus Christum
Creatoris venturum, et signis et prophetis propriis
munitum; ut aemulus Christi per omnes diversitatum
species reluceret. Sed quomodo a Deo nunquam
<pb n="0325A"/>
praedicato Christus ejus praedicaretur? Hoc est
ergo quod exigit, nec Deum, nec Christum tuum
credi, quia et Deus ignotus esse non debuit, et
Christus agnosci per Deum debuit.</p>
</div2>

<div2>
          <head>CAPUT IV.</head>
<p>Dedignatus, opinor, est imitari ordinem Dei nostri,
ut displicentis, ut cum maxime revincendi. Novus
nove venire voluit; Filius ante Patris professionem, et
missus ante mandatoris auctoritatem; ut et ipsam
fidem monstrosissimam induceret, qua ante crederetur
Christum venisse, quam sciretur fuisse. Competit
mihi etiam illud retractare, cur non post Christum
venerit. Nam cum intueor dominum ejus, tanto aevo
patientissimum acerbissimi Creatoris annuntiantis
interea in homines Christum suum, quacumque id
<pb n="0325B"/>
ratione fecit, tam revelationem quam intercessionem
suam differens, eadem ratione dico illum patientiam
debuisse Creatori, in Christo quoque suo dispositiones
suas exsecuturo, ut perfecta et expleta omni operatione
aemuli Dei, et aemuli Christi, tunc et ipse proprias
dispositiones superduceret. Caeterum, poenitentia
tantae patientiae fecit, quod non in finem rerum Creatoris
perseveraverit. Vane sustinuit praedicari Christum
ejus, quem non sustinuit exhiberi? aut sine
caussa tamdiu non intercidit? Quid illum detinuit,
quidve turbavit? Atquin in utrumque commisit, post
Creatorem quidem tam tarde revelatus, ante Christum
vero ejus tam propere. Alterum vero jamdudum debuerat
traduxisse, alterum nondum; ne illum quidem
tamdiu saevientem sustinuisse; istum vero adhuc
<pb n="0325C"/>
quiescentem inquietasse, circa ambos excidens ab
optimi Dei titulo, certe varius et ipse et incertus;
tepidus scilicet in Creatorem, et calidus in Christum,
et vanus utrobique. Non magis enim compescuit
Creatorem, quam obstitit Christo. Manet et Creator,
qualis omnino est; veniet et Christus, qualis et scribitur.
Quid venit post Creatorem, quem emendare
non valuit? Quid ante Christum ejus revelatus est,
quem revocare non potuerit? Aut si emendavit Creatorem,
post illum revelatus est, ut emendanda praecederent;
ergo et Christum ejus aeque emendaturus
exspectasse debuerat, proinde et illius posterior
emendator futurus, sicut Creatoris. Aliud est, si et
ipse post illum rursus adveniet; ut primo quidem
adventu processerit adversus Creatorem, Legem et
<pb n="0325D"/>
Prophetas destruens ejus; secundo vero procedat
<pb n="0326A"/>
adversus Christum, regnum redarguens ejus. Tunc
ergo conclusurus ordinem suum, tunc si forte credendus
est; aut si jam hinc perfecta res est ejus,
vane ergo venturus est, nihil scilicet peracturus.</p>
</div2>

<div2>
          <head>CAPUT V.</head>
<p>His praeluserim quasi de gradu primo adhuc,
et quasi de longinquo. Sed et hinc jam ad certum
et cominus dimicaturus, video aliquas etiam
nunc lineas praeducendas, ad quas erit dimicandum,
ad Scripturas scilicet Creatoris. Secundum eas enim
probaturus Christum Creatoris fuisse, ut postea
Christo suo adimpletas, necesse habeo ipsarum quoque
scripturam formam, et (ut ita dixerim) naturam
demandare, ne tunc in controversiam deductae, cum
adhibentur ad caussas, et sua et caussarum defensione
<pb n="0326B"/>
commixtae, obtundant lectoris intentionem. Duas itaque
caussas prophetici eloquii allego agnoscendas abhinc
adversariis nostris: unam, qua futura interdum
pro jam transactis enuntiantur. Nam et Divinitati
competit, quaecumque decreverit, ut perfecta reputare,
quia non sit apud illam differentia temporis, apud
quam uniformem statum temporum dirigit aeternitas
ipsa, et divinationi propheticae magis familiare est
id quod prospiciat, dum prospicit, jam visum, atque ita
jam expunctum, id est, omni modo futurum demonstrare,
sicut per Isaiam <note>(Is. L. 6)</note>: <hi>Dorsum meum
posui in flagella, maxillas autem meas in palmas;
faciem meam vero non averti a sputaminibus.</hi> Sive enim
Christus jam tunc in semetipsum secundum nos, sive
prophetes de semetipso secundum Judaeos pronuntiabat,
<pb n="0326C"/>
nondum tamen factum pro jam transacto sonabat.
Alia species erit, qua pleraque figurate portenduntur
per aenigmata et allegorias et parabolas, aliter intelligenda
quam scripta sunt. Nam et montes legimus distillaturos
dulcorem <note>(Joel. III, 18)</note>; non tamen ut sapam
de petris, aut defrutum de rupibus speres: et
terram audimus lacte et melle manantem; non tamen
ut de glebis credas te unquam placentas et samias
coacturum: quia nec statim aquilicem et agricolam
os Dei repromisit, dicens <note>(Is. XLI, 19)</note>: <hi>Ponam flumina
in regione sitienti, et in solitudine cedrum et buxum.</hi> 
Sicut et praedicans de Nationum conversione: <hi>Benedicent
me bestiae agri, sirenes et filiae passerum <note>(Is. XLIII,
20)</note>
            </hi>; non utique ab hirundinum pullis et vulpeculis,
et illis monstruosis fabulosisque cantricibus fausta
<pb n="0326D"/>
omina relaturus est. Et quid ego de isto genere amplius?
<pb n="0327A"/>
cum etiam <note>(I Cor. IX, 9)</note>, <hi>haereticorum
apostolus</hi>, ipsam legem indulgentem bobus terentibus
os liberum, non de bubus, sed de nobis interpretetur:
et petram potui subministrando comitem,
Christum alleget <note>(I Cor. X, 4)</note> fuisse, docens proinde
et Galatas <note>(Gal. IV, 22)</note>, duo argumenta filiorum Abrahae
allegorice cucurrisse, et suggerens Ephesiis <note>(Eph.
V, 51)</note>, quod in primordio de homine praedicatum est,
relicturo patrem et matrem, et futuris duobus in unam
carnem, id se in Christum et Ecclesiam agnoscere.</p>
</div2>

<div2>
          <head>CAPUT VI.</head>
<p>Si satis constat de istis interim duabus proprietatibus
judaicae litteraturae; memento, lector, constitisse,
ut cum tale quid adhibuerimus, non retractetur de
forma scripturae, sed de statu caussae. Cum igitur
<pb n="0327B"/>
haeretica dementia eum Christum venisse praesumeret,
qui nunquam fuerat annuntiatus; sequebatur
ut eum Christum nondum venisse contenderet, qui
semper fuerat praedicatus: atque ita coacta est cum
judaico errore sociari, et ab eo argumentationem
sibi struere, quasi Judaei certi et ipsi alium
fuisse qui venit, non modo respuerint eum ut extraneum,
verum et interfecerint eum ut adversarium,
agnituri sine dubio et omni officio religionis prosecuturi,
si ipsorum fuisset. Scilicet nauclero illi non
quidem Rhodia lex, sed Pontica caverat, errare
Judaeos in Christum suum non licere; quando etsi
nihil tale praedicatum in illos inveniretur, vel sola
utique humana conditio deceptui obnoxia, persuasisset,
Judaeos errare potuisse, qua homines; nec statim
<pb n="0327C"/>
praejudicium sumendum de sententia eorum, quos
credibile fuerit errasse. Porro, cum et praedicatum
sit non agnituros eos Christum, ideoque etiam perempturos;
jam ergo ipse erit et ignoratus et interemptus
ab illis, in quem ita admissuri praenotabantur.
Hoc si probari exigis, non eas scripturas evolvam,
quae interemptibilem Christum edicentes, utique et
ignorabilem affirmant: nisi enim ignoratus nihil
scilicet pati posset: sed reservatis eis ad caussam
passionum, eas praedicationes in praesenti sufficiet
adhibere, quae interim ignorabilem probent Christum,
et hoc breviter, dum ostendunt omnem vim intellectus
ademptam populo a Creatore. <hi>Auferam,</hi> inquit
<pb n="0328A"/> <note>(Is. XXIX, 14)</note>,
 <hi>sapientiam sapientium illorum, et
prudentiam prudentium eorum abscondam,</hi> et <note>(Is.
VI, 10)</note>, <hi>Aure audietis, et non audietis: et oculis videbitis,
et non videbitis: Incrassatam est enim cor populi
hujus, et auribus graviter audierunt, et oculos concluserunt;
ne quando auribus audiant et oculis videant,
et corde conjiciant, et convertantur, et sanem illos.</hi> Hanc
enim obtusionem salutarium sensuum meruerant,
labiis diligentes Deum, corde autem longe absistentes
ab eo. Igitur si Christus quidem annuntiabatur a
Creatore <hi>solidante tonitruum, et <note>(Amos. IV, 13)</note> condente 
 spiritum, et annuntiante in homines Christum
suum,</hi> secundum Amos Prophetam; si omnis spes
Judaeorum, ne dicam etiam Gentium, in Christi
revelationem destinabatur, sine dubio id demonstrabantur
<pb n="0328B"/>
non agnituri, et non intellecturi, ablatis agnitionis
 et intelligentiae viribus sapientia atque prudentia,
quod annuntiabatur, id est Christum, erraturis
in eum principalibus sapientibus eorum, id est scribis,
et prudentibus eorum, id est pharisaeis; pariter
et populo auribus audituro, et non audituro, utique
Christum docentem: et oculis visuro et non visuro,
utique Christum signa facientem, secundum quod et
alibi <note>(Is. XLII, 19)</note>: <hi>Et quis caecus, nisi pueri mei?
et quis surdus, nisi qui dominatur eorum?</hi> Sed et cum
exprobrat per eumdem Isaiam <note>(Is. I, 3)</note>: <hi>Filios
generavi, et exaltavi: at illi me rejecerunt. Agnovit bos
possessorem suum, et asinus praesepe domini sui: Israel
autem me non cognovit, et populus me non intellexit.</hi> 
Nos quidem certi, Christum semper in Prophetis locutum,
<pb n="0328C"/>
spiritum scilicet Creatoris, sicut propheta testatur,
 Spiritus personae ejus <note>(Thren. IV, 20)</note>, Christus
Dominus, qui ab initio vicarius Patris in Dei nomine
et auditus sit et visus; scimus ipsius voces ejusmodi
fuisse jam tunc Israeli exprobrantis, quae in
illum commissuri praedicabantur: <hi>Dereliquistis Dominum,
et in iram provocastis Sanctum Israel <note>(Is. I, 4)</note>
            </hi>.
Si vero non in Christum, sed in ipsum potius Deum
volueris referre omnem judaicae ignorantiae de pristino
reputationem, nolens etiam retro sermonem et spiritum,
id est, Christum Creatoris despectum ab eis, et
non agnitum, sic quoque revinceris. Non negans enim
Filium et spiritumet substantiam Creatoris esse Christum
<pb n="0329A"/>
ejus, concedas necesse est, eos qui Patrem non
agnoverint, nec Filium agnoscere potuisse, per ejusdem
substantiae conditionem, cujus si plenitudo intellecta
non est, multo magis portio, certe qua plenitudinis
consors. His ita dispectis, jam apparet quomodo
et respuerint Judaei Christum, et interemerint, non
ut extraneum Christum intelligentes, sed ut suum
non agnoscentes. Qui enim extraneum intelligere
potuissent, de quo nihil unquam fuerat annuntiatum,
cum intelligere non potuissent, de quo semper fuerat
praedicatum? Id enim intelligi vel non intelligi capit,
quod habendo substantiam praedicationis, habebit
et materiam vel agnitionis, vel erroris. Quod vero materia
caret, non admittit sapientiae eventum. Et adeo
non qua alterius Dei, Christum aversati persecutique
<pb n="0329B"/>
sunt; sed qua solummodo hominem, quem planum
in signis, et aemulum in doctrinis existimabant,
ut et ipsum hominem qua suum, id est judaeum,
sed judaismi exorbitatorem et destructorem, deduxerint
in judicium, et suo jure punierint, alienum scilicet
non judicaturi. Tanto abest ut alienum <hi>Christum
intellexisse videantur,</hi> qui nec hominem ejus ut alienum
judicaverunt.</p>
</div2>

<div2>
          <head>CAPUT VII.</head>
<p>Discat nunc haereticus ex abundanti cum ipso licebit
Judaeo, rationem quoque errorum ejus, a quo ducatum
mutuatus, in hac argumentatione, caecus a caeco
in eamdem decidit foveam. Duos dicimus Christi
habitus, a Prophetis demonstratos, totidem adventus
ejus praenotasse: unum in humilitate, utique primum;
<pb n="0329C"/>
cum <hi>
              <note>(Is. XLIII, 7 et seq.)</note> tanquam ovis ad victimam
deduci habeat, et tanquam agnus ante tondentem sine
voce, ita non aperiens os suum; nec adspectu
quidem honestus. Annuntiavimus enim,</hi> inquit, <hi>de
illo; sicut puerulus, sicut radix in terra sitienti; et non
est species ejus, neque gloria. Et vidimus eum, et non
habebat speciem, neque decorem; sed species ejus inhonorata,
deficiens citra filios hominum; homo in plagit,
et sciens ferre infirmitatem, ut <note>(Is. LIII, 14)</note> positus
<pb n="0330A"/>
a Patre in lapidem offensionis et petram scandali; minoratus <note>(Ps. VIII, 6)</note> 
 ab eo modicum citra angelos;
vermem se</hi> pronuntians <note>(Ps. XXI, 6)</note>, <hi>et non hominem;
ignominiam hominis, et nullificamen populi.</hi> Quae ignobilitatis
argumenta primo adventui competunt, sicut
sublimitatis secundo; cum fiet jam non lapis offensionis,
nec petra scandali; sed lapis summus angularis,
post reprobationem assumptus, et sublimatus
in consummationem templi, Ecclesiae scilicet; et
petra sane illa, apud Danielem <note>(c. II)</note>, de monte praecisa,
quae imaginem saecularium regnorum comminuet
et conteret. De quo secundo adventu idem prophetes <hi>(Dan, VII, 13)</hi>:
 <hi>Et ecce cum nubibus coeli tanquam
filius hominis veniens, venit usque ad veterem dierum,
et aderat in conspectu ejus: et qui assistebant,
<pb n="0330B"/>
adduxerunt illum, et data est ei potestas regia, et omnes
nationes terrae secundum genera, et omnis gloria famulabunda;
et potestas ejus usque in aevum, quae non auferetur;
et regnum ejus, quod non vitabitur.</hi> Tunc
scilicet habiturus et speciem honorabilem, et decorem
indeficientem supra filios hominum. <hi>Tempestivus
enim,</hi> inquit <note>(Ps. XLIV, 3)</note>, <hi>decore citra filios hominum;
effusa est gratia in labiis tuis: propterea benedixit
te Deus in aevum. Accingere ensem super femur
tuum, potens, tempestivitate tua et pulchritudine tua;</hi> 
cum et Pater, posteaquam <hi>
              <note>(Ps. VIII, 6)</note> diminuit
eum modicum quid citra angelos, gloria et honore coronabit
illum, et subjiciet omnia sub pedibus ejus.</hi> 
Tunc et <hi>
              <note>(Zach. XII, 10)</note> cognoscent eum, qui compugerunt;</hi> 
et caedent pectora sua tribus ad tribum; utique
<pb n="0330C"/>
quod retro non agnoverunt cum in humilitate
conditionis humanae constitutum. <hi>Et homo est,</hi> inquit
Hieremias <note>(Jerem. XVII, 9)</note>; <hi>et quis cognoscet illum?</hi> 
quia et, <hi>Nativitatem ejus,</hi> inquit Isaias <note>(Is. LIII,
8)</note>, <hi>quis enarrabit?</hi> Sic et apud Zachariam <note>(Zach. III)</note>,
in persona Jesu, imo et in ipsius hominis sacramento
verus summus sacerdos Patris Christus Jesus,
duplici habitu in duos adventus deliniatur. Primo,
sordidis indutus, id est, carnis passibilis et mortalis
<pb n="0331A"/>
indignitate, cum et diabolus adversabatur ei, auctor
scilicet Judae traditoris, ne dicam etiam post baptisma
tentator. Dehinc <note>(Zach. III, 5)</note>, despoliatus pristinas
sordes, et exornatus podere, et mitra, et cidari
munda, id est, secundi adventus gloria et honore. Si
enim <note>(Levit. XVI)</note> et duorum hircorum qui jejunio
offerebantur faciam interpretationem, nonne et illi
utrumque ordinem Christi figurant? Pares quidem atque
consimiles propter eumdem Dominum conspectum,
quia non in alia venturus est forma, ut qui
agnosci habeat, a quibus et laesus est. Alter autem
eorum circumdatus coccino, maledictus, et consputatus,
et convulsus, et compunctus a populo
extra civitatem abjiciebatur in perditionem,
manifestis notatus insignibus dominicae passionis.
<pb n="0331B"/>
Alter vero pro delictis oblatus, et sacerdotibus templi
in pabulum datus, secundae repraesentationis argumenta
signabat, qua, delictis omnibus expiatis, sacerdotes
templi spiritalis, id est Ecclesiae, dominicae
gratiae quasi visceratione quadam fruerentur, jejunantibus
caeteris a salute. Igitur, quoniam primus adventus,
et plurimum figuris obscuratus, et omni inhonestate
prostratus canebatur; secundus vero et manifestus,
et Deo condignus; idcirco, quem facile et
intelligere et credere potuerunt, eum solum intuentes,
id est secundum, qui est in honore et gloria,
non immerito decepti sunt circa obscuriorem,
certe indigniorem, id est primum. Atque ita in
hodiernum negant venisse Christum suum, quia non
in sublimitate venerit, dum ignorant etiam in humilitate
<pb n="0331C"/>
fuisse venturum.</p>
</div2>

<div2>
          <head>CAPUT VIII.</head>
<p>Desinat nunc haereticus a Judaeo, aspis (quod aiunt)
a vipera mutuari venenum; evomat jam hinc proprii
ingenii virus, phantasma vindicans Christum.
Nisi quod et ista sententia alios habebit auctores,
praecoquos et abortivos  quodammodo Marcionitas,
quos apostolus Joannes <note>(Joan. II, 4)</note> antichristos
pronuntiavit, negantes Christum in carne venisse; et
tamen non ut alterius Dei jus constituerent, quia et
de isto notati fuissent; sed quoniam incredibile
praesumpserant Deum carnem. Quo magis antichristus
Marcion sibi eam rapuit praesumptionem; aptior
scilicet ad renuendam corporalem substantiam Christi,
qui ipsum Deum ejus nec auctorem carnis induxerat,
<pb n="0331D"/>
nec resuscitatorem: optimum videlicet, et in
isto diversissimum a mendaciis et fallaciis creatoris.
Et ideo Christus ejus ne mentiretur, ne falleret,
<pb n="0332A"/>
et hoc modo creatoris forsitan deputaretur, non erat
quod videbatur, et quod erat mentiebatur; caro, nec
caro; homo, nec homo: proinde Deus Christus, nec
Deus. Cur enim non etiam Dei phantasma portaverit?
An credam ei de interiore substantia, qui sit de exteriore
frustratus? Quomodo verax habebitur in occulto,
tam fallax repertus in aperto? Quomodo autem
in semetipso veritatem spiritus fallacia carnis confundens,
negatam ab Apostolo <note>(II Cor. VI, 14)</note> lucis, id
est veritatis, et fallaciae, id est tenebrarum, commisit
communicationem? Jam nunc, cum mendacium
deprehenditur Christi caro, sequitur ut et omnia
quae per carnem Christi gesta sunt, mendacio gesta
sint, congressus, contactus, convictus, ipsae
quoque virtutes. Si enim tangendo aliquem liberavit
<pb n="0332B"/>
a vitio, vel tactus ab aliquo; quod corporaliter actum
est, non potest vere actum credi sine corporis
ipsius veritate. Nihil solidum ab inani, nihil plenum a
vacuo perfici licuit. Putativus habitus, putativus actus:
imaginarius operator, imaginariae operae. Sic
nec passiones Christi ejus fidem merebuntur: nihil
enim passus est, qui non vere est passus. Vere autem
pati, phantasma non potuit. Eversum est igitur
totum Dei opus. Totum christiani nominis et pondus
et fructus, mors Christi negatur, quam tam impresse
Apostolus demandat, utique veram, summum eam
fundamentum Evangelii constituens, et salutis nostrae,
et praedicationis suae: <hi>Tradidi enim,</hi> inquit <note>(I Cor. XV, 3, 4)</note>,
 <hi>vobis in primis, quod Christus mortuus
sit pro peccatis nostris, et quod sepultus sit, et
<pb n="0332C"/>
quod resurrexerit tertia die.</hi> Porro, si caro ejus negatur,
quomodo mors ejus asseveratur, quae propria
carnis est passio per mortem devertentis in terram,
de qua est sumpta secundum legem sui auctoris?
Negata vero morte, dum caro negatur, nec de resurrectione
constabit. Eadem enim ratione non resurrexit,
qua mortuus non est, non habendo substantiam
scilicet carnis; cujus sicut et mors, ita et
resurrectio est <note>(I Cor. XV, 13)</note>. Proinde resurrectione
Christi infirmata, etiam nostra subversa est.
Nec ea enim valebit, propter quam Christus venit, si
Christus non resurrexit. Nam sicut illi, qui dicebant
resurrectionem mortuorum non esse, revincuntur
ab Apostolo ex resurrectione Christi; ita, resurrectione
Christi non consistente, aufertur et mortuorum
<pb n="0332D"/>
resurrectio, atque ita inanis est fides nostra,
inanis est praedicatio Apostolorum, inveniuntur autem
etiam falsi testes Dei, quod testimonium dixerint
<pb n="0333A"/>
quasi resuscitaverit Christum, quem non resuscitavit,
et sumus adhuc in delictis, et, qui in Christo
dormierunt, perierunt, sane resurrecturi, sed phantasmate
forsitan, sicut et Christus.</p>
</div2>

<div2>
          <head>CAPUT IX.</head>
<p>In ista quaestione, qui putaveris opponendos esse
nobis angelos Creatoris, quasi et illi in phantasmate
putativae utique carnis egerint apud Abraham et
Loth, et tamen vere sint et congressi, et pasti, et operati
quod mandatum eis fuerat; primo, non admitteris
ad ejus Dei exempla, quem destruis: nam et quanto
meliorem et perfectiorem Deum inducis, tanto
non competunt illi ejus exempla, quo, nisi diversus
in totum, non erit omnino melior atque perfectior.
Dehinc scito, nec illud concedi tibi, ut putativa fuerit
<pb n="0333B"/>
in angelis caro, sed verae et solidae substantiae humanae.
Si enim difficile non fuit illi, putativae carnis
veros et sensus et actus exhibere, multo facilius habuit
veris et sensibus et actibus veram dedisse substantiam
carnis, vel qua proprius auctor et artifex
ejus. Tuus autem Deus, eo quod carnem nullam omnino
produxerit, merito fortasse phantasma ejus intulerit,
cujus non valuerat veritatem. Meus autem
Deus, qui illam de limo sumptam, in hac reformavit
qualitate, nondum ex semine conjugali, et tamen carnem
aeque potuit ex quacumque materia angelis quoque
adstruxisse carnem, qui etiam mundum ex nihilo
in tot ac talia corpora, et quidem verbo, aedificavit.
Et utique si Deus tuus veram quandoque substantiam
angelorum hominibus pollicetur: <hi>Erunt enim,</hi> inquit
<pb n="0333C"/> <note>(Luc. XX, 36)</note>,
 <hi>sicut angeli;</hi> cur non et Deus meus
veram substantiam hominum angelis accommodarit,
unde unde sumptam? Quia nec tu mihi respondebis,
unde illa apud te angelica sumatur, sufficit
mihi hoc definire, quod Deo congruit; veritatem scilicet
ejus rei, quam tribus testibus sensibus objecit,
visui, tactui, auditui. Difficilius Deo mentiri, quam
carnis veritatem unde unde producere, licet non
natae. Caeterum, et aliis haereticis definientibus
carnem illam in angelis ex carne nasci debuisse, si
vere fuisset humana, certa ratione respondemus, qua
et humana vere fuerit, et innata: humana vere, propter
Dei veritatem, a mendacio et fallacia extranei,
<pb n="0334A"/>
et quia non possent humanitus tractari ab hominibus,
nisi in substantia humana; innata autem, quia
solus Christus in carnem ex carne nasci habebat, ut
nativitatem nostram nativitate sua reformaret,
atque ita etiam mortem nostram morte sua dissolveret,
resurgendo in carne, in qua natus est, ut et mori
posset. Ideoque et ipse cum angelis tunc apud Abraham
in veritate quidem carnis apparuit, sed nondum
natae; quia nondum moriturae; sed et discentis
jam inter homines conversari. Quo magis angeli, neque
ad moriendum pro nobis dispositi, brevem carnis
commeatum non debuerunt nascendo sumpsisse,
quia nec moriendo deposituri eam fuerant,
sed unde unde sumptam, et quoquo modo
omnino dimissam, mentiti eam tamen non sunt. Si
<pb n="0334B"/>
Creator <hi>facit angelos spiritus, et apparitores suos ignem
flagrantem <note>(Ps. CIII, 4)</note>
            </hi>, tam vere spiritus quam
et ignem; idem illos vere fecit et carnem: ut nunc
recordemur, et haereticis renuntiemus, ejus esse
promissum, homines in angelos reformandi quandoque,
qui angelos in homines formarit aliquando.</p>
</div2>

<div2>
          <head>CAPUT X.</head>
<p>Igitur non admissus ad consortium exemplorum
Creatoris, ut alienorum et suas habentium caussas, velim
edas et ipse consilium Dei tui, quo Christum
suum non in veritate carnis exhibuit. Si aspernatus
est illam, ut terrenam, et, ut dicitis, stercoribus infersam,
cur non et simulacrum ejus proinde despexit?
Nullius enim dedignandae rei imago dignanda
est: sequitur statum similitudo. Sed quomodo
<pb n="0334C"/>
inter homines conversaretur, nisi per imaginem substantiae
humanae? Cur ergo non potius per veritatem,
ut vere conversaretur, si necesse habebat conversari?
quanto dignius necessitas fidem, quam stropham
administrasset? Satis miserum Deum instituis,
hoc ipso, quod Christum suum non potuit exhibere,
nisi in indignae rei effigie, et quidem alienae. Aliquantis
enim indignis conveniet uti, si nostris;
sicut alienis non congruet uti, licet dignis. Cur enim
non in aliqua alia digniore substantia venit, et in primis
sua, ne et indigna et aliena videretur eguisse?
Si Creator meus per rubum quoque et ignem, idem
postea per nubem et globum cum homine congressus
<pb n="0335A"/>
est, et elementorum corporibus in repraesentationibus
sui usus est, satis haec exempla divinae potestatis
ostendunt, Deum non eguisse aut falsae, aut
etiam verae carnis paratura. Caeterum, si ad certum
spectamus, nulla substantia digna est quam
Deus inducat. Quodcumque induerit ipse, dignum
facit, absque mendacio tamen. Et ideo, quale
est, ut dedecus existimarit veritatem potius, quam
mendacium carnis? Atquin honoravit illam fingendo.
Quanta jam caro est, cujus phantasma necessarium
fuit Deo superiori?</p>
</div2>

<div2>
          <head>CAPUT XI.</head>
<p>Totas istas praestigias putativae in Christo corpulentiae,
Marcion illa intentione suscepit, ne
ex testimonio substantiae humanae, nativitas quoque
<pb n="0335B"/>
ejus defenderetur, atque ita Christus Creatoris
vindicaretur, ut qui nascibilis, ac per hoc,
carneus annuntiaretur. Stultissime et hic Ponticus,
quasi non facilius crederetur caro in Deo non
nata, quam falsa, praestruentibus vel maxime fidem
istam angelis Creatoris, in carne vera conversatis,
nec tamen nata. Nam et Philumene illa magis persuasit
Apelli, caeterisque desertoribus Marcionis, ex
fide quidem Christum circumtulisse carnem; nullius
tamen nativitatis, utpote de elementis eam mutuatum.
Quod si verebatur Marcion, ne fides carnis
nativitatis quoque fidem induceret; sine dubio
qui homo videbatur, natus utique credebatur: nam
et mulier quaedam exclamaverat <note>(Luc. XI, 27)</note>: <hi>Beatus
venter qui te portavit, et ubera quae hausisti.</hi> Et
<pb n="0335C"/>
quomodo <hi>mater et fratres ejus</hi> dicti sunt <hi>foris stare <note>(Luc. VIII)</note>
            </hi>?
Et videbimus de his capitulis suo tempore.
Certe cum et ipse se filium hominis praedicaret,
natum scilicet profitebatur. Nunc ut haec omnia
ad Evangelii distulerim examinationem, tamen quod
supra statui, si omni modo natus credi habebat,
qui homo videbatur; vane nativitatis fidem consilio
imaginariae carnis expungendam putavit. Quid enim
profuit non vere fuisse, quod pro vero haberetur,
tam carnem quam nativitatem? Aut si dixeris, viderit
opinio humana, jam Deum tuum honoras fallaciae
titulo, si aliud se sciebat esse, quam quod homines
fecerat opinari. Jam tunc potuisti etiam
nativitatem putativam illi accommodasse, ne in
<pb n="0336A"/>
hanc quoque impegisses quaestionem. Nam et mulierculae
nonnunquam praegnantes sibi videntur,
aut sanguinis tributo, aut aliqua valetudine inflatae.
Et utique debuerat phantasmatis scenam
decucurrisse, ne originem carnis non desaltasset,
qui personam substantiae ipsius egisset. Plane nativitatis
mendacium recusasti, ipsam enim carnem veram
edidisti. Turpissimum scilicet Dei, etiam vera, nativitas.
Age jam, perora in illa sanctissima et reverenda
opera naturae: invehere in totum quod es:
carnis atque animae originem destrue: cloacam voca
uterum, tanti animalis, id est, hominis producendi
officinam: persequere et partus immunda et pudenda
tormenta, et ipsius exinde puerperii spurcos, auxios,
ludicros exitus. Tamen cum omnia ista
<pb n="0336B"/>
destruxeris, ut Deo indigna confirmes, non erit
indignior morte nativitas, et cruce infantia, et natura
poena, et carne damnatio. Si vera ista passus
est Christus, minus fuit nasci. Si mendacio passus
est, ut phantasma, potuit et mendacio nasci.
Summa ista Marcionis argumenta, per quae alium efficit
Christum, satis opinor, ostendimus non consistere
omnino, dum docemus magis utique competere
Deo veritatem, quam mendacium ejus habitus, in
quo Christum suum exhibuit. Si veritas fuit, caro
fuit; si caro fuit, natus est. Ea enim, quae expugnat
haec haeresis, confirmantur, cum ea, per quae expugnat,
destruuntur. Itaque si carneus habebitur, quia
natus, et natus, quia carneus; quia phantasma non
fuerit, ipse erit agnoscendus, qui in carne, et ex
<pb n="0336C"/>
nativitate venturus annuntiabatur a Creatoris prophetis,
utpote Christus Creatoris.</p>
</div2>

<div2>
          <head>CAPUT XII.</head>
<p>Provoca nunc, ut soles, ad hanc Esaiae comparationem
Christi, contendens illam in nullo convenire.
Primo enim, inquis, Christus Esaiae <note>(Is. VII, 14)</note> 
Emmanuel vocari habebit; dehinc virtutem sumere
Damasci, et spolia Samariae adversum regem Assyriorum.
Porro <note>(Is. VIII, 4)</note> iste qui venit, neque
sub ejusmodi nomine est editus, neque ulla re bellica
functus est. At ego te admonebo, uti cohaerentia
quoque utriusque capituli recognoscas. Subjuncta
est enim et interpretatio Emmanuelis, <hi>nobiscum
Deus;</hi> uti non solum sonum nominis spectes, sed et
<pb n="0337A"/>
sensum. Sonus enim hebraicus, quod est Emmanuel,
suae gentis est. Sensus autem ejus, quod est <hi>Deus nobiscum,</hi> 
 ex interpretatione communis est.
Quaere ergo, an ista vox, <hi>nobiscum Deus,</hi> quod est
Emmanuel, exinde quod Christus illuxit, agitetur
in Christo. Et puto non negabis, utpote qui et ipse
dicas, Deus-nobiscum dicitur, id est Emmanuel. Aut si
tam vanus es, ut quia penes te Nobiscum-Deus dicitur,
non Emmanuel; idcirco nolis venisse illum, cujus
proprium sit vocari Emmanuel, quasi non hoc sit et
Deus nobiscum, invenies apud Hebraeos Christianos,
imo et Marcionitas, Emmanuelem nominare, cum
volunt dicere, Nobiscum-Deus: sicut et omnis gens,
quoquo sono dixerit, Nobiscum-Deus, Emmanuelem
pronuntiabit, in sensu sonum expungens. Quod si
<pb n="0337B"/>
Emmanuel Nobiscum-Deus, Deus autem nobiscum
Christus est, qui etiam in nobis est: <hi>Quotquot</hi> enim <hi>in Christum 
 tincti estis, Christum induistis;</hi> tam
proprius est Christus in significatione nominis, quod
est Nobiscum-Deus, quam in sono nominis, quod
est Emmanuel. Atque ita constat venisse jam illum
qui praedicabatur Emmanuel; quia quod significat
Emmanuel venit, id est, Nobiscum-Deus.</p>
</div2>

<div2>
          <head>CAPUT XIII.</head>
<p>Aeque et sono nominum duceris, cum virtutem
Damasci, et spolia Samariae, et regem Assyriorum,
sic accipis, quasi bellatorem portendant Christum
Creatoris, non animadvertens quid Scriptura praemittat <note>(Is. VII, 4)</note>:
 <hi>Quoniam priusquam cognoscat 
 vocare patrem et matrem</hi>, <hi>accipiet virtutem
<pb n="0337C"/>
Damasci, et spolia Samariae, adversus regem Assyriorum.</hi> 
Ante est enim inspicias aetatis demonstrationem,
an hominem jam Christum exhibere possit,
nedum imperatorem. Scilicet vagitu ad arma esset
convocaturus infans; et signa belli, non tuba, sed
crepitacillo daturus: nec ex equo, vel de curru, vel
de muro; sed de nutricis aut gerulae suae collo sive
<pb n="0338A"/>
dorso hostem destinaturus, atque ita Damascum et
Samariam pro mamillis subacturus. Aliud etsi penes
Ponticos, barbaricae gentis infantes in praelium
erumpunt, credo ad solem uncti prius,
dehinc pannis armati, et butyro stipendiati, qui
ante norint lanceare, quam lancinare. Enimvero,
si nusquam hoc natura concedit, ante
militare quam vivere; ante virtutem Damasci sumere,
quam patris et matris vocabulum nosse; sequitur
ut figurata pronuntiatio videatur. Sed et virginem,
inquit, parere natura non patitur, et tamen
creditur prophetae. Et merito. Praestruxit enim
fidem incredibili rei, rationem edendo, quod in signo
esset futura. <hi>Propterea,</hi> inquit <note>(Is. VII, 14)</note>, <hi>dabit vobis Dominus signum: Ecce virgo concipiet in
<pb n="0338B"/>
utero, et pariet filium.</hi> 
 Signum autem a Deo,
nisi novitas aliqua monstruosa, tam dignum non
fuisset. Denique et Judaei, si quando ad nos dejiciendos
mentiri audent, quasi non virginem, sed
juvenculam concepturam et parituram Scriptura
contineat, hinc revincuntur, quod nihil signi videri
possit res quotidiana, juvenculae scilicet praegnatus
et partus. In signum ergo disposita virgo et mater
merito creditur; infans vero bellator non aeque.
Non enim et hic signi ratio versatur. Sed signo nativitatis
novae adscripto, exinde post signum, alius
ordo jam infantis edicitur, mel et butyrum manducaturi.
Nec hoc utique in signum est malitiae non
assentaturi; et hoc enim infantia est; sed accepturi
virtutem Damasci, et spolia Samariae, adversus
<pb n="0338C"/>
regem Assyriorum. Serva modum aetatis, et quaere
sensum praedicationis: imo, redde Evangelio veritatis,
quae posterior detraxisti, et tam intelligitur
prophetia, quam renuntiatur expuncta. Maneant
enim orientales illi magi, in infantia Christum
recentem auro et thure munerantes, et acceperit
infans virtutem Damasci sine praelio et armis. Nam
<pb n="0339A"/>
praeter quod omnibus notum est, Orientis virtutem,
id est vim et vires, auro et odoribus pollere solitam;
certe est Creatori virtutem caeterarum quoque
gentium aurum constituere; sicut per Zachariam <note>(Zach. XIV, 14)</note>:
 <hi>Et Judas pertendet apud Hierusalem,
et congregabit omnem valentiam populorum
per circuitum, aurum et argentum.</hi> De illo autem
tunc auri munere etiam David: <hi>Et dabitur illi ex
auro Arabiae;</hi> et rursus: <hi>Reges Arabum et Saba
munera afferent illi</hi>. Nam et magos reges
habuit fere Oriens, et Damascus Arabiae retro deputabatur,
antequam transcripta esset in Syrophoenicen,
ex distinctione Syriarum; cujus tunc virtutem
Christus accepit, accipiendo insignia ejus,
aurum scilicet et odores; spolia autem Samariae,
<pb n="0339B"/>
ipsos magos: qui cum illum cognovissent, et muneribus
honorassent, et genu posito adorassent,
quasi Deum et regem, sub testimonio indicis et ducis
stellae, spolia sunt facti Samariae, id est idololatriae,
credentes videlicet in Christum. Idololatriam
enim Samariae nomine notavit, ut ignominiosae ob
idololatriam, qua desciverat tunc a Deo, sub rege
Hieroboam. Nec hoc enim novum est Creatori figurate
uti translatione nominum, ex comparatione
criminum. Nam et archontas Sodomorum, appellat
archontas Judaeorum; et populum ipsum, populum
Gomorrhae vocat, et idem alibi: <hi>Pater,</hi> inquit <note>(Ezech.
XVI, 3)</note>, <hi>tuus Amorrhaeus, et mater tua Gethea,</hi> ob
consimilem impietatem, quos aliquando etiam suos
filios dixerat: <hi>Filios generavi, et exaltavi.</hi> Sic et
<pb n="0339C"/>
Aegyptus, nonnunquam totus orbis intelligitur apud
illum, superstitionis et maledictionis elogio. Sic
et Babylon etiam, apud Joannem nostrum, romanae
Urbis figura est; proinde magnae, et regno superbae,
et sanctorum Dei debellatricis. Hoc itaque usu, magos
quoque Samaritarum appellatione titulavit despoliatos,
quod habuerant cum Samaritis, ut diximus,
idololatriam. Adversus regem autem Assyriorum,
adversus Herodem intellige; cui utique adversati sunt
<pb n="0340A"/>
magi tunc, non renuntiando de Christo, quem intercipere
quaerebat.</p>
</div2>

<div2>
          <head>CAPUT XIV.</head>
<p>Adjuvabitur haec nostra interpretatio, dum et alibi
bellatorem existimans Christum, ob armorum quorumdam
vocabula et ejusmodi verba, ex reliquorum
quoque sensuum comparatione convinceris: <hi>Accingere,</hi> 
inquit David <note>(Ps. XLIV, 4)</note>, <hi>ense super femur.</hi> 
Sed quid supra legis de Christo? <hi>Tempestivus decore
praeter filios hominum: effusa est gratia in labiis
tuis.</hi> Rideo, si quem ad bellum ense cingebat, ei de
tempestivitate decoris, et labiorum gratia blandiebatur.
Sic item subjungens: <hi>Extende, et prosperare,
et regna;</hi> adjecit: <hi>Propter veritatem, et lenitatem, et
justitiam.</hi> Quis enim haec ense operabitur, et
<pb n="0340B"/>
non contraria potius lenitati et justitiae, dolum
et asperitatem et injustitiam, propria scilicet negotia
praeliorum? Videamus ergo, an alius sit ensis ille,
cujus alius est actus. Nam et apostolus Joannes in
Apocalypsi <note>(Apoc. I, 16)</note>, ensem describit ex ore
Dei prodeuntem, bis acutum, praeculum; quem intelligi
oportet <note>(Eph. VI, 17)</note> sermonem divinum,
bis acutum duobus Testamentis, Legis et Evangelii;
acutum sapientia, infestum diabolo; armantem nos
adversus hostes spiritales nequitiae et concupiscentiae
omnis, amputantem etiam a carissimis ob Dei nomen.
Quod si Joannem agnitum non vis, habes communem
magistrum Paulum, praecingentem lumbos
nostros veritate et lorica justitiae, et calciantem
nos praeparationem Evangelii pacis, non belli: assumere
<pb n="0340C"/>
jubentem scutum fidei, in quo possimus
omnia diaboli ignita tela extinguere; et galeam salutaris,
et gladium spiritus, <hi>quod est,</hi> inquit, <hi>Dei
sermo.</hi> Hanc et Dominus ipse machaeram venit mittere
in terram, non pacem <note>(Matth. X, 33)</note>. Si tuus
Christus est, ergo et ipse bellator est; si bellator
non est, machaeram intentans allegoricam, licuit
ergo et Christo Creatoris in Psalmo, sine bellicis rebus,
ensem sermonis Dei praecingi figurato, cui
<pb n="0341A"/>
supradicta tempestivitas congruat, et gratia labiorum;
quem tunc jam cingebatur super femur apud
David, quandoque missurus in terram. Hoc est enim
quod ait, <hi>et extende, et prosperare, et regna.</hi> Extendes
sermonem in omnem terram ad universarum
gentium vocationem; prosperaturus successu fidei,
qua est recepturus; et regnans exinde, qua mortem
resurrectione devicit. <hi>Et deducet te,</hi> inquit, <hi>mirifice
dextera tua;</hi> virtus scilicet gratiae spiritalis, qua
Christi agnitio deducitur. <hi>Sagittae tuae acutae,</hi> pervolantia
ubique praecepta, et minae, et traductiones
 cordis, compungentes et transfigentes
conscientiam quamque. <hi>Populi sub te concident,</hi> utique
adorantes. Sic bellipotens et armiger Christus Creatoris,
sic et nunc accipiens spolia, non solius Samariae,
<pb n="0341B"/>
verum et omnium gentium. Agnosce et spolia
figurata, cujus et arma allegorica didicisti. Figurate
itaque et Domino ejusmodi loquente, et Apostolo
scribente, non temere interpretationibus ejus utimur,
quarum exempla etiam adversarii admittunt: atque
ita in tantum Esaiae erit Christus qui venit, in quantum
non fuit bellator, quia non talis ab Esaia praedicatur.</p>
</div2>

<div2>
          <head>CAPUT XV.</head>
<p>De quaestione carnis, et per eam nativitatis, et
unius interim nominis <hi>Emmanuelis</hi> hucusque. De
caeteris vero nominibus, et in primis Christi, quid
pars diversa respondebit? Si proinde commune est
apud vos Christi nomen, quemadmodum et Dei, ut
sicut utriusque Dei filium Christum competat dici,
sic utrumque patrem Dominum, certe ratio huic argumentationi
<pb n="0341C"/>
refragabitur. Dei enim nomen, quasi
naturale divinitatis, potest in omnes communicari
quibus divinitas vindicatur, sicut et idolis, dicente
Apostolo <note>(I Cor. VIII, 5)</note>. <hi>Nam et sunt qui dicuntur
dii, sive in coelo, sive in terris.</hi> Christi vero nomen,
non ex natura veniens, sed ex dispositione, proprium
ejus efficitur, a quo dispositum invenitur. Nec
in communicationem alii deo subjacet, maxime aemulo,
et habenti suam dispositionem, cui et nomina
privata debebit. Quale est enim quod diversas
dispositiones duorum commentati deorum, societatem
nominum admittunt in discordiam dispositionum?
quando nulla magis probatio assisteret duorum
et aemulorum deorum, quam si in dispositione
eorum etiam diversitas nominum inveniretur. Nullus
<pb n="0341D"/>
enim status differentiarum nonnisi proprietatibus
<pb n="0342A"/>
appellationum consignatur: quibus deficientibus si
quando, tunc graeca catachresis de alieno abutendo
succurrit. Apud Deum autem deficere puto nihil
debet, nec de alieno instrui dispositiones ejus.
Quis hic Deus est, qui filio quoque suo nomina a
Creatore vindicat? non dico aliena, sed vetera et
vulgata, quae vel sic non competerent deo novo et
incognito. Quomodo denique docet, novam plagulam
non assui Veteri Testamento, nec vinum novum veteribus
utribus credi, adsutus ipse et indutus nominum
senio? Quomodo abscidit Evangelium a Lege,
tota Lege vestitus? In nomine scilicet Christi. Quis
illum prohibuit aliud vocari, aliud praedicantem,
aliunde venientem? cum propterea nec corporis susceperit
veritatem, ne Christus Creatoris crederetur?
<pb n="0342B"/>
Vane autem noluit eum se videri, quem voluit vocari:
quando, etsi vere corporeus fuisset, magis
Christus Creatoris non videretur, si non vocaretur.
At nunc substantiam respuit, cujus nomen accepit,
etiam substantiam probaturus ex nomine. Si
enim Christus unctus est, ungui utique corporis passio
est. Qui corpus non habuit, ungui omnino non
potuit: qui ungui omnino non potuit, Christus vocari
nullo modo potuit. Aliud est, si et nominis phantasma
affectavit. Sed quomodo, inquit, irreperet in
Judaeorum fidem, nisi per solenne apud eos et familiare
nomen? Inconstantem aut subdolum deum narras,
aut diffidentiae, aut malitiositatis consilium,
fallendo quid, promovere. Multo liberius atque simplicius
egerunt Pseudoprophetae, adversus Creatorem
<pb n="0342C"/>
in sui dei nomine venientes. Sed nec effectum consilii
hujus invenio, cum facilius ant suum crediderint
Christum, aut planum potius aliquem, quam alterius
dei Christum, sicut Evangelium probabit.</p>
</div2>

<div2>
          <head>CAPUT XVI.</head>
<p>Nunc si nomen Christi, ut sportulam furunculus,
captavit, cur etiam Jesus voluit appellari, non tam
exspectabili apud Judaeos nomine? Nec enim si nos
per Dei gratiam intellectum consecuti sacramentorum
ejus, hoc quoque nomen agnoscimus Christo destinatum,
ideo et Judaeis, quibus adempta est sapientia,
nota erit res. Denique ad hodiernum Christum
sperant, non Jesum; et Heliam potius interpretantur
Christum, quam Jesum. Qui ergo et in eo nomine
venit, in quo Christus non praesumebatur, potuit
<pb n="0342D"/>
in eo solo nomine venisse, quod solum praesumebatur.
<pb n="0343A"/>
Caeterum, cum duo miscuit, speratum et
insperatum, expugnatur utrumque consilium ejus.
Sive enim ideo Christus, ut interim quasi Creatoris
irreperet, obstrepit Jesus; quia non sperabatur
Jesus in Christo creatoris: sive ideo, Jesus ut alterius
haberetur, non sinit Christus; quia non alterius
sperabatur Christus, quam Creatoris. Quid horum
constare possit, ignoro. Constabit autem utrumque
in Christo Creatoris, in quo invenitur etiam Jesus.
Quomodo, inquis? Disce et hic cum partiariis erroris
tui Judaeis. Cum successor Moysi destinaretur Auses
filius Nave, transfertur certe de pristino nomine,
et incipit vocari Jesus. Certe, inquis. Hanc prius
dicimus figuram futuri fuisse. Nam quia Jesus Christus
secundum populum, quod sumus nos nati in
<pb n="0343B"/>
saeculi desertis, introducturus erat in terram promissionis,
melle et lacte manantem, id est, vitae
aeternae possessionem, qua nihil dulcius; idque non
per Moysen, id est, non per Legis disciplinam; sed
per Jesum, id est, per Evangelii gratiam provenire
habebat, circumcisis nobis petrina acie, id est
Christi praeceptis; <hi>Petra</hi> enim <hi>Christus:</hi> ideo is vir,
qui in hujus sacramenti imagines parabatur, etiam nominis
dominici inauguratus est figura, Jesus cognominatus.
Hoc nomen ipse Christus suum jam tunc esse
testatus est, cum ad Moysen loquebatur. Quis enim loquebatur,
nisi spiritus Creatoris, qui est Christus?
Cum ergo mandato diceret populo <note>(Exod., XXIII, 20)</note>: <hi>Ecce ego mitto angelum meum ante faciem tuam, qui
te custodiat in via, et introducat in terram, quam paravi
<pb n="0343C"/>
tibi: intende illi, et exaudi eum; ne inobaudieris
eum: non enim celavit 
 te, quoniam nomen meum
super illum est.</hi> Angelum quidem eum dixit, ob magnitudinem
virtutum quas erat editurus, et ob officium
Prophetae, nuntiantis scilicet divinam voluntatem;
Jesum autem, ob nominis sui futuri sacramentum.
Identidem nomen suum confirmavit, quod
ipse ei indiderat; quia non angelum, nec Ausen, sed
Jesum eum jusserat exinde vocitari. Ergo si utrumque
<pb n="0344A"/>
nomen competit in Christum Creatoris, tanto
utrumque non competit in Christum non Creatoris, sicut
nec reliquus ordo. Facienda est denique jam
hinc inter nos certa ista et justa praescriptio, et
utrique parti necessaria, quia determinatum sit, nihil
omnino commune esse debere alterius dei Christo
cum Christo Creatoris. Nam et a vobis proinde diversitas
defendenda est, sicut a nobis repugnanda est:
quia nec vos probare poteritis, alterius Dei venisse
Christum, nisi eum longe alium demonstraveritis a
Christo Creatoris; nec nos eum Creatoris vindicare,
nisi talem eum ostenderimus, qualis constituitur a
Creatore. De nominibus jam obduximus. Mihi vindico
Christum, mihi defendo Jesum.</p>
</div2>

<div2>
          <head>CAPUT XVII.</head>
<p>
            <pb n="0344B"/>Reliquum ordinem ejus cum Scripturis conferamus.
Quodcumque illud corpusculum sit, quoniam
habitum, et quoniam conspectum fuit; si inglorius,
si ignobilis, si inhonorabilis, meus erit
Christus: talis enim habitu et aspectu annuntiabatur.
Adest rursus Isaias <note>(Is. LIII, 1-2)</note>: <hi>Annuntiavimus,</hi> 
inquit, <hi>coram ipso; velut puerulus, velut radix in
terra sitienti, et non est species ejus neque gloria; et
vidimus eum, et non habebat speciem neque decorem;
sed species ejus inhonorata, deficiens citra omnes
homines.</hi> Sicut et supra Patris ad Filium vox, <note>(Is., LII, 14)</note>:
 <hi>Quemadmodum expavescent multi
super te</hi>, <hi>sic sine gloria erit ab hominibus forma
tua.</hi> Nam etsi <hi>tempestivus decore</hi>, apud David <note>(Ps. XLIV, 3)</note>,
 <hi>supra filios hominum;</hi> sed in allegorico
<pb n="0344C"/>
Illo statu gratiae spiritalis, cum accingitur ensem
sermonis, qui vere species et decor et gloria ipsius
est: caeterum habitu incorporabili apud eumdem
prophetam <note>(Ps. XXI, 7)</note>, <hi>vermis</hi> etiam <hi>et non
homo, ignominia hominis et nullificamen populi.</hi> 
Neque interiorem qualitatem ejus, ejuscemodi annuntiant.
Si enim plenitudo in illo spiritus constitit,
agnosco virgam de radice Jesse flos ejus: meus erit
Christus, <hi>in quo requievit,</hi> secundum Isaiam <hi>(Is., XC,
<pb n="0345A"/>
2)</hi>, <hi>spiritus sapientiae et intellectus, spiritus consilii et
vigoris, spiritus agnitionis et pietatis, spiritus timoris
Dei.</hi> Neque enim ulli hominum diversitas spiritalium
documentorum competebat, nisi in Christum: flori
quidem ob gratiam spiritus adaequatum; ex stirpe
autem Jesse deputatum, per Mariam inde censendum.
Expostulo autem de proposito: si das ei
omnis humilitatis et patientiae et tranquillitatis intentionem,
et ex his Isaiae erit Christus <note>(Is., LIII, 7)</note>: <hi>Homo in plaga, et sciens ferre imbecillitatem; qui
tanquam ovis ad victimam adductus est, et tanquam
agnus ante tondentem non aperuit os; qui 
 <note>(Is., XLII, 2)</note> neque contendit, neque clamavit, nec audita est foris vox
ejus: qui arundinem contusam,</hi> 
 id est, quassam Judaeorum
fidem, <hi>non comminuit: qui linum ardens,</hi> id est,
<pb n="0345B"/>
momentaneum ardorem gentium, <hi>non extinxit,</hi> sed
lucernam magis fecit ortu luminis sui. Non potest
alius esse, quam qui praedicebatur. Oportet actum
ejus ad Scripturarum regulam recognosci, duplici,
nisi fallor, operatione distinctum, praedicationis et
virtutis. Sed de utroque titulo sic disponam, ut quoniam
ipsum quoque Marcionis Evangelium discuti
placuit, de speciebus doctrinarum et signorum illuc
differamus quasi in rem praesentem: hic autem generaliter
expungamus ordinem coeptum, docentes praedicatorem
interim annuntiari Christum per Esaiam <note>(Is., L, 10)</note>:
 <hi>Quis enim,</hi> inquit, <hi>in vobis, qui Deum metuit</hi>,
 <hi>et exaudiet vocem filii ejus?</hi> Item
medicatorem <note>(Is., LIII)</note>: <hi>Ipse enim,</hi> inquit, <hi>imbecillitates
nostras abstulit, et languores portavit.</hi> </p>
</div2>

<div2>
          <head>CAPUT XVIII.</head>

<pb n="0345C"/>
<p>De exitu plane puto diversitatem tentatis inducere,
negantes passionem crucis in Christum Creatoris
praedicatam, et argumentantes insuper non esse credendum,
ut in id genus mortis exposuerit Creator
Filium suum, quod ipse maledixerat: <hi>Maledictus,</hi> 
inquit <note>(Deuter., XXI)</note>, <hi>omnis qui pependerit in ligno.</hi> 
Sed hujus maledictionis sensum differo, dignae sola
praedicatione crucis, de qua nunc maxime quaeritur,
<pb n="0346A"/>
quia et alias antecedit rerum probatio rationem.
De figuris prius edocebo. Et utique vel maxime sacramentum
istud figurari in praedicatione oportebat,
quanto incredibile, tanto magis scandalo futurum,
si nude praedicaretur; quantoque magnificum, tanto
magis obumbrandum, ut difficultas intellectus gratiam
Dei quaereret. Itaque in primis Isaac, cum a
patre in hostiam deditus, lignum sibi ipse portaret,
Christi exitum jam tunc denotabat, in victimam concessi
a Patre, et lignum passionis suae bajulantis.
Joseph et ipse in Christum figuratus, nec hoc
solo (ne demorer cursum) quod persecutionem a
fratribus passus est, et venumdatus in Aegyptum,
ob Dei gratiam, sicut et Christus a Judaeis carnaliter
fratribus venumdatus, a Juda cum traditur. Nam
<pb n="0346B"/>
et benedicitur in haec verba <note>(Deuter., XXXIII,
17)</note>: <hi>Tauri decor ejus</hi>, <hi>cornua unicornis cornua ejus,
in eis nationes ventilabit pariter ad summum usque
terrae:</hi> non utique rhinoceros destinabatur unicornis,
nec Minotaurus bicornis; sed Christus in illo significabatur,
taurus ob utramque dispositionem; aliis
ferus, ut judex; aliis mansuetus, ut salvator; cujus
cornua essent crucis extima. Nam et in antenna
navis, quae crucis pars est, extremitates cornua
vocantur: unicornis autem, media stipitis,
palus. Hac denique virtute crucis, et hoc more
cornutus, universas gentes et nunc ventilat per fidem,
auferens a terra in coelum; et tunc per judicium
ventilabit, dejiciens de coelo in terram. Idem erit et
alibi taurus apud eamdem scripturam, cum Jacob in
<pb n="0346C"/>
Simeonem et Levi exporrigens benedictionem,
id est, in Scribas et Pharisaeos (ex illis enim
deducitur census istorum) spiritaliter interpretatur. <hi>Simeon et Levi 
 <note>(Genes., XLIX, 6)</note> perfecerunt iniquitatem,</hi> 
ex sua haeresi, qua scilicet Christum sunt
persecuti. <hi>In concilium eorum ne venerit anima mea,
et in stationem eorum ne incubuerint jecora mea:
quia in indignatione sua interfecerunt homines,</hi> id est
Prophetas, <hi>et in concupiscentia sua caeciderunt nervos
<pb n="0347A"/>
tauro,</hi> id est Christo, quem post necem Prophetarum
interfecerunt, et suffigendo nervos ejus clavis
desaevierunt. Caeterum, vanum si, post homicidia,
alicujus bovis illis exprobrat carnificinam. Jam vero
Moyses, quid utique tunc tantum, cum Jesus adversus
Amalech praeliabatur, expansis manibus orabat
residens; quando in rebus tam attonitis, magis utique
genibus depositis, et manibus caedentibus pectus,
et facie humi volutante, orationem commendare debuisset;
nisi quia illic ubi nomen Domini Jesu
dimicabat, dimicaturi quandoque adversus diabolum,
crucis quoque erat habitus necessarius, per quam
Jesus victoriam esset relaturus? Idem rursus Moyses <note>(Num. XXI)</note> 
 post interdictam omnis rei similitudinem,
cur aereum serpentem, ligno impositum, pendentis
<pb n="0347B"/>
habitu in spectaculum Israeli salutare proposuit
eo tempore quo a serpentibus exterminati sunt, nisi
quod et hic dominicae crucis vim intentabat, qua
serpens diabolus publicabatur, et laeso cuique a spiritalibus
colubris, intuenti tamen et credenti in eam
sanitas morsuum peccatorum, et salus exinde
praedicabatur.</p>
</div2>

<div2>
          <head>CAPUT XIX.</head>
<p>Age nunc, si legisti penes David <note>(Ps. XCV, 10)</note>, <hi>Dominus regnavit a ligno,</hi> 
 expecto quid intelligas,
nisi forte lignarium aliquem regem significari Judaeorum,
et non Christum, qui exinde a passione ligni
superata morte regnavit. Etsi enim mors ab Adam
regnavit usque ad Christum, cur Christus non regnasse
dicatur a ligno, ex quo crucis ligno mortuus, regnum
<pb n="0347C"/>
mortis exclusit? Proinde et Isaias <note>(Is. IX, 6)</note>: <hi>Quoniam,</hi> 
inquit, <hi>puer natus est nobis, et datus est nobis
filius</hi>. Quid novi, si non de Filio Dei dicit? <hi>Cujus imperium factum est super humerum ipsius.</hi> 
 Qui
omnino regum insigne potestatis suae humero praefert,
et non aut capite diadema, aut manu sceptrum,
<pb n="0348A"/>
aut aliquam propriae vestis notam; Sed solus novus
rex novorum aevorum Christus Jesus, novae gloriae et
potestatem et sublimitatem suam humero extulit,
crucem scilicet, ut, secundum superiorem prophetiam,
exinde Dominus regnaret a ligno. Hoc lignum et Hieremias <note>(Jerem., XI, 9)</note> 
 tibi insinuat, dicturis praedicans
Judaeis: <hi>Venite, mittamus lignum in panem
ejus,</hi> utique in corpus. Sic enim Deus in Evangelio quoque
vestro revelavit panem corpus suum appellans,
ut et hinc jam eum intelligas corporis sui figuram
pani dedisse, cujus retro corpus in panem Prophetes
figuravit, ipso Domino hoc sacramentum
postea interpretaturo. Si adhuc quaeris dominicae
crucis praedicationem, satis jam tibi potest facere vigesimus
primus psalmus, totam Christi continens
<pb n="0348B"/>
passionem, canentis jam tunc gloriam suam: <hi>Foderunt,</hi> 
inquit <note>(Ps., XXI, 17)</note>, <hi>manus meas et pedes;</hi> quae
proprie atrocitas crucis. Et rursus, cum auxilium
Patris implorat: <hi>Salvum,</hi> inquit <note>(ibid. 22)</note>, <hi>fac
me ex ore leonis,</hi> utique mortis; <hi>et de cornibus unicornis 
 humilitatem;</hi> de apicibus scilicet crucis,
ut supra ostendimus. Quam crucem nec ipse David
passus est, nec ullus rex Judaeorum; ne putes alterius
alicujus prophetari passionem, quam ejus
qui solus a populo tam insigniter crucifixus est. Nunc
et si omnes istas interpretationes respuerit et irriserit
haeretica duritia, concedam illi nullam Christi crucem
significatam a Creatore: quia nec ex hoc probabit
alium esse qui crucifixus est, nisi forte ostenderit
hunc exitum ejus a suo Deo praedicatum; ut diversitas
<pb n="0348C"/>
passionum, ac per hoc etiam personarum, ex
diversitate praedicationum vindicetur. Caeterum, nec
ipso Christo ejus praedicato, nedum cruce ipsius,
sufficit in meum Christum solius mortis prophetia.
Ex hoc enim quod non est edita qualitas mortis,
potuit et per crucem evenisse, tunc alii deputanda,
<pb n="0349A"/>
si in alium fuisset praedicatum, nisi si nec mortem
volet Christi mei prohetatam; quo magis erubescat,
si suum quidem Christum mortuum annuntiat, quem
negat natum: meum vero mortalem negat, quem
nascibilem confitetur. Et mortem autem et sepulturam
et resurrectionem Christi mei, una voce Isaiae volo
ostendere, dicentis <note>(Is. LVIII, 2)</note>: <hi>Sepultura ejus
sublata de medio est.</hi> Nec sepultus enim esset, nisi
mortuus; nec sepultura ejus sublata de medio, nisi
per resurrectionem. Denique subjecit <note>(Is., LIII, 12)</note>: <hi>Propterea ipse multos haereditati habebit et multorum
dividet spolia.</hi> 
 Quis enim alius, nisi qui natus est, ut
supra ostendimus? <hi>Pro eo quod tradita est anima
ejus in mortem.</hi> Ostensa est enim caussa gratiae hujus,
pro injuria scilicet mortis repensandae: pariter ostensum
est, haec illum propter mortem consecuturum,
post mortem utique per resurrectionem
consecuturum.</p>
</div2>

<div2>
          <head>CAPUT XX.</head>
<p>Sufficit hujusque de his interim ordinem Christi
decucurrisse, quo tali probatus qualiter annuntiabatur,
<pb n="0349B"/>
non alius haberi debeat, quam qui talis annuntiabatur;
ut jam ex ista consonantia rerum ejus,
et Scripturarum Creatoris, illis etiam restituenda sit
fides ex praejudicio majoris partis, quae ad diversas
sententias vel in dubium deducuntur, vel negantur.
Amplius nunc superstruimus ea quoque paria ex
Scripturis Creatoris, quaeque post Christum futura
praecinebantur. Nec enim dispositio expuncta inveniretur,
si non ille venisset, post quem habebat evenire.
Adspice universas nationes de voragine erroris humani
exinde emergentes ad Deum Creatorem, et ad
Deum Christum; et si audes, nega prophetatum. Sed
statim tibi in Psalmis <note>(Ps., II, 7)</note> promissio Patris occurret: <hi>Filius meus es tu, ego hodie generavi te.
Postula de 
 me, et dabo tibi gentes haereditatem tuam,
<pb n="0349C"/>
et possessionem tuam terminos terrae.</hi> Nec poteris magis
David filium eum vindicare, quam Christum;
aut terminos terrae David potius promissos, qui intra
unicam Judaeorum gentem regnavit, quam Christo,
qui totum jam orbem Evangelii sui fide cepit. Sic et
per Esaiam <note>(Is., XLII, 6, 7)</note>: <hi>Ecce dedi te in dispositionem
generis mei</hi>, <hi>in lucem nationum aperire
oculos caecorum;</hi> utique errantium; <hi>exsolvere de vinculis
vinctos,</hi> id est de delictis liberare; <hi>et de cella carceris,</hi> 
id est mortis; <hi>sedentes in tenebris,</hi> ignorantiae
scilicet. Quae si per Christum eveniunt, non in
alium erunt prophetata, quam per quem eveniunt.
Item alibi <note>(Is., LV, 4)</note>: <hi>Ecce testimonium cum nationibus
posui, principem et imperantem nationibus. Nationes
<pb n="0350A"/>
quae te non sciunt, invocabunt te, et populi confugient
ad te.</hi> Nec enim haec in David interpretaberis,
quia praemisit: <hi>Et disponam vobis dispositionem aeternam,
religiosa et fidelia David.</hi> Atquin hinc magis
Christum intelligere debebis ex David deputatum
carnali genere, ob Mariae virginis censum; de hoc
enim promisso juratur in psalmo <note>(Ps., CXXXI, 11)</note> 
ad David: <hi>Ex fructu ventris tui collocabo super thronum
tuum.</hi> Quis iste venter est? ipsius David? Utique
non; neque enim pariturus esset David. Sed nec
uxoris ejus; non enim dixisset: <hi>Ex fructu ventris tui;</hi> 
sed potius,  « Ex fructu ventris uxoris tuae. »  Ipsius
ergo dicendo ventrem, superest ut aliquem de
genere ejus ostenderit, cujus ventris futurus esset
fructus caro Christi, quae ex utero Mariae floruit.
Ideoque et fructum ventris tantum nominavit, ut
proprie ventris; quasi solius ventris, non etiam viri:
et ipsum ventrem ad David redegit, ad principem generis,
et familiae patrem. Nam quia viro deputare
non poterat virginis eum ventrem, patri deputavit.
Ita, quae in Christo nova dispositio invenitur
hodie, haec erit quam tunc Creator pollicebatur;
<pb n="0350B"/>
religiosa et fidelia David, jam sancta religione, et
fidelis ex resurrectione. Nam et Nathan propheta in
secundo Basiliarum, professionem ad David facit: <hi>Semini ejus quod erit,</hi> 
 inquit, <hi>ex ventre ipsius <note>(II Reg., VII, 12)</note>
            </hi>.
Hoc si in Salomonem simpliciter
edisseres, risum mihi incuties. Videbitur enim
David peperisse Salomonem. An et hic Christus significatur,
ex eo ventre semen David, qui esset ex
David, id est Mariae? Quin et aedem Dei magis
Christus aedificaturus esset, hominem scilicet sanctum,
in quo potiore templo inhabitaret Dei Spiritus
et in Dei Filium magis Christus habendus esset,
quam Salomon filius David. Denique et thronus in
aevum, et regnum in aevum, magis Christo competit
quam Salomoni, temporali scilicet regi. Sed et a
<pb n="0350C"/>
Christo misericordia Dei non abscessit; Salomoni
vero etiam ira Dei accessit post luxuriam et idololatriam.
Suscitavit enim illi Satan hostem idumaeum.
Cum ergo nihil horum competat in Salomonem,
sed in Christum, certa erit ratio interpretationum
nostrarum, ipso etiam exitu rerum probante,
quas in Christum apparet praedicatas; et ita in hoc
erunt sancta et fidelia David. Hunc Deus testimonium
nationibus posuit, non David: principem et imperantem
nationibus, non David, qui soli Israeli imperavit.
Christum hodie invocant nationes, quae eum
non sciebant; et populi ad Christum hodie confugiunt,
quem retro ignorabant. Non potest futurum
dici, quod vides fieri.</p>
</div2>

<div2>
          <head>CAPUT XXI.</head>

<pb n="0351A"/>
<p>Si nec illam injectionem tuam potes sistere ad
differentiam duorum Christorum; quasi Judaicus quidem
Christus populo soli ex dispersione redigendo
destinetur a Creatore, vester vero omni humano generi
liberando collatus sit a Deo optimo; cum postremo
priores inveniantur Christiani Creatoris, quam
Marcionis; exinde vocatis omnibus populis in regno
ejus, ex quo Deus regnavit a ligno, nullo adhuc Cerdone,
nedum Marcione. Sed et revictus de nationum
vocatione, convertere jam in proselytos. Quaeris qui
de nationibus transeant ad Creatorem, quando et
proselyti diversae et propriae conditionis seorsum a
Propheta nominentur: <hi>Ecce,</hi> inquit Esaias <note>(Is., XVI,
4)</note>, <hi>Proselyti per me accedent ad te;</hi> ostendens ipsos
<pb n="0351B"/>
quoque proselytos per Christum accessuros ad Deum.
Et nationes, quod sumus nos, proinde suam habebant
 nominationem, sperantes in Christum: <hi>Et in nomine,</hi> 
 inquit <note>(Is., XLII, 4)</note>, <hi>ejus nationes sperabunt.</hi> 
Proselyti autem, quos in nationum praedicatione
substituis, non in Christi nomine sperare solent,
sed in Moysi ordine, a quo institutio illorum est. Caeterum,
allectio nationum a novissimis diebus exorta
est. Iisdem verbis Esaias <note>(Is., II, 12)</note>: <hi>Et erit,</hi> inquit, <hi>in novissimis diebus manifestus mons Domini;</hi> 
 utique
sublimitas Dei; <hi>et aedes Dei super summos montes;</hi> 
utique Christus, catholicum Dei templum, in quo
Deus colitur, constitutum super omnes eminentias
virtutum et potestatum: <hi>Et venient ad eum universae
nationes; et ibunt multi, et dicent: Venite, ascendamus
<pb n="0351C"/>
in montem Domini, et in aedem Dei Jacob; et
annuntiabit nobis viam suam, et incedemus in ea. Ex Sion
enim exibit lex, et sermo Domini ex Hierusalem.</hi> Haec
erit via sua, novae legis Evangelium, et novi sermonis,
in Christo jam, non in Moyse. <hi>Et judicabit inter
nationes;</hi> de errore scilicet earum. <hi>Et revincent populum
amplum,</hi> ipsorum in primis Judaeorum et proselytorum. <hi>Et concident machaeras suas in aratra, et
sibynas in falces</hi>,
id est, animorum nocentium, et
linguarum infestarum, et omnis malitiae atque blasphemiae
ingenia convertent in studia modestiae et pacis. <hi>Et non accipiet gens super gentem machaeram:</hi> 
 utique
discordiae; <hi>et non discent amplius bellare,</hi> id est, inimicitias
perficere; ut et hic diseas Christum non belli
potentem, sed paciferum repromissum. Haec aut
<pb n="0351D"/>
prophetata nega, cum coram videntur; aut adimpleta,
cum leguntur. Aut si non negas utrumque,
in eo erunt adimpleta, in quem sunt prophetata. Inspice
enim adhuc etiam ipsum introgressum, atque decursum
<pb n="0352A"/>
vocationis in nationes, a novissimis diebus
adeuntes ad Deum creatorem, non in proselytos,
quorum a primis magis diebus est allectio. Etenim
fidem istam Apostoli induxerunt.</p>
</div2>

<div2>
          <head>CAPUT XXII.</head>
<p>Habes et Apostolorum opus praedicatum: <hi>Quam
tempestivi pedes evangelizantium bona!</hi> non bellum, nec
mala. Respondit et Psalmus <note>(Ps., XVIII, 4)</note>: <hi>In
omnem terram exivit sonus eorum, et in terminos terrae
voces eorum;</hi> circumferentium scilicet legem ex Sion
profectam et sermonem Domini ex Hierusalem; ut
fieret quod scriptum est <note>(Is., XLVI, 12-13)</note>: <hi>Longe
quique a justitia mea appropinquaverunt justitiae meae
et veritati.</hi> Cum huic negotio accingerentur Apostoli,
renuntiaverunt presbyteris, et archontibus, et sacerdotibus
<pb n="0352B"/>
Judaeorum. Annon vel maxime, inquit,
ut alterius Dei praedicatores? Atquin ipsius ejusdem,
cujus scripturam cum maxime implebant. <hi>Divertite,
divertite,</hi> inclamat Esaias <note>(Is., LII, 11)</note>, <hi>excedite
illinc, et immundum ne attigeritis;</hi> blasphemiam
scilicet in Christum. <hi>Excedite de medio ejus,</hi> utique
synagogae; <hi>separamini qui dominica vasa portatis.</hi> 
Jam enim, secundum supra scripta <note>(Ibid., 10)</note>, <hi>revelaverat Dominus brachio suo sanctum,</hi> 
 id est, virtute
sua Christum, <hi>coram nationibus, ut viderint universae
nationes</hi> et <hi>summa terrae salutem, quae erat a
Deo.</hi> Sic et ab ipso judaismo divertentes, cum Legis
obligamenta et onera evangelica jam libertate mutarent,
psalmum <note>(Ps. II, 3)</note> exsequebantur: <hi>Disrumpamus
vincula eorum, et abjiciamus a nobis jugum eorum:</hi> 
<pb n="0352C"/>
postea certe quam <hi>tumultuatae sunt gentes, et populi
meditati sunt inania: astiterunt reges terrae, et principes
congregati sunt in unum, adversus Dominum, et adversus
Christum ejus.</hi> Quae dehinc passi sunt Apostoli?
Omnem, inquis, iniquitatem persecutionum, ab hominibus
scilicet Creatoris, ut adversarii ejus quem
praedicabant. Ecquid Creator, si adversarius erat
Christi, non modo praedicat hoc passuros apostolos
ejus, verum et exprobrat? Nam neque praedicaret alterius
Dei ordinem, quem ignorabat, ut vultis; neque
exprobrasset, quod ipse curasset. Videte quomodo <hi>
              <note>(Is., LVII, 1)</note> 
 perit justus, neque quisquam excipit
corde, et viri justi auferuntur, nec quisquam animadvertit.
A persona enim injustitiae sublatus est justus.</hi> 
Quis, nisi Christus? <hi>Venite,</hi> inquiunt <note>(Sap., II, 12)</note>,
<pb n="0352D"/> <hi>auferamus justum, quia inutilis est nobis.</hi> 
 Praemittens
itaque, et subjungens proinde passum etiam Christum,
aeque justos ejus eadem passuros, tam apostolos,
quam et deinceps omnes fideles prophetavit, signatos
<pb n="0353A"/>
illa nota scilicet, de qua Ezechiel <note>(Ezech., IX, 4)</note>: <hi>Dicit Dominus ad me: Pertransi 
 medio portae in
media Hierusalem, et da signum Tau in frontibus
virorum.</hi> Ipsa est enim littera Graecorum Tau,
nostra autem T, species crucis, quam portendebat
futuram in frontibus nostris apud veram et catholicam
Hierusalem, in qua fratres Christi, filios scilicet
Dei, gloriam Patri Deo relaturos, psalmus vigesimus
primus <note>(Ps. XXI, 23)</note> canit ex persona ipsius Christi
ad Patrem: <hi>Enarrabo nomen tuum fratribus meis:
in medio ecclesiae hymnum tibi dicam.</hi> Quod enim in
nomine et spiritu ipsius hodie fieri habeat, merito a
se futurum praedicabat. Et paulo infra: <hi>A te laus
mihi in ecclesia magna.</hi> Et in sexagesimo septimo <note>(Ps. LXVII, 28)</note>:
 <hi>In ecclesiis benedicite Dominum
<pb n="0353B"/>
Deum;</hi> ut pariter concurreret et Malachiae prophetia <note>(Malach., I, 10)</note>:
 <hi>Non est voluntas mea, dicit Dominus,
et sacrificia vestra non accipiam; quoniam ab
ortu solis usque in occasum nomen meum glorificatum
est in nationibus, et in omni loco sacrificium nomini
meo offertur, et sacrificium mundum;</hi> gloriae scilicet
relatio, et benedictio, et laus, et hymni. Quae omnia
cum in te quoque deprehendantur, et signaculum
frontium, et ecclesiarum sacramenta, et munditiae
sacrificiorum, debes jam erumpere uti dicas, Spiritum
Creatoris tuo Christo prophetasse.</p>
</div2>

<div2>
          <head>CAPUT XXIII.</head>
<p>Nunc quia cum Judaeis negas venisse Christum eorum,
recognosce et exitum ipsorum, quem post Christum
relaturi praedicabantur, ob impietatem qua eum
<pb n="0353C"/>
et despexerunt, et interemerunt. Primum enim
ex die, qua secundum Esaiam <note>(Is., II, 20)</note>, <hi>Projecit
homo aspernamenta sua aurea et argentea, quae fecerunt
adorandis vanis et noctuis</hi>; id est, ex quo genus
hominum, dilucidata per Christum veritate, idola projecit;
vide an quod sequitur expunctum sit: <hi>Abstulit <note>(Is., III, 1, 2)</note> 
 enim Dominus sabaoth a Judaea, et ab
Hierusalem inter caetera, et prophetam, et sapientem
architectum;</hi> Spiritum scilicet Sanctum, qui aedificat
Ecclesiam, templum scilicet et domum et civitatem
Dei: nam exinde apud illos destitit Dei gratia. <hi>Et <note>(Is., V, 6)</note> 
 mandatum est nubibus, ne pluerent imbrem
super vineam Sorech;</hi> id est, coelestibus beneficiis,
ne provenirent domui Israelis. Fecerat enim <hi>spinas,</hi> 
<pb n="0354A"/>
ex quibus Dominum coronaverat; <hi>et non justitiam,
sed clamorem</hi> quo in crucem cum extorserat.
Et ita subtractis charismatum roribus,
Lex et Prophetae usque ad Joannem. Dehinc, cum
ex perseverantia furoris, et nomen Domini per ipsos
blasphemaretur, sicut scriptum est <note>(Is. LII, 5)</note>: <hi>Propter vos blasphematur nomen meum in nationibus</hi> 
(ab illis enim coepit infamia) et tempus medium a
Tiberio usque ad Vespasianum, non poenitentiam
intellexissent, <hi>facta est terra eorum deserta <note>(Is. I, 7)</note>
            </hi>,
 <hi>civitates eorum exustae igni</hi>, <hi>regionem
eorum sub ipsorum conspectu extranei devorant; derelicta
est filia Sion, tanquam specula in
vinca, vel in cucumerario casula</hi>; <hi>ex quo scilicet
Israel Dominum non cognovit, et populus eum non
<pb n="0354B"/>
intellexit, sed dereliquit, et in indignationem provocavit
Sanctum Israelis.</hi> Sic et machaerae conditionalis
comminatio <note>(Ps. I, 20)</note>: <hi>Si nolueritis, nec audieritis me,
machaera vos comedet;</hi> probavit Christum fuisse,
quem non audiendo, perierunt. Qui et in psalmo quinquagesimo
octavo, dispersionem eis postulat a Patre <note>(Ps. LVIII, 12)</note>:
 <hi>Disperge eos in virtute tua.</hi> Qui et
rursus per Esaiam, in exustionem eorum perorans: <hi>Propter me,</hi> 
 inquit, <hi>haec facta sunt vobis: in anxietate
dormietis.</hi> Satis vane, si haec non propter eum
passi sunt, qui propter se passuros pronuntiarat, sed
propter Christum Dei alterius. Atquin Christum, inquam,
alterius Dei dicit, a Creatoris virtutibus et potestatibus,
ut ab aemulis in crucem actum. Sed ecce
defensus ostenditur a Creatore <note>(Is. LIII, 9)</note>: <hi>et dati
<pb n="0354C"/>
sunt pessimi pro sepultura ejus;</hi> qui scilicet subreptum
eum asseveraverant: <hi>et locupletes pro morte ejus;</hi> 
qui scilicet et a Juda traditionem redemerant, et a
militibus falsum testimonium cadaveris subrepti. Igitur,
aut non propter illum acciderunt ista Judaeis;
sed revinceris conspirante sensu Scripturarum
cum exitu rerum et ordine temporum; aut si propter
illum acciderunt, non potuit Creator ulcisci, nisi
suum Christum, remuneraturus potius Judam, si adversarium
Domini sui peremissent. Certe si nondum
venit Christus Creatoris, propter quem haec passuri
praedicantur, cum venerit ergo, patientur. Et ubi
tunc filia Sion derelinquenda, quae nulla hodie est?
ubi civitates exurendae, quae jam in tumulis? ubi dispersio
<pb n="0355A"/>
gentis, quae jam extorris? Redde statum Judaeae,
quem Christus Creatoris inveniat, et alium
contende venisse. Jam vero quale est, ut per coelum
suum admiserit, quem in terra sua esset interempturus,
honestiore et gloriosiore regni sui regione violata,
ipsa aula sua et arce calcata? An hoc magis affectavit?
Plane Deus zelotes, tamen vicit. Erubesce,
qui victo Deo credis. Quid sperabis ab eo qui
se protegere non valuit? Aut enim per infirmitatem
oppressus est a virtutibus et hominibus Creatoris, aut
per malitiositatem, ut tantum illis sceleris patientia infigeret.</p>
</div2>

<div2>
          <head>CAPUT XXIV.</head>
<p>Imo, inquis, spero ab illo quod et ipsum faciat ad
testimonium diversitatis regnum Dei aeternae et coelestis
<pb n="0355B"/>
possessionis. Caeterum, vester Christus pristimum
statum Judaeis pollicetur, ex restitutione terrae,
et post decursum vitae, apud inferos in sinu Abrahae
refrigerium. Deum optimum! si reddit placatus, quod
et abstulerat iratus. O Deum tuum qui et caedit et sanat,
condit mala et facit pacem! O Deum etiam ad inferos
usque misericordem! Sed de sinu Abrahae suo
tempore. De restitutione vero Judaeae, quam et ipsi
Judaei, ita ut describitur, sperant, locorum et regionum
nominibus inducti, quomodo allegorica interpretatio
in Christum et in Ecclesiam, et habitum et fructum
ejus spiritaliter competat, et longum est persequi,
et in alio opere digestum, quod inscribimus, <hi>De
spe fidelium;</hi> et in praesenti vel eo otiosum, quia non
de terrena, sed de coelesti promissione sit quaestio.
<pb n="0355C"/>
Nam et confitemur in terra nobis regnum repromissum;
sed ante coelum, sed alio statu; utpote post resurrectionem
in mille annos, in civitate divini
operis Hierusalem coelo delata, quam et Apostolus
matrem nostram sursum designat, et politeuma nostrum,
id est, municipatum in coelis esse pronuntians,
alicui utique coelesti civitati eum deputat. Hanc et
<pb n="0356A"/>
Ezechiel novit <note>(Ezech. XLVIII)</note>, et apostolus Joannes
vidit <note>(Apoc. XII)</note>, et qui apud fidem nostram est,
novae prophetiae sermo testatur, ut etiam effigiem civitatis
ante repraesentationem ejus conspectu futuram
in signum praedicarit. Denique proxime
expunctum est orientali expeditione. Constat enim,
ethnicis quoque testibus, in Judaea per dies quadraginta
matutinis momentis civitatem de coelo pependisse,
omni meoniorum habitu evanescente de profectu
diei, et alias de proximo nullam. Hanc dicimus
excipiendis resurrectione sanctis, et refovendis omnium
bonorum utique spiritalium copia in compensationem
eorum quae in saeculo vel despeximus, vel
amisimus, a Deo prospectam. Siquidem et justum, et
Deo dignum, illic quoque exultare famulos ejus, ubi
<pb n="0356B"/>
sunt et afflicti in nomine ipsius. Haec ratio regni terreni,
post cujus mille annos, intra quam aetatem concluditur
sanctorum resurrectio, pro meritis maturius
vel tardius resurgentium, tunc et mundi destructione,
et judicii conflagratione commissa, demutati in
atomo in angelicam substantiam, scilicet per illud
incorruptelae superindumentum, transferemur in coeleste
regnum, de quo nunc sic ideo retractatur, quasi
non praedicato apud Creatorem, ac per hoc, alterius
Dei Christum probante, a quo primo et solo sit revelatum.
Disce jam hinc illud et praedicatum a Creatore,
et sine praedicatione credendum apud Creatorem.
Quid tibi videtur, cum Abrahae semen, post primam
promissionem, qua in multitudinem arenae repromittitur,
ad instar quoque stellarum destinatur; nonne
<pb n="0356C"/>
et terrenae et coelestis dispositionis auspicia sunt?
Cum Isaac benedicens Jacob filium suum: <hi>Det,</hi> ait <note>(Gen. XXVII, 28)</note>,
 <hi>tibi Deus de rore coeli, et de opimitate
terrae;</hi> nonne utriusque indulgentiae exempla sunt?
Denique animadvertenda est hic etiam structura benedictionis
ipsius. Nam circa Jacob, qui quidem posterioris
et praelatioris populi figura est, id est nostri,
<pb n="0357A"/>
prima promissio coelestis est roris; secunda, terrenae
opimitatis. Nos enim primo ad coelestia invitamur,
cum a saeculo avellimur, et ita postea invenimur etiam
terrena consecuturi. Et evangelium vestrum quoque
habet: <hi>Quaerite primum regnum Dei, et haec adjicientur
vobis <note>(Luc. XII, 31)</note>
            </hi>. Caeterum, ad Esau pro
mittit benedictionem terrenam, et subjicit coelestem: <hi>De opimitate terrae,</hi> 
 dicens <note>(Gen. XXVII, 39)</note>, <hi>erit inhabitatio
tua, et a rore coeli.</hi> Judaeorum enim dispositio
in Esau, priorum natu et posteriorum affectu filiorum,
a terrenis bonis imbuta per legem, postea ad
coelestia per Evangelium credendo deducitur. Cum
vero Jacob <note>(Gen. XXVIII)</note> somniat scalas obfirmatas
in terra ad coelum, et angelos alios ascendentes, et
alios descendentes, innixum desuper Dominum, temere
<pb n="0357B"/>
si forte interpretabimur, scalis his iter ad coelum
demonstrari, quo alii perveniant, unde alii decidant,
Domini constitutum esse judicio. Cur autem
ut evigilavit, et primum loci horrore concussus est,
convertitur ad interpretationem somnii? Cum enim
dixisset: <hi>Quam terribilis est locus iste! non est,</hi> inquit, <hi>aliud, sed aedes Dei,</hi> 
 et haec porta coeli. Christum Dominum
enim viderat, templum Dei, et portam eumdem,
per quem aditur coelum. Et utique portam coeli
non nominasset, si coelum non aditur apud Creatorem.
Sed est et porta quae recipit, et quae perducit,
strata jam a Christo; de quo Amos <hi>(Amos, IX, 6)</hi>: <hi>Qui aedificat in coelum ascensum suum;</hi> 
 utique non
sibi soli, sed et suis qui cum illo erunt, et, <hi>Circumdabis
enim illos tibi,</hi> inquit <note>(Is. XLIX, 18)</note>, <hi>tanquam ornamentum
<pb n="0357C"/>
sponsae.</hi> Ita per illum ascensum ad coelestia
regna tendentes, miratur Spiritus dicens <hi>(Is.
<pb n="0358A"/>
XXXI, 5; LX, 8)</hi>: <hi>Volant velut qui sunt milvi. Ut
nubes volant et velut pulli columbarum ad me;</hi> scilicet
simpliciter ut columbae. Auferemur enim in nubibus
 obviam Domino, secundum Apostolum <note>(I Thess, IV, 17)</note> 
 (illo scilicet <hi>filio hominis veniente
in nubibus,</hi> secundum Danielem <note>(cap. VII)</note>, <hi>et ita
semper cum Domino erimus,</hi> eatenus dum et in terra
et in coelo qui ob utriusque promissionis ingratos,
ipsa elementa etiam testatur <note>(Is. I, 2)</note>: <hi>Audi coelum,
et in aures percipe terra.</hi> Et ego quidem, etiamsi nullam
spei coelestis manum mihi toties Scriptura porrigente,
satis haberem hujus quoque promissionis praejudicium,
quod jam terrenam gratiam teneam,
exspectarem aliquid et de coelo, a Deo coeli, sicut et
terrae ita crederem Christum sublimiora pollicentem,
<pb n="0358B"/>
ejus esse qui et humiliora promiserat, qui experimenta
majorum de parvulis fecerat, qui hoc inauditi
si forte regni praeconium soli Christo reservaverat,
ut per famulos quidem terrena gloria, coelestis vero
per ipsum Deum annuntiaretur. At tu hinc quoque
alium argumentaris Christum, quod regnum novum
annuntiet. Prius est, aliquod exemplum indulgentiae
proferas, ne merito dubitem de fide tantae promissionis,
quam sperandam dicis, imo ante omnia est,
ut quem coelestia praedicas repromittere aliquod, coelum
probes ejus. At nunc vocas ad coenam, nec domum
ostendis: allegas regnum, nec regiam monstras.
An quia Christus tuus coeleste regnum repromittit, non
habens coelum, quomodo et hominem praestitit, non habens carnem? O phantasma inane, praestigia
<pb n="0358C"/>
magna etiam promissionis!</p>
</div2>
      </div1>

<div1>
        <head> <hi>LIBER QUARTUS.</hi> </head>
<div2>
          <head>ARGUMENTUM.</head>
          <p>
<pb n="0357D"/> <hi>Scripturus Tertullianus adversus opus Marcionis ex
contrarietatum oppositionibus Antitheses cognominatum,
ad separationem Legis et Evangelii coactum,
qua duos Deos diversos, alterum Veteris, alterum
Novi Testamenti dividebat,</hi> 
</p>
          <p>c. 1. <hi>In primis diversitatem praeceptorum et disciplinarum
non negans, in unum et eumdum Deum competere
demonstrat; ex eo quod ipse Deus creator per Prophetas
suos aliam legem novam, Evangelii nempe,
orituram praedixerit pro Veteri, ac testamentum
aeternum pro temporali.</hi> </p>
<p>
            <pb n="0358D"/>c. 2. <hi>Deinde, non solum Lucae Evangelium (quod Marcion
adulteratum admittebat, nullo tamen adscripto
titulo), sed etiam Joannis et Matthaei apostolorum, et
Marci apostolici viri, non minus ac Lucae, auctoritatem
habere praescribit.</hi> </p>
<p>c. 3. <hi>Neque vero obstare quod apostolus Paulus ad
Galatas apostolos reprehendat; non enim de Evangelii
depravatione aut interpolatione, sed de conversatione
tantum fuisse denotatos, imo ipsa eorum
Evangelii digesta a pseudo-apostolis fuisse perversa.</hi> </p>
<p>c. 4. <hi>Atqui, dum disputatur de titulo Evangelii, quod
<pb n="0359A"/>
Marcion suum, Auctor item suum, id est Lucae, affirmat
adulteratum; ei praescribi auctoritatem, quod
antiquius reperiatur, et illi vitiationem quod posterius;
maxime, cum Marcion aliquanto catholicae Ecclesiae
crediderit, et postea in haeresim descierit.</hi> </p>
<p>c. 5. <hi>Quippe, cum Lacae Evangelium auctoritatem habeat
ab Ecclesiis apostolicis, apud quas quod sacrosanctum
est, ab Apostolis traditum constat; et proinde
etiam caetera Evangelia, Joannis, Matthaei, et Marci;
sed et Apocalypsis, ex ordine episcoporum ad originem
recenso.</hi> </p>
<p>c. 6. <hi>Porro ad institutum veniens Auctor, nullam esse
Veteris et Novi Testamenti diversitatem, vel inde
praescribit, quod Christus noster impleverit prophetias
Creatoris, et repraesentaverit promissiones ejus,
<pb n="0359B"/>
ac leges adjuverit.</hi> </p>
<p>c. 7. <hi>Quod ipsum primum comprobat ex capite quarto
Lucae sub finem, de daemonio expulso in synagoga
Capharnaum, eo quod tria Lucae prima capita, et initium
quarti, tanquam suae sententiae contraria erasisset
Marcion.</hi> </p>
<p>c. 8. <hi>Ex eodem capite, partim ante, partim post dictam
historiam (nam etiam hoc transposuerat Marcion)
de doctrina Christi apud Nazareth in synagoga, et
aliis daemoniis.</hi> </p>
<p>c. 9. <hi>Item ex capite quinto Lucae, de vocatione apostolorum
Simonis et filiorum Zebedaei, ac leproso mundato;</hi> </p>
<p>c. 10. <hi>Ex eodem de paralytico curato, et appellatione
Filii hominis.</hi> </p>
<p>c. 11. <hi>De publicano allecto a Domino, et de jejunio, ac
<pb n="0359C"/>
Christo sponso, et parabola vini novi ac veteris, ex
eodem capite.</hi> </p>
<p>c. 12. <hi>Dein ex capite</hi> VI, <hi>de discipulis colligentibus spicas,
ac sanata manu arida in sabbato.</hi> </p>
<p>c. 13. <hi>Ex eodem, de ascensu et oratione nocturna in
monte, apostolorum duodecim numero, mutatione
nominis Petri, ac conventu gentium ad Christum.</hi> </p>
<p>c. 14. <hi>De beatitudinibus, seu sermone Domini in monte,
ex eodem.</hi> </p>
<p>c. 15. <hi>De variis maledictionibus, quibus Vae Pharisaeis
imprecatus est, ex eodem.</hi> </p>
<p>c. 16. <hi>De praecepto dilectionis tam inimicorum quam
proximi, ex eodem.</hi> </p>
<p>c. 17. <hi>De faenore interdicto, aliisque Domini verbis pene
ad finem usque ejusdem capitis.</hi> </p>
<p>
            <pb n="0359D"/>c. 18. <hi>Ex capite etiam</hi> VII <hi>Lucae de fide centurionis,
resuscitato filio viduae, Joanne Baptista et muliere
peccatrice.</hi> </p>
<p>c. 19. <hi>Posthaec ex capite</hi> VIII <hi>Lucae, de divitibus mulieribus
adhaerentibus Christo, de verbis Domini ad
discipulos, et de matre ac fratribus Christi.</hi> </p>
<p>c. 20. <hi>De miraculis Christi, quibus ventis ac mari imperavit,
legionem daemonum ejecit, et fluxum sanguinis
curavit in muliere, ex eodem.</hi> </p>
<p>c. 21. <hi>Ex</hi> IX <hi>item capite Lucae, de discipulis ad praedicandum
missis, pasto populo in solitudine, confessione
Petri:</hi> Tu es Christus, <hi>et praedicta persecutione
fidelium.</hi> </p>
<p>
            <pb n="0360A"/>c. 22. <hi>De ostensione Christi cum Moyse et Helia in
secessu montis, ex eodem.</hi> </p>
<p>c. 23. <hi>De verbis Domini ad Pharisaeos, dilectione parvulorum,
et increpatione ejus qui dixerat:</hi> Sequar te
quocumque ieris, <hi>ex eodem.</hi> </p>
<p>c. 24. <hi>Porro et ex capite</hi> X <hi>Lucae, de allectione LXX
discipulorum, et potestate illis data.</hi> </p>
<p>c. 25. <hi>De oratione Domini ad Patrem, verbis ad discipulos,
et responso facto legis doctori, ex eodem.</hi> </p>
<p>c. 26. <hi>Exinde ex capite</hi> XI <hi>Lucae, de Oratione dominica,
aliisque orandi formis et parabolis eo pertinentibus;
de surdo daemonio expulso, ac de exclamatione
mulieris de turba.</hi> </p>
<p>c. 27. <hi>De Pharisaeis signum petentibus, et aliis eorumdem
increpationibus, ex eodem.</hi> </p>
<p>
            <pb n="0360B"/>c. 28. <hi>Ex capite</hi> XII <hi>Lucae, de verbis Domini variis ad
discipulos, et parabola divitis blandientis sibi de
proventu agrorum suorum.</hi> </p>
<p>c. 29. <hi>De cura non agenda animae de victu, et corpori
de vestitu, succingendis lumbis, ac servis beatis, et
igne misso in terram, aliisque verbis Domini; ex eodem
capite.</hi> </p>
<p>c. 30. <hi>Rursus ex capite</hi> XIII <hi>Lucae, de curatione Sabbato
facta, parabolis, aliisque verbis Domini.</hi> </p>
<p>c. 31. <hi>Etiam ex capite Lucae</hi> XIV, <hi>quales ad coenam
vel prandium vocandi sint, ac de coena ad quam vocavit
multos.</hi> </p>
<p>c. 32. <hi>Item ex capite</hi> XV <hi>Lucae, de ove et dragma
perditis et inventis.</hi> </p>
<p>c. 33. <hi>Ex capite etiam</hi> XVI <hi>Lucae, de duobus dominis,
<pb n="0360C"/>
Deo et Mammona, ac dicto Domini: Lex et Prophetae
usque ad Joannem.</hi> </p>
<p>c. 34. <hi>De divortio prohibito, ac proinde conjugio approbato,
et inferno ac sinu Abrahae, ex eodem.</hi> </p>
<p>c. 35. <hi>Deinceps ex cap.</hi> XVII <hi>Lucae, de verbis Domini
diversis, leprosis decem curatis, et interrogatione
Pharisaeorum de regno Dei.</hi> </p>
<p>c. 36. <hi>Similiter ex cap.</hi> XVIII <hi>Lucae, de parabolis judicis,
ac Pharisaei et Publicani orantium in templo,
verbis Domini ad adolescentem divitem, et caeco curato.</hi> </p>
<p>c. 37. <hi>Ex capite etiam</hi> XIX <hi>Lucae, de Zachaeo, et servorum
parabola qui secundum rationem foeneratae pecuniae
dijudicantur.</hi> </p>
<p>c. 38. <hi>Item ex cap.</hi> XX <hi>Lucae de variis verbis Domini
ad Pharisaeos, Principes Sacerdotum, Sadducaeos,
<pb n="0360D"/>
et Scribas.</hi> </p>
<p>c. 39. <hi>Praeterea et ex</hi> XXI <hi>Lucae capite, de venturis
in nomine Christi et signis ultimi finis, ac de doctrina
Christi in templo et secessu in montem elaeonem.</hi> </p>
<p>c. 40. <hi>Idem ex cap.</hi> XXII <hi>Lucae, de die Paschae electo
ad Passionem, venditione ac proditione Judae, et de
distributione corporis et sanguinis Christi.</hi> </p>
<p>c. 41. <hi>De imprecatione illi facta, per quem traderetur
Filius hominis, ac osculo traditoris; et de responso
Domini ad interrogationem an ipse esset Christus, ex
eodem capite.</hi> </p>
<p>c. 42. <hi>Ex capite quoque</hi> XXIII <hi>Lucae, de simili responso
in domo Pilati, judicio apud eumdem Pilatum et
<pb n="0361A"/>
Herodem, crucifixione, signis in morte, expiratione,
et sepultura Domini.</hi> </p>
</div2>
<div2>
          <head>CAP. XLIII. </head>
          <p>
 <hi>Denique ex cap.</hi> XXIV <hi>Luca, de mulieribus
ad sepulcrum cum odorum paratura, de resurrectione
post biduum, de apparitionibus Christi, quae mulieribus,
discipulis ac Apostolis factae sunt, et de missione
Apostolorum ad praedicandum universis nationibus.</hi> 
</p>
        </div2>

<div2>
          <head>CAPUT PRIMUM.</head>
<p>Omnem sententiam et omnem paraturam impii
atque sacrilegi Marcionis ad ipsum jam Evangelium
ejus provocamus, quod interpolando suum fecit. Et
ut fidem instrueret, dotem quamdam commentatus
est illi, opus ex contrarietatum oppositionibus, <hi>Antitheses</hi> 
cognominatum, et ad separationem Legis
<pb n="0361B"/>
et Evangelii coactum, qua duos Deos dividens, proinde
diversos, alterum alterius Instrumenti, vel (quod
magis usui est dicere) Testamenti; ut exinde Evangelio
quoque secundum antitheses credendo patrocinaretur.
Sed et istas proprio congressu cominus, id
est, per singulas injectiones Pontici cecidissem, si
non multo opportunius in ipso et cum ipso Evangelio,
cui procurant, retunderentur. Quamquam tam
facile est praescriptive occurrere, et quidem ut accepto
eas faciam, ut rato habeam, ut nobiscum facere
dicam, quo magis de caecitate auctoris sui erubescant
nostrae jam antitheses adversus Marcionem. Atque
confiteor alium ordinem decucurrisse in veteri dispositione
apud Creatorem, alium in nova apud Christum.
Non nego distare documenta eloquii, praecepta virtutis,
<pb n="0361C"/>
legis disciplinas; dum tamen tota diversitas in
unum et eumdem Deum competat; illum scilicet a
quo constat dispositam, sicut et praedicatam. Olim
concionatur Isaias <note>(Is. II, 3)</note>, <hi>prodituram ex Sion legem,
et sermonem Domini ex Hierusalem:</hi> aliam utique
legem, aliumque sermonem. Denique: <hi>Judicabit,</hi> inquit, <hi>inter nationes, et traducet populum plurimum;</hi> 
 scilicet
non unius gentis Judaeorum, sed nationum, quae
per novam legem Evangelii et novum sermonem Apostolorum
judicantur et traducuntur apud semetipsas de
pristino errore, simul crediderunt, atque exinde concidunt
machaeras suas in aratra; et sibynas, quod
genus venabulorum est, in falces, id est, feros et saevos
quondam animos convertunt in sensus probos, et
bonae frugis operarios. Et rursus <note>(Is. LI, 4)</note>: <hi>Audite me,
<pb n="0361D"/>
audite me, populus meus; et reges auribus intendite
<pb n="0362A"/>
in me, quoniam lex prodibit a me, et judicium meum in
lucem nationum,</hi> quo judicaverat atque decreverat nationes
quoque illuminandas per Evangelii legem atque
sermonem. Haec erit lex apud David invituperabilis,
qua perfecta, convertens animas, utique ab idolis
ad Deum. Hic erit et sermo, de quo idem Isaias <note>(Is.
X, 23)</note>: <hi>Quoniam,</hi> inquit, <hi>decisum sermonem faciet Dominus
in terra.</hi> Compendiatum est enim Novum Testamentum,
 et legis laciniosis oneribus expeditum.
Sed quid pluribus? cum manifestius, et luce
ipsa clarius novatio praedicetur a Creatore per eumdem <note>(Is. XLIII, 18)</note>:
 <hi>Ne rememineritis priorum, et
antiqua ne cogitaveritis. Vetera transierunt, nova oriuntur.
Ecce facio nova, quae nunc orientur.</hi> Idem per
Hieremiam <note>(Ierem. IV, 3)</note>: <hi>Novate vobis novamen novum,
<pb n="0362B"/>
et ne severitis in spinas, et circumcidimini praeputia 
 cordis vestri;</hi> et alibi <note>(Ierem. XXXI, 31)</note>: <hi>Ecce
veniunt dies, dicit Dominus, et perficiam domui Jacob
et domui Juda testamentum novum, non secundum testamentum
quod disposui patribus eorum in die qua arripui
dispositionem eorum, ad educendos eos de terra Aegypti.</hi> 
Adeo pristinum testamentum temporale significat, dum
mutabile ostendit, etiam dum aeternum de postero
pollicetur. Nam per Isaiam <note>(Is. LV, 3)</note>: <hi>Audite me,
et vivetis, et disponam vobis testamentum;</hi> adjiciens: <hi>Sancta et fidelia David;</hi> 
 ut id testamentum in Christo
decursurum demonstraret. Eumdem ex genere David
secundum Mariae censum, etiam in virga ex radice
Jesse processura figurate praedicabat. Igitur si alias
leges, aliosque sermones, et novas testamentorum
<pb n="0362C"/>
dispositiones a Creatore dixit futuras, ut etiam ipsorum
sacrificiorum alia officia potiora, et quidem apud
nationes destinarit, dicente Malachia <note>(Mal. I, 10--11)</note>: <hi>Non est voluntas mea in vobis, inquit Dominus, et
sacrificia vestra non excipiam de manibus vestris; quoniam
a solis ortu usque ad occasum glorificatum est in
nationibus nomen meum, et in omni loco sacrificium
nomini meo offertur, et sacrificium mundum,</hi> 
 scilicet
simplex oratio de conscientia pura: necesse est, omnis
demutatio veniens ex innovatione, diversitatem
ineat cum his quorum fit, et contrarietatem ex diversitate.
Sicut enim nihil demutatum, quod non diversum;
ita nihil diversum, quod non contrarium. Ejusdem
ergo deputabitur etiam contrarietas ex diversitate,
cujus fuerit demutatio ex innovatione. Qui disposuit
<pb n="0362D"/>
demutationem, iste instituit et diversitatem;
<pb n="0363A"/>
qui praedicavit innovationem, iste praenuntiavit et
contrarietatem. Quid differentiam rerum ad distantiam
interpretaris potestatum? quid antitheses exemplorum
distorques adversus Creatorem, quas in ipsis
quoque sensibus et affectionibus ejus potes recognoscere? <hi>Ego,</hi> 
 inquit <note>(Deut. XXXII, 39)</note>, <hi>percutiam,
et ego sanabo: Ego,</hi> inquit <note>(I Reg. II, 6)</note>, <hi>occidam, et
ego vivificabo; condens</hi> scilicet <hi>
              <note>(Is. XLV, 7)</note> mala,</hi> et <hi>faciens pacem;</hi> 
 qua etiam soles illum mobilitatis quoque
et inconstantiae nomine reprehendere, prohibentem
quae jubet, et jubentem quae prohibet. Cur
ergo non et antitheses ad naturalia reputasti contrarii
sibi semper Creatoris? nec mundum saltim recogitare
potuisti, nisi fallor, etiam apud Ponticos, ex
diversitatibus structum aemularum invicem substantiarum?
<pb n="0363B"/>
Prius itaque debueras alium Deum luminis,
alium tenebrarum determinasse, ut ita posses
alium Legis, alium Evangelii adseverasse. Caeterum,
praejudicatum est ex manifestis, cujus opera et ingenia
per antitheses constant, eadem forma constare
etiam sacramenta.</p>
</div2>

<div2>
          <head>CAPUT II.</head>
<p>Habes nunc ad antitheses expeditam a nobis
responsionem. Transeo nunc ad Evangelii, sane non
judaici, sed pontici, interim adulterati demonstrationem,
praestructuram ordinem quem aggredimur.
Constituimus in primis, evangelicum Instrumentum
Apostolos auctores habere, quibus hoc munus Evangelii
promulgandi ab ipso Domino sit impositum; si
et Apostolicos, non tamen solos, sed cum Apostolis,
<pb n="0363C"/>
et post Apostolos. Quoniam praedicatio discipulorum
suspecta fieri posset de gloriae studio, si
non adsistat illi auctoritas magistrorum, imo Christi,
qui magistros Apostolos fecit. Denique, nobis fidem
ex Apostolis Joannes et Matthaeus insinuant; ex Apostolicis,
Lucas et Marcus instaurant, iisdem regulis
exorsi, quantum ad unicum Deum attinet Creatorem,
et Christum ejus, natum ex virgine, supplementum
Legis et Prophetarum. Viderit enim si narrationem
dispositio variavit, dummodo de capite fidei conveniat,
de quo cum Marcione non convenit. Contra Marcion
Evangelio, scilicet suo, nullum adscribit auctorem,
quasi non licuerit illi titulum quoque affingere,
cui nefas non fuit ipsum corpus evertere. Et possem
hic jam gradum figere, non agnoscendum contendens
<pb n="0363D"/>
opus, quod non erigat frontem, quod nullam
constantiam praeferat, nullam fidem repromittat de
plenitudine tituli, et professione debita auctoris. Sed
<pb n="0364A"/>
per omnia congredi malumus, nec dissimulamus
quod ex nostro intelligi potest. Nam ex iis commentatoribus
quos habemus, Lucam videtur Marcion
elegisse, quem caederet. Porro, Lucas non apostolus,
sed apostolicus; non magister, sed discipulus;
utique magistro minor; certe tanto posterior,
quanto posterioris apostoli sectator, Pauli sine dubio:
ut, etsi sub ipsius Pauli nomine Evangelium Marcion
intulisset, non sufficeret ad fidem singularitas Instrumenti,
destituta patrocinio antecessorum; exigeretur
enim id quoque Evangelium quod Paulus invenit, cui
fidem dedit, cui mox suum congruere gestiit. Siquidem <note>(Gal. II, 1)</note> 
 propterea <hi>Hierosolymam ascendit ad
cognoscendos Apostolos</hi> et consultandos, <hi>ne forte in
vacuum cucurrisset,</hi> id est, ne non secundum illos credidisset,
<pb n="0364B"/>
et non secundum illos evangelizaret. Denique,
ut cum auctoribus contulit et convenit de regula
fidei; dexteras miscuere, et exinde officia praedicandi
distinxerunt, ut illi in Judaeos, Paulus in Judaeos et
in nationes. Igitur si ipse illuminator Lucae, auctoritatem
antecessorum et fidei et praedicationi suae
optavit, quanto magis eam Evangelio Lucae expostulem,
quae Evangelio magistri ejus fuit necessaria?
Aliud est, si penes Marcionem a discipulatu Lucae
coepit religionis christianae sacramentum. Caeterum,
si et retro decucurrit, habuit utique authenticam paraturam,
per quam ad Lucam usque pervenit, cujus
testimonio adsistente, Lucas quoque possit admitti.</p>
</div2>

<div2>
          <head>CAPUT III.</head>
<p>Sed enim Marcion nactus epistolam Pauli ad Galatas,
<pb n="0364C"/>
etiam ipsos apostolos suggillantis <note>(Gal. II)</note>, ut non
recto pedes incedentes ad veritatem Evangelii, simul
et accusantis pseudapostolos quosdam pervertentes
Evangelium Christi, connititur ad destruendum statum
eorum evangeliorum, quae propria, et sub apostolorum
nomine eduntur, vel etiam apostolicorum; ut
scilicet fidem, quam illis adimit, suo conferat. Porro,
etsi reprehensus est Petrus et Joannes et Jacobus, qui
existimabantur columnae, manifesta causa est. Personarum
enim respectu videbantur variare convictum.
Et tamen, cum ipse Paulus <hi>omnibus omnia
fieret, ut omnes lucraretur <note>(I Cor. IX, 19)</note>
            </hi>, potuit et
Petro hoc in consilio fuisse, aliquid aliter agendi
quam docebat. Proinde si et pseudapostoli irrepserant,
horum quoque qualitas edita est, circumcisionem
<pb n="0364D"/>
vindicantium et judaicos fastos. Adeo
non de praedicatione, sed de conversatione, a Paulo
denotabantur; aeque denotaturo, si quid de Deo creatore,
<pb n="0365A"/>
aut Christo ejus errassent. Igitur distinguenda
erunt singula. Si Apostolos praevaricationis et simulationis
suspectos Marcion haberi queritur usque ad
Evangelii depravationem, Christum jam accusat, accusando
quos Christus elegit. Si vero apostoli quidem
integrum Evangelium contulerunt, de sola convictus
inaequalitate reprehensi, pseudapostoli autem veritatem
eorum interpolaverunt, et inde sunt nostra digesta;
quod erit germanum illud apostolorum instrumentum,
quod adulteros passum est? Quod Paulum
illuminavit, et ab eo Lucam? Aut si tam funditus deletum
est, ut cataclysmo quodam, ita inundatione
falsariorum obliterarum; jam ergo nec Marcion habet
verum. Aut si ipsum erit verum, id est Apostolorum,
quod Marcion habet solus; et quomodo nostro consonat,
<pb n="0365B"/>
quod non Apostolorum, sed Lucae refertur,
aut si non statim Lucae deputandum est, quo Marcion
utitur, quia nostro consonat, scilicet adulterato
etiam circa titulum, caeterum Apostolorum est;
jam ergo et nostrum quod illi consonat, aeque apostolorum
est, sed adulteratum de titulo quoque.</p>
</div2>

<div2>
          <head>CAPUT IV.</head>
<p>Funis ergo ducendus est contentionis, pari
hinc inde nisu fluctuante. Ego meum dico verum,
Marcion suum; ego Marcionis affirmo adulteratum,
Marcion meum. Quis inter nos determinabit, nisi
temporis ratio, ei praescribens auctoritatem, quod
antiquius reperietur; et ei praejudicans vitiationem,
quod posterius revincetur? In quantum enim falsum
corruptio est veri, in tantum praecedat necesse
<pb n="0365C"/>
est veritas falsum. Prior erit res passione, et
materia aemulatione. Alioquin, quam absurdum
ut si nostrum antiquius probaverimus, Marcionis
vero posterius; et nostrum ante videatur falsum
quam habuerit de veritate materiam, et Marcionis
ante credatur aemulationem a nostro expertum quam
est editum? Et postremo id verius existimetur, quod
est serius, post tot ac tanta jam opera atque documenta
christianae religionis saeculo edita, quae edi
utique non potuissent sine Evangelii veritate, id est
ante Evangelii veritatem? Quod ergo pertinet ad Evangelium
interim Lucae, quatenus communio ejus inter
nos et Marcionem de veritate disceptat, adeo antiquius
Marcione est, quod est secundum nos, ut et
ipse illi Marcion aliquando crediderit; cum et pecuniam
<pb n="0365D"/>
in primo calore fidei catholicae Ecclesiae contulit,
projectam mox cum ipso postea quam in haeresim
suam a nostra veritate descivit. Quid nunc si negaverint
<pb n="0366A"/>
Marcionitae, primam apud nos fidem ejus,
adversus epistolam quoque ipsius. Quid, si nec epistolam
agnoverint? Certe antitheses non modo fatentur
Marcionis, sed et praeferunt. Ex his mihi probatio
sufficit. Si enim id Evangelium quod Lucae refertur
penes nos (viderimus an et penes Marcionem)
ipsum est quod Marcion per antitheses suas arguit,
ut interpolatum a protectoribus judaismi ad concorporationem
Legis et Prophetarum, qua etiam Christum
inde configerent, utique non potuisset arguere,
nisi quod invenerat. Nemo post futura reprehendit
quae ignorat futura: emendatio culpam non antecedit.
Emendator sane Evangelii, a Tiberianis usque ad Antoniani
tempora eversi, Marcion solus et primus
obvenit, exspectatus tamdiu a Christo poenitentem
<pb n="0366B"/>
jam quod apostolos praemisisse properasset sine praesidio
Marcionis; nisi quod humanae temeritatis, non
divinae auctoritatis negotium est haeresis, quae sic
semper emendat Evangelia, dum vitiat: cum etsi
discipulus Marcion, <hi>non</hi> tamen <hi>super magistrum <note>(Matt.
X, 24)</note>
            </hi>; et si apostolus Marcion, <hi>Sive ego,</hi> inquit
Paulus <note>(I Cor. XV, 11)</note>, <hi>sive illi, sic praedicamus.</hi> 
Et si prophetes Marcion: et <hi>spiritus prophetarum
prophetis erunt subditi <note>(I Cor., XIV, 32)</note>
            </hi>; <hi>non
enim eversionis, sed pacis.</hi> Etiam si angelus Marcion,
citius <note>(Gal. I, 8)</note> anathema dicendus quam
evangelizator, quia aliter evangelizavit. Itaque dum
emendat, utrumque confirmat; et nostrum anterius,
id emendans quod invenit; et id posterius, quod de
nostri emendatione constituens, suum et novum fecit.</p>
</div2>

<div2>
          <head>CAPUT V.</head>

<pb n="0366C"/>
<p>In summa, si constat id verius quod prius, id prius
quod et ab initio, id ab initio, quod ab Apostolis;
pariter utique constabit, id esse ab Apostolis traditum,
quod apud ecclesias Apostolorum fuerit sacrosanctum.
Videamus quod lac a Paulo Corinthii hauserint;
ad quam regulam Galatae sint recorrecti;
quid legant Philippenses, Thessalonicenses, Ephesii;
quid etiam Romani de proximo sonent, quibus Evangelium
et Petrus et Paulus sanguine quoque suo signatum
reliquerunt. Habemus et Joannis alumnas ecclesias.
Nam etsi Apocalypsim ejus Marcion respuit,
ordo tamen episcoporum ad originem recensus, in
Joannem stabit auctorem. Sic et caeterarum generositas
recognoscitur. Dico itaque apud illas, nec solas
<pb n="0366D"/>
jam apostolicas, sed apud universas, quae illis de
societate sacramenti confoederantur, id Evangelium
Lucae ab initio editionis suae stare, quod cum maxime
<pb n="0367A"/>
tuemur: Marcionis vero plerisque nec notum; nulli
autem notum, ut non eo damnatum. Habet
plane et illud ecclesias, sed suas; tam posteras quam
adulteras; quarum si censum requiras, facilius apostaticum
invenias quam apostolicum; Marcione scilicet
conditore, vel aliquo de Marcionis examine. Faciunt
favos et vespae: faciunt ecclesias et marcionitae.
Eadem auctoritas ecclesiarum apostolicarum
caeteris quoque patrocinabitur Evangeliis, quae proinde
per illas et secundum illas habemus, Joannis
dico et Matthaei, licet et Marcus quod edidit, Petri
affirmetur, cujus interpres Marcus: nam et Lucae
Digestum Paulo adscribere solent. Capit magistrorum
videri, quae discipuli promulgarint. Itaque et de
his Marcion flagitandus, quid omissis eis, Lucae
<pb n="0367B"/>
potius institerit; quasi non et haec apud ecclesias a
primordio fuerint, quemadmodum et Lucae. Atquin
haec magis primordio fuisse credibile est, ut priora,
qua apostolica; ut cum ipsis Ecclesiis dedicata. Caeterum,
quale est, si nihil Apostoli ediderunt, ut discipuli
potius ediderint, qui nec discipuli existere potuissent
sine ulla doctrina magistrorum? Igitur dum
constet haec quoque apud Ecclesias fuisse, cur non
haec quoque Marcion attigit, aut emendanda si adulterata,
aut agnoscenda si integra? nam et competit,
ut si qui Evangelium pervertebant, eorum magis
curarent perversionem, quorum sciebant auctoritatem
receptiorem, ideo et pseudapostoli, quod per
falsum Apostolos imitarentur. In quantum ergo emendasset
quae fuissent emendanda, si fuissent corrupta,
<pb n="0367C"/>
in tantum confirmavit non fuisse corrupta, quae non
putavit emendanda. Denique emendavit, quod corruptum
existimavit. Sed ne hoc merito, quia non
fuit corruptum. Si enim apostolica integra cucurrerunt;
Lucae autem quod est secundum nos,
adeo congruit regulae eorum, ut cum illis apud Ecclesias
maneat, jam et Lucae constat integrum decucurrisse
usque ad sacrilegium Marcionis. Denique,
ubi manus illi Marcion intulit, tunc diversum et aemulum
factum est apostolicis. Igitur dabo consilium
discipulis ejus, ut aut et illa convertant, licet sero,
ad formam sui, quo cum apostolicis convenire videantur
(nam et quotidie reformant illud, prout a nobis
<pb n="0368A"/>
quotidie revincuntur), aut erubescant de magistro
ubique traducto, cum Evangelii veritatem nunc ex
conscientia tramittit; nunc ex impudentia evertit. His
fere compendiis utimur, cum de Evangelii fide
adversus haereticos experimur, defendentibus et
temporum ordinem posteritati falsariorum praescribentem,
et auctoritatem Ecclesiarum traditioni Apostolorum
patrocinantem: quia veritas falsum praecedat
necesse est; et ab eis procedat, a quibus tradita est.</p>
</div2>

<div2>
          <head>CAPUT VI.</head>
<p>Sed alium jam hinc inimus gradum, ipsum (ut professi
sumus) evangelium Marcionis provocantes, sic
quoque probaturi adulteratum. Certe enim totum quod
elaboravit, etiam antitheseis praestruendo, in hoc
<pb n="0368B"/>
cogit, ut Veteris et Novi Testamenti diversitatem
constituat; proinde Christum suum a Creatore separatum,
ut Dei alterius, ut alienum legis et prophetarum.
 Certe propterea contraria quaeque sententiae
suae erasit, conspirantia cum Creatore, quasi ab
assertoribus ejus intexta: competentia autem sententiae
suae reservavit. Haec conveniemus. Haec amplectemur,
si nobiscum magis fuerint; si Marcionis
praesumptionem percusserint, tunc et illa constabit
eodem vitio haereticae caecitatis erasa, quo et haec
reservata. Sic habebit intentio et forma opusculi nostri,
sub illa utique conditione, quae ex utraque parte
condicta sit. Constituit Marcion alium esse Christum,
qui Tiberianis temporibus a Deo quondam ignoto
revelatus sit in salutem omnium gentium; alium qui
<pb n="0368C"/>
a Deo creatore in restitutionem judaici status sit destinatus,
quandoque venturus. Inter hos magnam et
omnem differentiam scindit, quantam inter justum
et bonum, quantam inter Legem et Evangelium,
quantam inter judaismum et christianismum. Hinc
et nostra praescriptio, qua defigimus, nihil Christo
Dei alterius commune esse debere cum Creatore: caeterum,
Creatoris pronuntiandum, si administraverit
dispositiones ejus, si impleverit prophetias ejus, si
adjuverit leges ejus, si repraesentaverit promissiones
ejus, si restauraverit virtutes ejus, si sententias reformaverit,
si mores, si proprietates expresserit.
Hujus pacti et hujus praescripti quaeso te, lector, meminoris
<pb n="0369A"/>
ubique, et incipe recognoscere aut Marcionis
Christum, aut Creatoris.</p>
</div2>

<div2>
          <head>CAPUT VII.</head>
<p> <hi>Anno quintodecimo principatus Tiberiani <note>(Luc. III,
1)</note>
            </hi>, proponit eum <hi>descendisse in civitatem Galilaeae,
Capharnaum <note>(Luc. IV, 31)</note>
            </hi>; utique de coelo Creatoris,
in quod de suo ante descenderat. Ecquid
 ergo ordinis fuerat, ut prius de suo coelo in
Creatoris descendens describeretur? Cur enim non et
ista reprehendam, quae non implent fidem ordinariae
narrationis, deficientis in mendacio semper? Plane
semel dicta sint, per quae jam alibi retractavimus,
an descendens per Creatorem, et quidem adversus ipsum
potuerit ab eo admitti, et inde tramitti in terram
aeque ipsius. Nunc autem et reliquum ordinem descensionis
<pb n="0369B"/>
expostulo tenens descendisse illum. Viderit
enim sicubi apparuisse positum est. Apparere, subitum
 ex inopinato sapit conspectum, qui semel impegerit
oculos in id quod sine mora apparuit. Descendisse
autem, dum sit, videtur, et subit oculos; de
facto etiam ordinem facit. Atque ita cogit exigere,
quali habitu, quali suggestu, quonam impetu vel
temperamento, etiam quo in tempore diei noctisve
descenderit; praeterea quis viderit descendentem,
quis retulerit, quis asseveraverit rem utique nec
asseveranti facile credendam. Indignum denique ut
Romulus quidem ascensus sui in coelum habuerit
Proculum affirmatorem, Christus vero Dei descensus
de coelo suo sui non invenerit annuntiatorem;
quasi non sic et ille ascenderit iisdem mendacii scalis,
<pb n="0369C"/>
sicut et iste descendit. Quid autem illi cum Galilaea,
si non erat Creatoris? cui ista regio destinabatur
ingressuro praedicationem, dicente Isaia <note>(Is., IX,
1-2)</note>: <hi>Hoc primum bibito</hi>, <hi>cito facito, regio
Zabulon, et terra Nepthalim, et caeteri qui maritimam
ad Jordanem</hi>, <hi>Galilaea nationum, populus
<pb n="0370A"/>
qui sedetis in tenebris, videte lumen magnum; qui habitatis
terram, sedentes in umbra mortis, lumen ortum
est super vos.</hi> Bene autem quod et Deus Marcionis,
illuminator vindicatur nationum: quo magis debuerit
vel de coelo descendere, etsi utique in Pontum
potius descendere, quam in Galilaeam. Caeterum, et
loco et illuminationis opere secundum praedicationem
occurrentibus Christo, jam eum prophetatum incipimus
agnoscere, ostendentem in primo ingressu <hi>
              <note>(Matth., V, 17)</note> 
 venisse se non ut Legem et Prophetas
dissolveret</hi>, <hi>sed ut potius adimpleret.</hi> Hoc enim Marcion,
ut additum, erasit. Sed frustra negabit
Christum dixisse, quod statim fecit ex parte. Prophetiam
enim interim de loco adimplevit, de coelo
statim ad synagogam, ut dici solet, AD QUOD VENIMUS
<pb n="0370B"/>
HOC AGE. Marcion, aufer etiam illud de Evangelio: <hi>Non sum missus nisi ad oves perditas domus Israel <note>(Matt., XV, 24)</note>
            </hi>,
et: <hi>Non est auferre panem filiis,
et dare eum canibus <note>(Matt., VII, 27)</note>
            </hi>; ne scilicet
Christus Israelis videretur. Sufficiunt mihi facta pro
dictis. Detrahe voces Christi mei, res loquentur.
Ecce venit in synagogam; certe ad oves perditas
domus Israelis. Ecce doctrinae suae panem prioribus
offert Israelitis; certe ut filios praefert. Ecce aliis
eum nondum impertit; certe ut canes praeterit.
Quibus autem magis impertisset, quam extraneis
Creatoris, si ipse in primis non fuisset Creatoris?
Et tamen quomodo in synagogam potuit admitti tam
repentinus, tam ignotus; cujus nemo adhuc certus
de tribu, de populo, de domo, de censu denique
<pb n="0370C"/>
Augusti, quem testem fidelissimum dominicae nativitatis
romana archiva custodiunt? Meminerant certe,
nisi circumcisum scirent, non admittendum in sancta
sanctorum. Sed etsi passim synagoga adiretur,
non tamen ad docendum, nisi ab optime cognito et
explorato et probato, jam pridem in hoc ipsum, vel
<pb n="0371A"/>
aliunde commendato cum hoc munere. <hi>Stupebant
autem omnes ad doctrinam ejus;</hi> plane: <hi>quoniam,</hi> 
inquit, <hi>in potestate erat sermo ejus <note>(Luc., IV, 32)</note>
            </hi>:
non quoniam adversus Legem et Prophetas docebat.
Utique enim eloquium divinum et vim et gratiam
praestabat, magis exstruens quam destruens substantiam
Legis et Prophetarum. Alioquin non stuperent,
sed horrerent; nec mirarentur, sed statim aversarentur
 destructorem Legis et Prophetarum; et
utique in primis alterius Dei praedicatorem: quia
nec potuisset adversus Legem et Prophetas docere.
et hoc nomine adversus Creatorem, non praemissa
diversae atque aemulae divinitatis professione. Cum
ergo nihil tale Scriptura significet, nisi solam vim
et potestatem sermonis admirationi fuisse, facilius
<pb n="0371B"/>
ostendit, secundum Creatorem docuisse illum, quia
non negavit, quam adversus Creatorem, quia non
significavit. Atque ita aut ejus erit agnoscendus,
secundum quem docuit; aut praevaricator judicandus,
si secundum eum, adversus quem venerat, docuit.
Exclamat ibidem spiritus daemonis <note>(Luc. IV, 34)</note>: <hi>Quid nobis et tibi est, Jesu? venisti perdere nos? scio
qui scis, sanctus Dei.</hi> 
 Hic ego non retractabo, an et
hoc cognomentum competierit ei, quem nec Christum
vocari oporteret, si non Creatoris. Alibi jam de nominibus
ex postulatum est. At nunc discepto, quomodo
hoc eum vocari cognoverit daemon, nulla unquam
retro emissa praedicatione in illum a Deo ignoto, et
in id temporis muto, cujus nec sanctum eum contestari
potuit, ut ignoti etiam ipsi suo Creatori.
<pb n="0371C"/>
Quid autem jam tale ediderat novae divinitatis, per
quod posset alterius Dei sanctus intelligi? tantum
quod synagogam introgressus, et nec sermone operatus
aliquid adversus Creatorem? Sicut ergo quem
ignorabat, nullo modo poterat Jesum et sanctum Dei
agnoscere; ita, quem norat, agnovit. Nam et Prophetam
meminerat sanctum Dei praedicasse, et Jesum
nomen Dei esse in filio Nave. Haec et ab angelo
exceperat secundum nostrum Evangelium <note>(Luc. I,
35)</note>: <hi>Propterea, quod in te nascetur vocabitur sanctum,
Filius Dei, et vocabis nomen ejus Jesum.</hi> Sed et habebat
utique sensum aliquem dominicae dispositionis (licet
daemon tamen) magis quam alienae, et nondum satis
cognitae. Nam et praemisit: <hi>Quid nobis et tibi</hi>?
non quasi in extraneum Jesu, ad quem pertinent
<pb n="0371D"/>
spiritus Creatoris. Nec enim dixit:  « <hi>quid tibi
et nobis?</hi> »  sed: <hi>Quid nobis et tibi?</hi> se deplorans, et
sorti suae exprobrans: quam jam videns, adjicit: <hi>Venisti perdere nos.</hi> 
 Adeo judicis et ultoris, et ut
<pb n="0372A"/>
ita dixerim, saevi Dei Filium agnoverat Jesum, non
optimi illius et perdere et punire nescientis. Quorsum
hunc locum praemisimus? ut Jesum et a daemone
non alium doceamus agnitum, et a semetipso non
alium conformatum quam Creatoris. Atquin, inquis,
increpuit illum Jesus. Plane ut invidiosum, et in
ipsa confessione petulantem, et male adulantem;
quasi haec esset summa gloria Christi, si ad perditionem
daemonum venisset, et non potius ad hominum
salutem; qui nec discipulos de subactione spirituum,
sed de candida salutis gloriari volebat. Aut cur
eum increpuit? Si quasi mentitum in totum, ergo
non fuit Jesus, nec Dei sanctus omnino. Si quasi
ex parte mentitum, quod cum Jesum quidem et
sanctum Dei, sed Creatoris existimasset, injustissime
<pb n="0372B"/>
increpuit hoc sentientem, quod sciebat sentiendum,
et hoc non existimantem, quod ignorabat existimandum,
alium Jesum, et alterius Dei sanctum. Quod
si verisimiliorem statum non habet increpatio, nisi quem
nos interpretamur, jam ergo et daemon nihil mentitus
est, non ob mendacium increpitus: ipse enim erat
Jesus, praeter quem alium daemon agnovisse non poterat;
et Jesus eum confirmavit, quem agnoverat
daemon, dum non ob mendacium increpat daemonem.</p>
</div2>

<div2>
          <head>CAPUT VIII.</head>
<p>Nazaraeus vocari habebat secundum prophetiam
Christus Creatoris: unde et ipso nomine nos Judaei
Nazaraeos appellant per cum. Nam et sumus, de
quibus est <note>(Thren., IV, 7)</note>: <hi>Nazaraei exalbati sunt super
nivem.</hi> Qui scilicet retro luridati delinquentiae maculis,
<pb n="0372C"/>
et nigrati ignorantiae tenebris. Christo autem appellatio
Nazaraei competitura erat ex infantiae latebris, ad
quas apud Nazareth descendit, vitando Archelaum
filium Herodis. Hoc propterea non omisi, quia Christum
Marcionis oportuerat omne commercium ejerasse
etiam locorum familiarium Christi Creatoris, habentem
tanta Judaeae oppida, non ita Christi Creatoris per
Prophetas emancipata. Caeterum. Prophetarum
erit Christus, ubicumque secundum Prophetas invenitur.
Et tamen apud Nazareth quoque nihil novi
notatur praedicasse, dum alio merito unius proverbii <note>(Luc. IV, 23)</note>,
ejectus refertur. Hic primum manus
ei injectas animadvertens, necesse habeo jam de substantia
ejus corporali praefinire, quod non possit
phantasma credi, qui contactum, et quidem violentia
<pb n="0372D"/>
plenum, detentus et captus, et ad praecipitium usque
protractus, admiserit. Nam etsi per medios evasit,
sed ante jam vim expertus, et postea dimissus; scilicet
soluto, uti adsolet, tumultu; vel etiam irrupto,
<pb n="0373A"/>
non tamen per caliginem eluso, quae nulli omnino
tactui succidisset, si fuisset.</p>
<p>
            <l>Tangere enim et tangi, nisi corpus, nulla potest res,</l>
etiam saecularis sapientiae digna sententia est. Ad
summam, et ipse mox tetigit alios, quibus manus
imponens, utique sentiendas, beneficia medicinarum
conferebat, tam vera, tam non imaginaria, quam erant
per quas conferebat. Ipse igitur est Christus et Isaie,
remediator valetudinum. Hic, inquit <note>(Is., LIII, 4)</note>, <hi>imbecillitates
nostras aufert, et languores portat.</hi> Portare
autem Graeci etiam pro eo solent ponere, quod est
tollere. Sufficit interim mihi generalis repromissio.
Quodcumque curaverit Jesus, meus est. Veniemus
tamen et ad species curationum. Caeterum, et a daemoniis
<pb n="0373B"/>
liberare, curatio est valetudinis. Itaque spiritus
nequam, quasi ex forma jam prioris exempli cum
testimonio excedebant vociferantes: <hi>Tu es Filius Dei.</hi> 
Cujus Dei, vel hic pareat. Sed proinde increpabantur,
et jubebantur tacere. Proinde enim Christus ab hominibus,
non a spiritibus immundis, volebat se Filium
Dei agnosci. Ille Christus duntaxat, cui hoc congruebat;
quia praemiserat per quos posset agnosci,
et utique digniores praedicatores. Illius erat, praeconium
immundi spiritus respuere, cui sancti abundabant.
Porro, qui nunquam fuerat annuntiatus, si
tamen volebat agnosci (frustra autem venerat, si
nolebat), non esset aspernatus testimonium alienae
et cujuscumque substantiae, qui propriae non habebat,
qui in aliena descenderat. Jam nunc et qua destructor
<pb n="0373C"/>
Creatoris, nihil magis gestisset, quam a spiritibus
ipsius agnosci, et divulgari prae timore, nisi quod
Marcion Deum suum timeri negat, defendens bonum
non timeri, sed judicem, apud quem sint materiae
timoris, ira, saevitia, judicia, vindicta, damnatio. Sed
et daemonia timore utique cedebant. Ergo timendi
Dei Filium confitebantur, occasionem habitura non
cedendi, si non timendi. Et ille jussu et increpitu ea
expellens, non suasu qua bonus, timendum se exhibebat.
Aut numquid ideo increpabat, quia timebatur
nolens timeri? Et quomodo ea volebat excedere,
quod nisi timore non facerent? Cecidit ergo in
necessitatem, qua disparem se naturae suae ageret:
cum posset ut bonus semel eis parcere. Cecidit et in
aliam praevaricationis notam; cum se a daemoniis quasi
<pb n="0373D"/>
Filium Creatoris sustineret timeri, ut jam non
propria potestate expelleret daemonia, sed per Creatoris
auctoritatem. In solitudinem procedit. Solemnis
et hujusmodi regio Creatoris. Oportebat sermonem
illic quoque videri in corpore, ubi egerat aliquando
et in nube. Competebat et Evangelio habitus loci,
qui placuerat et Legi. <hi>Capiat</hi> itaque <hi>jucunditatem
solitudo,</hi> hoc Isaias <note>(Is., XXXV, 1)</note> promiserat. Detentus
<pb n="0374A"/>
a turbis: <hi>Oportet me,</hi> inquit <note>(Luc., IV, 42)</note>, <hi>aliis civitatibus annuntiare regnum Dei.</hi> 
 Ostenderat jam
alicubi Deum suum? Non puto adhuc usque. Sed de
eis loquebatur, qui alium quoque Deum noverant.
Nec hoc credo. Ergo si nec ille alium Deum ediderat,
nec illi noverant praeter Creatorem, ejusdem Dei
regnum portendebat, quem solum sciebat notum eis
qui audiebant.
</p>
        </div2>

<div2>
          <head>CAPUT IX.</head>
<p>De tot generibus operum, quid utique ad piscaturam
respexit, ut ab illa in apostolos sumeret
Simonem et filios Zebedaei? Non enim simplex
factum videri potest, de quo argumentum processurum
erat, dicens. <note>(Luc., V, 10)</note> Petro trepidanti
de copiosa indagine piscium: <hi>Ne time,
<pb n="0374B"/>
abhinc enim homines eris capiens.</hi> Hoc enim dicto,
intellectum illis suggerebat adimpletae prophetiae,
se eum esse, qui per Hieremiam pronuntiarat <note>(Jerem., XVI, 16)</note>:
 <hi>Ecce ego mittam piscatores multos,
et piscabuntur illos;</hi> homines scilicet. Denique relictis
naviculis secuti sunt eum; ipsum intelligentes,
qui coeperat facere quod edixerat. Aliud est, si adfectavit
de naviculariorum collegio allegere, habiturus
apostolum quandoque nauclerum Marcionem.
Praestruximus quidem adversus <hi>Antitheses,</hi> nihil proficere
proposito Marcionis, quam putat, diversitatem
Legis et Evangelii, ut et hanc a Creatore dispositam,
denique praedicatam in repromissione novae legis et
novi sermonis et Novi Testamenti. Sed quoniam attentius
argumentatur apud illum suum nescio
<pb n="0374C"/>
quem <foreign xml:lang="greek">συνταλαίπωρον,</foreign> id est commiseronem, et <foreign xml:lang="greek">συμμισούμενον,</foreign>
id est, coodibilem, in leprosi purgationem,
non pigebit ei occurrere, et in primis figuratae legis
vim ostendere; quae in exemplo leprosi non contingendi,
imo ab omni commercio submovendi, communicationem
prohibebat hominis delictis commaculati;
cum qualibus et Apostolus <hi>
              <note>(I Cor., V, 11)</note> cibum</hi> 
 quoque vetat <hi>sumere:</hi> participari enim stigmata
delictorum, quasi ex contagione, si quis se cum
peccatore miscuerit. Itaque Dominus volens altius
intelligi Legem, per carnalia spiritalia significantem,
et hoc nomine non destruens, sed magis exstruens
quam pertinentius volebat agnosci, tetigit leprosum,
a quo etsi homo inquinari potuisset, Deus utique non
inquinaretur, incontaminabilis scilicet. Ita non praescribetur
<pb n="0374D"/>
illi quod debuerit legem observare, et non
contingere immundum, quem contactus immundi
non erat inquinaturus. Hoc magis meo Christo competere
sic doceo, dum tuo non competere demonstro.
Si enim ut aemulus legis tetigit leprosum, nihil faciens
praeceptum legis, per contemptum inquinamenti,
quomodo posset inquinari, qui corpus non
habebat quod inquinaretur? phantasma enim inquinari
<pb n="0375A"/>
non posset. Qui ergo inquinari non poterat ut
phantasma, jam non virtute divina incontaminabilis
erit, sed phantasmatis inanitate: nec contempsisse
videri potest inquinamentum, cujus materiam non
habebat: ita nec legem destruxisse, qui inquinamentum
ex occasione phantasmatis, non ex ostentatione
virtutis evaserat. Si autem Helisaeus, prophetes Creatoris,
unicum leprosum Naaman syrum ex tot leprosis
israelitis emendavit <note>(IV Reg., V, 14)</note>, nec hoc
ad diversitatem facit Christi, quasi hoc modo melioris,
dum israelitem leprosum emundavit extraneus,
quem suus dominus emundare non valuerat;
syro facilius emundato, significato per nationes
emundationis in Christo lumine earum, quae septem
maculis capitalium delictorum inhorrerent, idololatria,
<pb n="0375B"/>
blasphemia, homicidio, adulterio, stupro, falso
testimonio, fraude. Quapropter septies quasi per singulos
titulos in Jordane lavit, simul et ut totius
hebdomadis caperet expiationem; quia unius
lavacri vis et plenitudo Christo soli dicabatur, facturo
in terris, sicut sermonem compendiatum, ita et
lavacrum. Nam et hoc opponit Marcion, Helisaeum
quidem materia eguisse, aquam adhibuisse, et eam
septies; Christum vero verbo solo, et hoc semel
functum, curationem statim repraesentasse. Quasi
non audeam et verbum ipsum in substantiam Creatoris
vindicare. Nullius rei non ille potior auctor, qui
prior. Incredibile plane, ut potestas Creatoris verbo
remedium vitii unius operata sit, quae verbo tantam
mundi molem semel protulit. Unde magis dignoscitur
<pb n="0375C"/>
Christus Creatoris, quam ex verbi potestate?
Sed ideo alius Christus, quia aliter quam Helisaeus,
quia potentior dominus famulo suo. Quid constituis,
Marcion, proinde res agi a servis, quemadmodum ab
ipsis dominis? Non times ne in dedecus tibi vertat,
si ideo Christum negas Creatoris, quia potentior
fuerit famulo Creatoris, qui ad Helisaei pusillitatem
major agnoscitur, si tamen major? Par enim curatio,
licet distet operatio. Quid amplius praestitit tuus
Christus, quam meus Helisaeus? Imo, quid magnum
praestitit tui Christi verbum? cum id praestiterit
quod fluvius Creatoris. Secundum haec, caetera quoque
occurrunt. Quantum enim ad gloriae humanae
aversionem pertinebat, vetuit eum divulgare: quantum
<pb n="0376A"/>
autem ad tutelam legis, jussit ordinem impleri: <hi>Vade, ostende te sacerdoti, et offer munus quod praecepit
Moyses.</hi> 
 Argumenta enim figurata utpote
prophetatae legis adhuc in suis imaginibus tuebatur,
quae significabant hominem quondam peccatorem,
verbo mox Dei emaculatum, offerre debere
munus Deo apud templum, orationem scilicet et actionem
gratiarum apud Ecclesiam, per Christum
Jesum catholicum Patris sacerdotem. Itaque adjecit: <hi>Ut sit vobis in testimonium;</hi> 
 sine dubio, quo testabatur
se legem non dissolvere, sed adimplere; quo
testabatur seipsum esse, qui morbos et valetudines
eorum suscepturus annuntiabatur. Hanc tam
congruentem et debitam interpretationem testimonii
adulator Christi sui Marcion, sub obtentu mansuetudinis
<pb n="0376B"/>
et lenitatis quaerit excludere. Nam et bonus,
inquit, praeterea sciens omnem, qui lepra esset liberatus,
solemnia legis executurum, ideo ita praecepit.
Quid tum? Perseveravitne in bonitate, id est, permissione
legis, an non? Si enim bonus perseveravit,
nunquam destructor erit legis, nec Dei
alterius habebitur, cessante legis destructione per
quam alterius Dei vindicatur. Si non perseveravit
bonus destruendo postea legem, falsum ergo testimonium
postea collocavit apud illos in curatione leprosi:
deservit enim bonitatem, dum destruit legem.
Malus jam, quando legis eversor, si bonus, cum legis
indultor. Sed et eo quod indulsit legi obsequium,
bonam legem confirmavit. Nemo enim malo obsequi
patitur. Ergo et sic malus, si obsequium malae legi
<pb n="0376C"/>
indulsit; et sic deterior, si bonae legis destructor advenit.
Proinde si ut sciens omnem qui lepra liberatus
esset ita facturum, ideo praecepit munus offerre,
potuit et non praecepisse quod sciebat ultro futurum.
In vanum ergo descendit quasi legem destructurus,
cum cedit obsecutoribus legis. Atquin quasi sciens
formam eorum, magis ab ea avertendos praevenire
debuerat, si in hoc venerat. Cur ergo non lacuit,
ut homo solo suo arbitrio legi obediret? tunc enim
aliquatenus posset videri patientiae suae praestitisse.
Sed adjicit etiam auctoritatem suam exaggeratam
testimonii pondere. Cujus jam testimonii, nisi legis
assertae? Certe nihil interest quomodo firmaverit
legem, sive qua bonus, sive qua supervacuus, sive
<pb n="0377A"/>
qua patiens, sive qua inconstans, dum te, Marcion, de
gradu pellam. Ecce praecepit legem impleri. Quocumque
modo praecepit, eodem potuit etiam illam
praemisisse <note>(Matth., V, 17)</note> sententiam: <hi>Non veni
legem dissolvere, sed adimplere.</hi> Quid ergo tibi fuit de
Evangelio erasisse quod salvum est? confessus es
enim prae bonitate fecisse illum, quod negas dixisse.
Constat ergo dixisse illum, quia et fecit; et te potius
vocem Domini de Evangelio erasisse, quam
nostros injecisse.</p>
</div2>

<div2>
          <head>CAPUT X.</head>
<p>Curatur et paralyticus <note>(Luc., V)</note>, et quidem
in coetu spectante populo. <hi>Videbit</hi> enim, inquit
Esaias <note>(Is., XXXV, 2)</note>, <hi>populus sublimitatem Domini,
et gloriam Dei.</hi> Quam sublimitatem et quam
<pb n="0377B"/>
gloriam? <hi>Convalescite manus dimissae, et genua
dissoluta.</hi> Hoc erit paralysis. <hi>Convalescite, nec timete.</hi> 
Non otiose iterans, <hi>Convalescite;</hi> nec vane
subjungens, <hi>Nec timete:</hi> quoniam cum redintegratione
membrorum, virium quoque repraesentationem
pollicebatur: <hi>Exsurge, et tolle grabatum tuum;</hi> et animi
vigorem, ad non timendos qui dicturi erant: <hi>Quis
dimittet peccata, nisi solus Deus?</hi> Habes itaque jam
et specialis medicinae dispunctam prophetiam, et
eorum quae medicinam sunt secuta. Pariter et dimissorem
delictorum Christum recognosce apud eumdem
prophetam: <hi>Quoniam</hi>, inquit <note>(Is., LIII)</note>, <hi>in plurimis
dimittet delicta eorum, et delicta nostra ipse aufert.</hi> 
Nam et in priore <note>(Is., I, 18)</note>, ex ipsius Domini
persona: <hi>Etsi fuerint delicta vestra tanquam roseum,
<pb n="0377C"/>
velut nivem exalbabo; et si tanquam coccinum, velut
lanam exalbabo.</hi> In roseo sanguinem ostendens prophetarum;
in coccino Domini, ut clariorem. Etiam
Michaeas <note>(Mich., VII, 18 et 19)</note> de venia delictorum: <hi>Quis Deus quomodo tu, eximens iniquitates, et praeteriens
injustitias residuis 
 haereditatis tuae</hi>? <hi>Non tenuit in testimonium 
 iram suam, quia voluit
misericordiam</hi>. <hi>Avertet</hi>, <hi>et miserebitur nostri.
Demerget delicta nostra, et demerget in profunda maris
peccata nostra.</hi> Sed etsi nihil tale in Christum fuisset
praedicatum, haberem hujus benignitatis exempla in
Creatore, promittentia mihi et in Filio Patris affectus.
Video Ninivitas scelerum veniam censecutos a
Creatore, ne dixerim tunc quoque a Christo, quia a
<pb n="0378A"/>
primordio egit in Patris nomine. Lego et Nathan
prophetam agnoscenti David delictum suum in Uriam
dixisse <note>(II Reg., X, 13)</note>: <hi>Et Dominus circumduxit
delictum tuum, et non morieris;</hi> proinde et <note>(I Reg., XXI)</note> 
Achab regem, maritum Jezabel, reum idololatriae et
sanguinis Nabuthae, veniam meruisse, poenitentiae nomine;
 Jonatham, filium Saulis, resignati jejunii
culpam deprecatione delesse <note>(I Reg. XIV)</note>. Quid de
ipso populo retexam, totiens delictorum indulgentia
restituto? ab eo scilicet Deo, qui <note>(Ezech. XXXIII,
11)</note> mavult misericordiam quam sacrificium, et peccatoris
poenitentiam quam mortem. Prius est igitur,
neges Creatorem indulsisse aliquando delicta; consequens,
ut ostendas nec in Christum suum tale
quid eum praedicasse: et ita probabis novam istam
<pb n="0378B"/>
Christi novi scilicet benignitatem, si probaveris,
nec parem Creatori, nec praedicatam a Creatore. Sed
et peccata dimittere an ejus possit esse, qui negetur
tenere; et an ejus sit absolvere, cujus non sit etiam
damnare; et, an congruat eum ignoscere, in quem
nihil sit admissum: alibi jam congressi, malumus
 admonere, quam retractare. De filio hominis
duplex est nostra praescriptio, neque mentiri
posse Christum, ut se filium hominis pronuntiaret,
si non vere erat; neque filium hominis constitui,
qui non sit natus ex homine, vel patre vel matre:
atque ita discutiendum, cujus hominis filius accipi
debeat, patris an matris. Si ex Deo patre est, utique
non ex homine: si non et ex homine, superest
ut ex homine sit matre: si ex homine, jam apparet
<pb n="0378C"/>
quia ex virgine. Cui enim homo pater non datur,
nec vir matri ejus deputabitur; porro, cui vir non deputabitur,
virgo est. Caeterum, duo jam patres habebuntur,
Deus et homo, si non virgo sit mater. Habebit
enim virum, ut virgo non sit; et habendo virum,
duos patres faciet, Deum et hominem, ei qui
et Dei et hominis esset filius. Talem, si forte,
Castori aut Herculi nativitatem tradunt fabulae. Si
haec ita distinguuntur, id est, si ex matre filius est
hominis, quia ex patre non est; ex matre autem virgine,
quia non ex patre homine; hic erit Christus
Isaiae, quem concepturam virginem praedicat. Qua
igitur ratione admittas filium hominis, Marcion, cicumspicere
non possum. Si patris hominis, negas
<pb n="0379A"/>
Dei filium; si et Dei, Herculem de fabula facis Christum;
si matris tantum hominis, meum concedis;
si neque matris hominis, ergo nullius hominis est
filius, et necesse est mendacium admiserit, qui se
quod non erat dixit. Unum potest angustiis tuis
subvenire, si audeas aut Deum tuum patrem Christi
hominem quoque cognominare, quod de Aeone
fecit Valentinus; aut virginem hominem negare,
quod ne Valentinus quidem fecit. Quid nunc, si
ipso titulo filii hominis censetur Christus apud Danielem?
nonne sufficiet ad probationem prophetici
Christi? Cum enim id se appellat quod in Christum
praedicabatur Creatoris, sine dubio ipsum se
praestat intelligi, in quem praedicabatur. Nominum
communio simplex, si forte, videri potest, et
<pb n="0379B"/>
tamen nec Christum, nec Jesum vocari debuisse
defendimus, diversitatis conditionem tenentes. Appellatio
autem quod est filius hominis, in quantum
ex accidenti obvenit, in tantum difficile est ut et ipsa
concurrat super nominis communionem. Ex accidenti
enim proprio est, maxime cum caussa convenit eadem,
per quam deveniat in communionem. Atque
adeo si et Christus Marcionis natus ex homine diceretur,
tunc et ipse caperet appellationis communionem,
et essent duo filii hominis, sicut et duo Christi,
et duo Jesus. Ergo cum appellatio propria est
ejus, in quo habet caussam, si alii vindicetur,
in quo est communio nominis, non etiam appellationis,
suspecta jam fit communio nominis quoque in
eo, cui vindicatur sine caussa communio appellationis;
<pb n="0379C"/>
et sequitur ut unus idemque credatur, qui et
nominis appellationis capacior invenitur, dum alter
excluditur, qui non habet appellationis communionem,
carens caussa; nec alius erit capacior utriusque,
quam qui prior, et nomen sortitus est Christi,
et appellationem filii hominis; Jesus scilicet Creatoris.
Hic erat visus Babylonio regi <note>(Dan. III)</note> in
fornace cum martyribus suis quartus, tanquam filius
hominis; idem ipsi Danieli <note>(Dan. VII)</note> revelatus
directo <hi>filius hominis, veniens cum coeli nubibus
judex,</hi> sicut et Scriptura demonstrat. Hoc dixi
sufficere potuisse de nominatione prophetica circa filium
hominis. Sed plus mihi Scriptura confert, ipsius
<pb n="0380A"/>
scilicet Domini interpretatione. Nam cum Judaei solummodo
hominem ejus intuentes, necdum et Deum
certi, qua Dei quoque Filium, merito retractarent
non posse hominem delicta dimittere, sed Deum solum,
cur non secundum intentionem eorum de homine
eis respondit <note>(Luc. V, 24)</note>, <hi>Habere eum
potestatem dimittendi delicta,</hi> quando et <hi>filium hominis</hi> 
nominans, hominem nominaret? nisi quia ideo
ipsa voluit eos appellatione filii hominis ex instrumento
Danielis repercutere, ut ostenderet Deum
et hominem qui delicta dimitteret; illum scilicet solum
filium hominis, apud Danielis prophetiam consecutum
judicandi potestatem, ac per eam utique et
dimittendi delicta: qui enim judicat, et absolvit: ut,
scandalo isto discusso per Scripturae recordationem,
<pb n="0380B"/>
facilius eum agnoscerent ipsum esse filium hominis,
ex ipsa peccatorum remissione. Denique, nusquam
adhuc professus est se filium hominis, quam
in isto loco primum, in quo primum peccata dimisit,
id est, in quo primum judicavit, dum absolvit. Ad
haec quodcumque diversa pars fuerit argumentata,
quale sit, dispice. Nam in illam necesse est amentiam
tendat, ut et filium hominis defendat, nec mendacem
eum faciat; et ex homine neget natum, ne
filium virginis concedat. Quod si et auctoritas divina,
et rerum natura, et communis sapientia non admittunt
 insaniam haereticam, occasio est et hic interpellandi
quam brevissime de substantia corporis
adversus phantasmata Marcionis. Si natus ex homine
est, ut filius hominis, corpus ex corpore est. Plane
<pb n="0380C"/>
facilius invenias hominem natum cor non habere vel
cerebrum, sicut ipsum Marcionem, quam corpus,
ut Christum Marcionis. Atque adeo inspice cor Pontici
aut cerebrum.</p>
</div2>

<div2>
          <head>CAPUT XI.</head>
<p>Publicanum allectum a Domino in argumentum
deducit, quasi ab adversario legis allectum, extraneum
Legis, et judaismi prophanum. Excidit ei
vel de Petro, Legis homine, et tamen non tantum
allecto, sed etiam testimonium consecuto agnitionis
praestitae a Patre <note>(Matth. XVI, 17)</note>. Nusquam legerat
lumen, et spem, et expectationem nationum praedicari
Christum. Atquin probavit potius Judaeos, dicendo
<pb n="0381A"/> <note>(Luc. V, 31)</note>,
 <hi>medicum sanis non esse necessarium,
sed male habentibus.</hi> Si enim male valentes
voluit intelligi ethnicos et publicanos quos allegebat,
sanos judaeos confirmabat, quibus medicum necessarium
negabat. Hoc si ita est, male descendit ad Legem
destruendam, quasi ad malam valetudinem remediandam,
in qua qui agebant, bene valebant,
quibus medicus necessarius non erat. Quale est autem,
ut similitudinem medici proposuerit, nec impleverit?
Nam sicut sanis medicum nemo adhibet;
ita nec in tantum extraneis, quantum est homo a
Deo Marcionis, suum habens et auctorem et protectorem,
et ab illo potius medicum Christum. Hoc
similitudo praejudicat, ab eo magis praestari medicum,
ad quem pertinent qui languent. Unde autem
<pb n="0381B"/>
et Joannes venit in medium? Subito Christus, subito
et Joannes. Sic sunt omnia apud Marcionem,
quae suum et plenum habent ordinem apud Creatorem.
Sed de Joanne caetera alibi; ad praesentes
enim quosque articulos respondendum est. Nunc
illud tuebor, ut demonstrem et Joannem Christo, et
Christum Joanni convenire, utique prophetae Creatoris,
qua Christum Creatoris; atque ita erubescat haereticus,
Joannis ordinem frustra frustratus. Si enim
nihil omnino administrasset Joannes, secundum
Esaiam <note>(Is. XL, 3)</note> vociferator in solitudinem, et
praeparator viarum dominicarum, per denuntiationem
et laudationem poenitentiae; si non etiam ipsum inter
caeteros tinxisset, nemo discipulos Christi, manducantes
et bibentes, ad formam discipulorum Joannis
<pb n="0381C"/>
assidue jejunantium et orantium provocasset: quia
si qua diversitas staret inter Christum et Joannem,
et gregem utriusque, nulla esset comparationis exactio,
vacaret provocationis intentio. Nemo enim miraretur,
et nemo torqueretur, si diversae divinitatis
aemulae praedicationes, de disciplinis quoque inter se
non convenirent, non convenientes prius de auctoritatibus
disciplinarum: adeo Joannis erat Christus,
et Joannes Christi; ambo Creatoris, et ambo de Lege
et Prophetis, praedicatores et magistri. Sed et Christus
rejecisset Joannis disciplinam, ut Dei alterius;
et discipulos defendisset, ut merito aliter incedentes,
aliam scilicet et contrariam initiatos divinitatem.
At nunc humiliter reddens rationem, quod non
possent jejunare filii sponsi, quamdiu cum eis esset
<pb n="0381D"/>
sponsus; postea vero jejunaturos promittens, cum
ablatus ab eis sponsus esset; nec discipulos defendit,
sed potius excusavit, quasi non sine ratione reprehensos;
<pb n="0382A"/>
nec Joannis rejecit disciplinam, sed magis
concessit, tempori Joannis eam praestans, ut
tempori suo cam destinans; rejecturus alioquin
eam et defensurus aemulos ejus, si non ipsius fuisset
jam quae erat. Teneo meum Christum, etiam in
nomine sponsi, de quo Psalmus <note>(Ps. XVIII, 5)</note>: <hi>Ipse
tanquam sponsus egrediens de thalamo suo: a summo
coeli profectio ejus, et deversio ejus ad summum usque
ejus.</hi> Qui etiam per Isaiam gaudens ad Patrem: <hi>Exultet,</hi> 
 inquit <note>(Is. LXI, 10)</note>, <hi>anima mea in Domino;
induit enim me indumentum salutaris, et tunicam jucunditatis
velut sponso: circumposuit mihi mitram velut
sponsae</hi>. In se enim et Ecclesiam deputat,
de qua idem Spiritus ad ipsum <note>(Is. XLIX, 18)</note>: <hi>Et
circumpones tibi omnes eos, velut ornamentum sponsae</hi>.
<pb n="0382B"/>
Hanc sponsam Christus sibi etiam per
Salomonem ex vocatione gentium accersit. Siquidem
legisti <note>(Cant. IV, 8)</note>: <hi>Veni, sponsa, de Libano.</hi> Eleganter
Libani utique montis mentione injecta, qui
thuris vocabulum est penes Graecos, de idololatria
enim sibi sponsabit Ecclesiam. Nega te nunc dementissimum,
Marcion. Ecce legem tui quoque Dei
impugnas: Nuptias non conjungit, conjunctas non
admittit, neminem tinguit nisi coelibem aut spadonem,
morti aut repudio baptisma servat. Quid
itaque Christum ejus sponsum facis? Illius hoc nomen
est, qui masculum et foeminam conjunxit, non
qui separavit. Errasti in illa etiam Domini pronuntiatione,
qua videtur nova et vetera discernere.
Inflatus es utribus veteribus, et excerebratus es
<pb n="0382C"/>
novo vino; atque ita veteri, id est, priori Evangelio
pannum haereticae novitatis assuisti. In quo,
alter creator (velim discere) cum per Hieremiam <note>(Jerem. IV, 4)</note> 
 praecepit: <hi>Novate vobis novamen novum;</hi> 
nonne a veteribus avertit? cum per Isaiam <note>(Is. XLIII, 18)</note> 
 edicit: <hi>Vetera transierunt; ecce nova
quae ego facio;</hi> nonne ad nova convertit? Olim hanc
statuimus destinationem pristinorum a Creatore potius
repromissam, a Christo exhiberi, sub unius et ejusdem
Dei auctoritate, cujus sint et vetera et nova. Nam
et vinum novum is non committit in veteres utres,
qui et veteres utres non habuerit; et novum additamentum
nemo injicit veteri vestimento, nisi cui non
defuerit et vetus vestimentum. Ille non facit quid, si
faciendum non est, qui non habeat unde faciat, si
<pb n="0382D"/>
faciendum esset. Itaque si in hoc dirigebat similitudinem,
ut ostenderet se Evangelii novitatem separare
a Legis vetustate, suam demonstrabat, et illam a qua
<pb n="0383A"/>
separabat, alienorum separatione non fuisse notandam,
quia nemo alienis sua adjungit, ut ab alienis
separare possit. Separatio per conjunctionem capit,
de qua fit. Ita, quae separabat, et in uno ostendebat
fuisse, sicut et fuissent, si non separaret. Et tamen
sic concedimus separationem istam per reformationem,
per amplitudinem, per profectum, sicut fructus
separatur a semine, cum sit fructus ex semine: sic
et Evangelium separatur a Lege, dum provehitur ex
Lege: aliud ab illa, sed non alienum; diversum, sed
non contrarium. Nec forma sermonis in Christo nova:
cum similitudines objicit, cum quaestiones refutat, de
septuagesimo septimo venit psalmo: <hi>Aperiam,</hi> inquit, <hi>in parabolam os meum,</hi> 
 id est similitudinem: <hi>eloquar
problemata,</hi> id est, edisseram quaestiones. Si hominem
<pb n="0383B"/>
alterius gentis probare voluisses, utique de
proprietate loquelae probares.</p>
</div2>

<div2>
          <head>CAPUT XII.</head>
<p>De sabbato quoque illud praemitto, nec hanc quaestionem
consistere potuisse, si non Dominum
sabbati circumferret Christus. Nec enim disceptaretur
cur destrueret sabbatum, si destruere deberet.
Porro, destruere deberet, si alterius Dei esset, nec
quisquam miraretur facientem quod illi congruebat.
Mirabantur ergo, quia non congruebat illi Deum creatorem
circumferre, et sabbatum ejus impugnare. Et
ut prima quaeque decidamus, ne eadem ubique novemus
ad omnem argumentationem adversarii, ex
aliqua nova Christi institutione nitentem; haec jam
definitio stabit, ideo de novitate institutionis cujusque
<pb n="0383C"/>
disceptatum; quia de novitate divinitatis nihil
erat usque adhuc editum, sicuti nec disceptatum:
nec posse retorqueri ex ipsa novitate institutionis cujusque
satis aliam a Christo demonstratam divinitatem,
quando et ipsam novitatem pronuntiatam a Creatore
constiterit, in Christo non esse mirandam. Et
oportuerit utique prius alium Deum exponi, postea
disciplinam ejus induci; quia Deus auctoritatem
praestat disciplinae, non Deo disciplina: nisi si et
Marcion plane tam perversas non per magistrum litteras
didicit, sed per litteras magistrum. Caetera de
<pb n="0384A"/>
sabbato ita dirigo: Si sabbatum Christus intervertit,
secundum exemplum fecit Creatoris. Siquidem in
obsidione civitatis Hierichuntis, circumlata per muros
arca Testamenti septem diebus, etiam sabbato, ex
praecepto Creatoris sabbatum operatione destruxit,
ut putant qui hoc et de Christo existimant, ignorantes
neque Christum sabbatum destruxisse, neque
Creatorem, ut mox docebimus. Et tamen per Jesum
tunc quoque concussum est sabbatum, ut et hoc in
Christum renuntiaretur, etiamsi odio insecutus est
solemnissimum Judaeorum diem, ut Christus non Judaeorum.
De odio quoque sabbati professus, Creatorem,
ut Christus ipsius, sequebatur exclamantem ore
Esaiae <note>(Is. 1, 14)</note>: <hi>Neomenias et sabbata vestra odit
anima mea.</hi> Sed et haec quoquo modo dicta sint, scimus
<pb n="0384B"/>
adhibendam tamen in hac specie etiam abruptam
provocationem. Nunc et ad ipsam materiam disceptabo,
in qua visa est destruere sabbatum Christi
disciplina. Esurierant discipuli; ea die spicas decerptas
manibus effrixerant: cibum operati, ferias ruperant.
Excusat illos Christus, et reus est sabbati
laesi: accusant Pharisaei, Marcion captat status controversiae
(ut aliquid cludam cum mei Domini veritate)
scripti et voluntatis. De Scriptura enim sumitur
Creatoris, et de Christi voluntate color, quasi de
exemplo David introgressi sabbatis templum, et operati
cibum, audenter fractis panibus propositionis.
Meminerat enim et ille hoc privilegium donatum sabbato
a primordio, quo dies ipse compertus est; veniam
jejunii dico. Cum enim prohibuisset Creator
<pb n="0384C"/>
in biduum legi manna, solummodo permisit in parasceve,
ut sabbati sequentis ferias pridiana pabuli paratura
jejunio liberaret. Bene igitur, quod et caussam
eamdem secutus est Dominus in sabbati, si ita volunt
dici, destructione: bene, quod et affectum Creatoris
expressit in sabbato non jejunandi honore.
Denique, tunc demum sabbatum destruxisset, etiam
ipsum Creatorem, si discipulos sabbato jejunare mandasset,
adversus statum scripti et voluntatis Creatoris.
Sed quoniam discipulos non constanter tuebatur,
sed excusat, quoniam humanam opponit
<pb n="0385A"/>
necessitatem quasi deprecatricem; quoniam potiorem
honorem sabbati servat non contristandi, quam
vacandi; quoniam David, comitesque ejus, cum discipulis
suis aequat in culpa et in venia; quoniam placet
illi, quia Creator indulsit; quoniam de exemplo
ejus, ipse tam bonus est; ideo alienus est a Creatore. <hi>Exinde 
 <note>(Luc. VI, 7)</note> observant pharisaei, si medicinas
sabbatis ageret, ut accusarent eum:</hi> certe qua
sabbati destructorem, non qua novi Dei professorem;
fortasse enim hunc solum articulum ubique ingeram,
alium Christum nusquam praedicatum. In totum autem
errabant pharisaei circa sabbati legem, non
animadvertentes conditionaliter eam indicentem ferias
operum sub certa specie eorum. Nam cum de
die sabbati dicit <note>(Exod. XX, 10)</note>: <hi>Omne opus tuum
<pb n="0385B"/>
non facies in ea;</hi> dicendo, <hi>tuum,</hi> de humano opere definiit,
quod quisque ex artificio, vel negotio suo exequitur,
non de divino. Opus autem salutis et incolumitatis,
non est hominis, sed Dei proprium. Sicut et
rursus in lege: <hi>Non facies,</hi> inquit <note>(Exod. XII, 16)</note>, <hi>omne opus in ea, nisi quod fiet omni animae</hi> 
 id est
in caussa animae liberandae; quia opus Dei etiam per
hominem fieri potest in salutem animae, a Deo tamen,
quod facturus fuerat et Christus homo, quia et
Deus. In hunc ergo sensum legis inducere volens illos
per manus arefactae restitutionem, interrogat: <hi>Licetne
sabbatis benefacere, annon? animam liberare, an perdere?</hi> 
Ut id operis promittens, quod pro anima facturus
esset, admoneret eos, quae opera sabbati lex prohiberet,
humana scilicet; et quae praeciperet, divina
<pb n="0385C"/>
scilicet, quae fierent animae omni; dominus sabbati
dictus, quia sabbatum, ut rem suam, tuebatur. Quod
etiam si destruxisset, merito, qua dominus magis ille
qui instituit. Sed non omnino destruxit, qua dominus;
ut hinc jam apparere possit, ne tum quidem in
arcae circumlatione apud Hierichuntem, sabbatum a
Creatore destructum. Nam et illud opus Dei erat,
quod ipse praeceperat, et quod propter animas disposuerat
hominum suorum, in discrimine belli constitutas.
Sed et si odium alicubi sabbatorum professus
est, <hi>vestra sabbata</hi> dicendo <note>(Is. I, 13)</note>, hominum
 ea deputans, non sua, quae sine Dei timore
celebrat populus plenus delictis, labiis Deum diligens
<pb n="0386A"/>
non corde; suis sabbatis, id est, quaecumque
disciplina ejus agerentur, alium statum fecit, quae
per eundem postea propheten <note>(Is. LVIII, 13)</note> vera,
et delicata, et non profananda pronuntiat. Ita nec
Christus omnino sabbatum rescindit, cujus legem tenuit
et supra in caussa discipulorum pro anima operatus;
esurientibus enim solatium cibi indulsit; et
nunc manum aridam curans, factis ubique ingerens <note>(Matt. V, 17)</note>:
 <hi>Non veni dissolvere legem, sed adimplere;</hi> 
nec Marcion hac voce os ei obstruxit. Adimplevit
enim et hic legem, dum conditionem interpretatur
ejus, dum operum differentiam illuminat,
dum facit quae lex de sabbati feriis excipit, dum ipsum
sabbati diem benedictione Patris a primordio
sanctum, benefactione sua efficit sanctiorem; in quo
<pb n="0386B"/>
scilicet divina praesidia ministrabat, quod adversarius
 aliis diebus praestitisset, ne sabbatum Creatoris
ornaret, ne opera debita sabbato redderet. In
quo die, si et Haelisaeus prophetes Sunamitidis filium
mortuum restituit in vitam <note>(IV Reg. IV, 23)</note>, vides,
pharisaee, tuque Marcion, olim Creatoris esse sabbatis
benefacere, animam liberare, non perdere; nihil
Christum novi intulisse, quod non sit ex forma, ex lenitate,
ex misericordia, ex praedicatione quoque
Creatoris. Nam et hic specialis medicinae prophetiam
repraesentat. Invalescunt manus dissolutae,
sicut et genua dissoluta in paralytico.</p>
</div2>

<div2>
          <head>CAPUT XIII.</head>
<p>Certe Evangelizat Sion et Hierusalem pacem et
bona omnia: certe ascendit in montem, et illic pernoctat
<pb n="0386C"/>
in oratione; et utique auditur a Patre. Evolve
igitur prophetas, et ordinem totum recognosce. <hi>In
montem excelsum</hi>, inquit Esaias <note>(Is. XL, 9)</note>, <hi>ascende,
qui evangelizas Sion; extolle cum vigore vocem tuam,
qui evangelizas Hierusalem.</hi> Adhuc <hi>in vigore. Obstupescebant
in doctrina ejus; erat enim docens, tanquam
virtutem habens <note>(Luc. IV, 32)</note>
            </hi>. Et rursus <note>(Is. LII, 6)</note>: <hi>Propterea cognoscet populus nomen meum in illa die.</hi> 
Quod nomen, nisi Christi? Quod <hi>ego sum ipse qui loquebar</hi>.
Tunc enim ipse erat qui in Prophetis loquebatur,
Sermo, Filius Creatoris:  « Adsum, dum
hora est, in montibus, ut evangelizans auditionem
pacis, evangelizans bona. »  Item Naum <note>(Nah. I, 15)</note> 
<pb n="0387A"/>
ex duodecim: <hi>Quoniam ecce veloces pedes in monte
evangelizantis pacem.</hi> De voce autem nocturnae orationis
ad Patrem, manifeste Psalmus <note>(Ps. XXI, 2)</note>: <hi>Deus meus, clamabo per diem, et exaudies; et nocte,
et non in vanitatem mihi;</hi> 
 et alibi, de loco et voce
eadem, Psalmus <note>(Ps. III, 4)</note>: <hi>Voce mea ad Dominum
exclamavi, et exaudivit me de monte sancto suo.</hi> 
Habes nominis repraesentationem, habes actum
evangelizantis, habes locum montis, et tempus noctis,
et sonum vocis, et auditum Patris; habes Christum
Prophetarum. Cur autem duodecim Apostolos
elegit, et non alium quemlibet numerum? Nae et ex
hoc meum Christum interpretari possem, non tantum
vocibus Prophetarum, sed et argumentis rerum
praedicatum? Hujus enim numeri figuras apud Creatorem
<pb n="0387B"/>
deprehendo: <hi>Duodecim fontes Elim <note>(Num.,
XXXIII)</note>
            </hi>; et, <hi>Duodecim gemmas in tunica sacerdotali
Aaronis <note>(Exod., XXVIII)</note>
            </hi>; et, <hi>Duodecim lapides
ab Jesu de Jordane electos <note>(Jos., IV)</note>
            </hi> et in arcam
testamenti conditos. Totidem enim Apostoli portendebantur;
proinde ut fontes et amnes, rigaturi aridum
retro et desertum a notitia orbem Nationum;
sicut et per Esaiam <note>(Is., XLIII, 20)</note>: <hi>Ponam in terra
inaquosa flumina;</hi> proinde ut gemmae, illuminaturi
sacram Ecclesiae vestem, quam induit Christus
pontifex Patris; proinde ut et lapides, solidi fide,
quos de lavacro Jordanis Jesus verus elegit, et in sacrarium
testamenti sui recepit. Quid tale de numeri
defensione competit Christo Marcionis? Non potest
simpliciter factum ab illo quid videri, quod potest videri
<pb n="0387C"/>
non simpliciter factum a meo. Ejus erit res,
apud quem invenitur rei praeparatura. Mutat et Petro
nomen de Simone; quia et Creator Abrahae, et
Sarae, et Auseae nomina reformavit, hunc vocando
Jesum, illis syllabas adjiciendo. Sed et cur Petrum?
Si ob vigorem fidei, multae materiae solidaeque nomen
de suo accommodarent. An quia et petra et lapis
Christus? Siquidem et legimus <note>(Is., VIII, 14;
I Petr., II, 8)</note> positum eum <hi>in lapidem offendiculi,
et in petram scandali.</hi> Omitto caetera. Itaque affectavit
carissimo discipulorum de figuris suis peculiariter
nomen communicare, puto proprius quam de
non suis. <hi>Conveniunt a Tyro, et ex aliis regionibus
multitudo etiam transmarina.</hi> Hoc spectabat Psalmus <note>(Ps. LXXXVI, 4)</note>:
 <hi>Et ecce Allophyli et Tyrus,
<pb n="0387D"/>
et populus Aethiopum, isti fuerunt illic. Mater Sion
<pb n="0388A"/>
dicet homo; et homo factus est in illa</hi> (quoniam Deus
homo natus est), <hi>et aedificavit cam voluntate Patris:</hi> ut
scias ad cum tunc gentiles convenisse, quia Deus
homo erat natus, aedificaturus Ecclesiam ex voluntate
Patris, ex allophytis quoque. Sic et Esaias <note>(Is.
XLIX, 12)</note>: <hi>Ecce isti veniunt de longinquo; isti autem
veniunt ab aquilone et mari; alii autem de terra
Persarum.</hi> De quibus et rursus <note>(ibid. 18)</note>: <hi>Attolle per
circuitum oculos tuos, et vide, omnes congregati sunt.</hi> 
De quibus et infra <note>(ibid. 21)</note>: <hi>Vides ignotos et
extraneos: et dices cordi tuo: Quis istos genuit mihi?
Porro, hos quis mihi educavit? At hi mihi ubi fuerunt?</hi> 
Hic Christus non Prophetarum? Et quis erit
Christus Marcionitarum, si perversitas placet, qui
non fuerit Prophetarum?</p>
</div2>

<div2>
          <head>CAPUT XIV.</head>

<pb n="0388B"/>
<p>Venio nunc ad ordinarias sententias ejus, per
quas proprietatem doctrinae suae inducit ad edictum
(ut ita dixerim) Christi: <hi>Beati mendici</hi> (sic enim
exigit interpretatio vocabuli quod in graeco est), <hi>quoniam illorum est regnum coelorum</hi>.
Jam hoc ipsum
quod a benedictionibus coepit, Creatoris est,
qui universa prout edidit, nulla alia voce quam benedictionis
 dedicavit. <hi>Eructavit enim,</hi> inquit <note>(Ps.,
XLIV, 1)</note>, <hi>cor meum sermonem optimum.</hi> Hic erit
sermo optimus, benedictionis scilicet, qui et novi
quoque Testamenti initiator agnoscitur de veteri
exemplo. Quid ergo mirum est, si et ab affectibus
Creatoris ingressus est per hujusmodi dictionem,
semper mendicos, et pauperes, et humiles ac viduas,
<pb n="0388C"/>
et pupillos usque diligentis, consolantis, asserentis,
vindicantis? ut hanc Christi quasi privatam benignitatem,
rivulum credas de fontibus Salvatoris. Revera
quo dirigam nescio, in tanta frequentia ejusmodi
vocum, tanquam in sylva, vel in prato, vel in nemore
pomorum, passim prout incidit, res petenda
est. Inclamat Psalmus <note>(Ps. LXXXI, 3)</note>: <hi>Judicate
pupillo et mendico, et humilem et pauperem juste
tractate. Liberate pauperem, et mendicum de manu
peccatoris eruite.</hi> Item Psalmus septuagesimus primus: <hi>Justitia judicabit mendicos populi, et faciet salvos filios
pauperum.</hi> 
 Et in sequentibus de Christo: <hi>Omnes
nationes servient ei.</hi> David autem uni genti judaicae
praefuit, ne quis in David putet dictum, quia et ille
susceperat humiles et necessitatibus laborantes. <hi>Quod
<pb n="0388D"/>
liberaverit</hi>, inquit, <hi>a dynasta mendicum, parcet
<pb n="0389A"/>
mendico et pauperi, et animas pauperum salvas faciet.
Ex usura et injustitia redimet eorum animas, et honoratum
nomen eorum in conspectu ipsius</hi>. Item <note>(Ps. IX, 18)</note>:
 <hi>Avertantur peccatores in inferos,
omnes nationes quae Dei obliviscuntur, quoniam non
in finem oblivioni habebitur mendicus: tolerantia pauperum
non peribit in finem.</hi> Item <note>(Ps. CXII, 5)</note>: <hi>Quis sicut Deus noster, qui habitat in excelsis, et humilia
prospectat in coelo et in terra? Qui suscitat mendicum
de terra, et de stercore exaltat pauperem, uti
sedere eum faciat cum principibus populi;</hi> 
 utique in
regno suo. Sic et retro in Basiliis, Anna mater
Samuelis, spiritu gloriam Deo reddens: <hi>Qui,</hi> inquit <note>(I Reg., II, 8)</note>,
 <hi>excitat pauperem de terra, et mendicum,
uti sedere eum faciat cum dynastis populi;</hi> 
<pb n="0389B"/>
utique in regno suo: <hi>et in thronis gloriae;</hi> utique
regalibus. Per Esaiam vero <note>(Is., III, 13)</note>, quomodo invehitur
in vexatores egenorum? <hi>Vos autem ad quid
incenditis vineam meam, et rapina mendici in domibus
vestris? Cur vos laeditis populum meum, et faciem
mendicorum confunditis?</hi> et rursus <note>(Is., X, 1)</note>: <hi>Vae
qui scribunt nequitiam; scribentes enim scribunt nequam,
vitantes judicia mendicorum, et diripientes judicata
pauperum populi mei.</hi> Quae judicia pupillis quoque
et viduis exigit, ut et ipsis egenis solatia. <hi>Judicate pupillo, et juste tractate viduam 
 <note>(Is., I, 17)</note>
            </hi>,
 <hi>et venite conciliemur, dicit Dominus.</hi> Cui tantus
affectus in omnem conditionem humilitatis Creatoris
est, ejus erit et regnum quod a Christo repromittitur;
ad cujus affectum jam dudum pertinent ii,
<pb n="0389C"/>
quibus repromittitur. Nam etsi putas Creatoris quidem
terrenas promissiones fuisse, Christi vero coelestes;
bene quod coelum nullius alterius usque
adhuc Dei apparet, nisi cujus et terra: bene quod
Creator vel minora promisit, ut facilius illi et de majoribus
credam, quam qui nunquam de minoribus
prius fidem liberalitatis suae struxit. <hi>Beati esurientes,
quoniam ipsi saturabuntur.</hi> Possem hunc titulum in
superiorem transmisisse, quod non alii sunt esurientes,
quam pauperes et mendici, si non et hanc promissionem
Creator specialiter in Evangelii scilicet sui
praestructionem destinasset. Siquidem per Esaiam,
de eis quos vocaturus esset a summo terrae, utique
nationes; <hi>Ecce,</hi> inquit <note>(Is., V, 26)</note>, <hi>velociter, et 
 leviter advenient,</hi> Velociter, qua properantes
<pb n="0389D"/>
sub finibus temporum; leviter, qua sine oneribus
<pb n="0390A"/>
pristinae legis. <hi>Non esurient., neque sitient:</hi> ergo
saturabuntur; quod utique nisi esurientibus et sitientibus
non promittitur. Et rursus <note>(Is., LXV, 15)</note>: <hi>Ecce,</hi> 
 inquit, <hi>qui serviunt mihi, saturabuntur; vos
autem esurietis; ecce qui serviunt mihi, bibent; vos
autem sitietis.</hi> Videbimus et contraria ista, an Christo
praeministrentur: interim quod esurientibus saturitatem
repromittit, Dei creatoris est. <hi>Beati plorantes,
quia ridebunt.</hi> Decurre sententiam Esaiae <note>(Is.,
LXV, 13)</note>: <hi>Ecce qui serviunt mihi, exultabunt in jucunditate</hi>;
 <hi>vos autem confundemini. Ecce qui serviunt
mihi oblectabuntur</hi>; <hi>vos autem clamabitis
prae dolore cordis.</hi> Et haec contraria apud Christum
recognosce. Certe oblectatio et exultatio in jucunditate
illis promittitur, qui in diversa conditione sunt,
<pb n="0390B"/>
moestis, et tristibus, et anxiis, scilicet etiam Psal.
CXXV: <hi>Qui seminant,</hi> inquit, <hi>in lacrymis, in exultatione 
 metent.</hi> Porro tam exultantibus et jucunditatem
capientibus risus accedit, quam moerentibus et
dolentibus fletus. Ita Creator, materias risus et fletus
praedicans, risuros plorantes prior dixit. Igitur
qui a consolatione pauperum, et humilium, et
esurientium, et flentium exorsus est, statim se illum
repraesentare gestivit, quem demonstraverat per
Esaiam <note>(Is., LXI, 1)</note>: <hi>Spiritus Domini super me,
propter quod unxit me ad evangelizandum pauperibus.
Beati <note>(Luc., VI)</note> mendici, quoniam illorum est regnum
coelorum. Misit <note>(Is., LXI)</note> me curare obtritos
corde. Beati <note>(Luc.)</note> qui esuriunt, quoniam ipsi saturabuntur. 
 Advocare <note>(Is.)</note> languentes. Beati</hi> 
<pb n="0390C"/> <hi>
              <note>(Luc.)</note> 
 qui plorant, quoniam ridebunt. Dare <note>(Is.)</note> lugentibus Sionis gloriam, et 
 pro cinere unguenti
jucunditatem, et gloriae habitum pro spiritu taedii.</hi> Haec
si statim admissus Christus administravit, aut ipse
est, qui se ad haec venturum praedicavit; aut si nondum
venit qui praedicavit, ridicule, sed necessarie
dixerim, fortasse mandaverit Christo Marcionis; <hi>Beati eritis, cum vos odio habebunt homines, et exprobrabunt,
et ejicient nomen vestrum, velut nequam</hi>,
 <hi>propter filium hominis.</hi> Hac pronuntiatione sine
dubio ad tolerantiam exhortatur. Quid minus Creator
per Esaiam <note>(Is., LI, 7)</note>: <hi>Ne metueritis ignominiam ab
hominibus, et nullificatione eorum ne minuamini.</hi> Quae
ignominia? quae nullificatio? Quae futura erat propter
filium hominis. Quem istum? Qui est secundum
<pb n="0390D"/>
Creatorem. Unde probabimus? Excidio in ipsum quoque
<pb n="0391A"/>
praedicato; sicut per Esaiam <note>(Is., LII, 7)</note> ad
auctores odii Judaeos: <hi>Propter vos blasphematur
nomen meum in nationibus.</hi> Et alibi: <hi>Sancite eum
qui circumscribit animam suam, qui aspernamento habetur
a nationibus, famulis, et magistratibus.</hi> Si
enim odium in illum filium hominis praedicabatur qui
secundum Creatorem est, Evangelium autem nomen
Christianorum, utique a Christo deductum, odio futurum
contestatur propter filium hominis, quod est
Christus, eum filium hominis in caussa odii constituit,
qui erat secundum Creatorem, in quem odium
praedicabatur. Et utique, si nondum venissent, non
potuisset nominis odium, quod agitur hodie, personam
nominis antecessisse. Nam et sancitur
penes nos, et animam suam circumscribit, propter
<pb n="0391B"/>
nos eam ponens; et aspernamento habetur a Nationibus.
Et qui natus est, ipse erit filius hominis,
propter quem et nomen nostrum recusatur.</p>
</div2>

<div2>
          <head>CAPUT XV.</head>
<p> <hi>Secundum haec,</hi> inquit <note>(Luc, VI)</note>, <hi>faciebant Prophetis
patres eorum.</hi> O Christum versipellem, nunc
destructorem, nunc assertorem Prophetarum! Destruebat
ut aemulus, convertens discipulos eorum;
sibi asserebat ut amicus, sugillans insectatores eorum.
Porro, in quantum non congruisset Christo
Marcionis assertio Prophetarum, ad quorum venerat
destructionem; in tantum congruit Christo
Creatoris sugillatio in insectatores Prophetarum,
quos in omnibus adimplebat; vel quia magis Creatoris
est delicta patrum filiis exprobare, quam ejus
Dei, qui nec propria cujusque castigat. Sed non statim,
<pb n="0391C"/>
inquis, Prophetas tuebatur si iniquitatem Judaeorum
affirmatam volebat, quod nec cum Prophetis suis
pie egissent. Atquin nulla hic iniquitas exprobanda
erat Judaeis, laudandis potius et probandis, si eos figuraverunt,
ad quorum destructionem post tantum
aevi Deus optimus motus est. Sed puto jam et non
optimus jam aliquid et cum Creatore moratus, nec
in totum Epicuri deus. Ecce enim demutat in maledictionem,
et ostendit eum se esse qui novit offendi
et irasci: <hi>Vae</hi> enim dicit. Sed fit nobis quaestio de
verbi istius qualitate, quasi non tam maledictionis
sit, quam admonitionis. Et quid caussae interest,
quando et admonitio non sit sine aculeo comminationis,
<pb n="0392A"/>
maxime per <hi>Vae</hi> amarior facta? Et admonitio
autem et comminatio, ejus erunt qui norit irasci.
Nemo enim admonebit, et nemo comminabitur ne
quid faciat, nisi quid factum vindicabit: nemo vindicarit,
nisi qui norit irasci. Alii agnoscunt quidem
verbum maledictionis, sed volunt Christum sic <hi>Vae</hi> 
pronuntiasse, non quasi ex sententia sua proprie, sed
quod <hi>Vae</hi> a Creatore sit, et voluerit illis asperitatem
Creatoris opponere, quo suam supra in benedictionibus
 sufferentiam commendaret: quasi non
Creatori competat, qua utrumque praestanti, et bonum
Deum et judicem; ut quia praemiserat in benedictionibus
benignitatem, subjiceret etiam in maledictionibus
severitatem, amplitudinem disciplinae utriusque
instruendae, tam ad benedictionem sectandam,
<pb n="0392B"/>
quam ad maledictionem praecavendam. Nam et ita
praemiserat <note>(Deuter. XXX, 19)</note>: <hi>Ecce posui ante vos
benedictionem et maledictionem.</hi> Quod etiam in hanc
Evangelii dispositionem portendebat. Alioquin, qualis
est ille, qui, ut suam insinuaret bonitatem, Creatoris
opposuit asperitatem? Infirma commendatio
 est, quae de alterius destructione fulcitur.
Atqui opponens asperitatem Creatoris, timendum
eum confirmavit: si timendum, magis utique obaudiendum
quam negligendum; et incipit jam Christus Marcionis
Creatori docere. Tunc, si <hi>Vae</hi> Creatoris est,
quod in divites spectat, ergo Christus non est divitibus
offensus, sed Creator; et ratas habet Christus
divitum causas, superbiam dico, et gloriam, et saeculi
studia, et Dei incuriam, per quae <hi>Vae</hi> merentur a
<pb n="0392C"/>
Creatore. Sed quomodo non ejusdem sit divites reprobare,
qui supra mendicos probarit? Nemo non
contrarium ejus quod probaverit reprobat. Itaque si
Creatori deputabitur maledictio in divites, ejusdem
defendetur benedictio in mendicos; et totum jam
opus Christi, Creatoris est. Si Deo Marcionis adscribetur
benedictio in mendicos, ejusdem imponetur et
maledictio in divites; et erit par jam Creatoris, tam
bonus quam et judex; nec erit jam discrimini locus,
quo duo Dei fiunt; sublatoque discrimine, supererit
unum Deum renuntiari Creatorem. Igitur <hi>Vae,</hi> si et
vox maledictionis est, vel alicujus austerioris inclamationis,
et a Christo dirigitur in divites, debeo Creatorem
divitum quoque aspernatorem probare, sicut
<pb n="0393A"/>
probavi mendicorum advocatorem, ut Christum in
hac quoque sententia Creatoris ostendam, locupletantis
quidem Salomonem <note>(III Reg. III)</note>, sed quia,
permissa sibi optione, maluit ea postulare quae sciebat
Deo grata, sapientiam, et meruerat etiam divitias
consequi, quas non magis voluit: quamquam et divitias
praestare, non incongruens Deo sit, per quas et
divites solatio juvantur, et multa inde opera justitiae
et dilectionis administrantur. Sed accidentia vitia divitiis,
illa in Evangelio quoque, <hi>Vae divitibus,</hi> adscribunt:
 <hi>Quoniam,</hi> inquit, <hi>recepistis advocationem
vestram;</hi> utique ex divitiis, de gloria earum, et saecularibus
fructibus. Itaque in Deuteronomio <note>(Deut. VIII,
12)</note> Moyses: <hi>Ne,</hi> inquit, <hi>cum manducaveris, et repletus
fueris, et domos magnas aedificaveris, pecoribus
<pb n="0393B"/>
et bubus tuis multificatis</hi>, <hi>et pecunia et auro, exaltetur
cor tuum, et obliviscaris Domini Dei tui.</hi> Quemadmodum
et Ezechiam regem thesauris inflatum, et
de eis potius quam de Deo gloriatum apud illos qui
ex Perside advenerant, insilit per Esaiam <note>(Is. XXXIX,
6)</note>: <hi>Ecce dies veniunt, et auferentur amnia quae in
domo tua sunt; et quae patres tui congesserunt, in Babylonem
transferentur.</hi> Sic et per Hieremiam <note>(Jerem.
IX, 22)</note> quoque edicit: <hi>Ne glorietur dives in divitiis
suis; et qui gloriatur, scilicet in Deo glorietur.</hi> Sic
et in filias Sionis invehitur per Esaiam <note>(Is. III, 15)</note>,
cultu et divitiarum abundantia inflatas; comminabundus
et alibi <note>(Is. V, 14)</note> nubilibus et superbis: <hi>Dilatavit orcus animam suam, et aperuit os suum, et
descendent inclyti et magni et divites</hi> 
 (hoc erit Christi
<pb n="0393C"/> <hi>vae</hi> 
 super divites): <hi>et humiliabitur homo;</hi> utique
exaltatus divitiis: <hi>et inhonorabitur vir;</hi> utique ob
substantiam honorabilis. De quibus et rursus <note>(Is. X,
23)</note>: <hi>Ecce Dominus virtutum conturbabit gloriosos cum
valentia, et elati comminuentur, et ruent gladio sublimes:</hi> 
qui magis quam divites? Quia receperunt
scilicet advocationem suam, gloriam et honorem, sublimitatem
ex divitiis. A quibus avertens nos et
in Psalmo quadragesimo octavo: <hi>Ne timueris,</hi> inquit, <hi>cum dives factus fuerit homo, et cum abundabit gloria
ejus; quoniam cum morietur, non tollet omnia, nec
descendet cum illo gloria sua.</hi> 
 Item in sexagesimo primo: <hi>Ne desideraveritis divitias; et si relucent, ne adjeceritis</hi> 
<pb n="0394A"/>
 <hi>cor.</hi> Idipsum postremo verbum <hi>vae,</hi> olim
per Amos in divites affluentes deliciis destinatur: <hi>Vae</hi>,
inquit <note>(Amos. VI, 4)</note>, <hi>qui dormiunt in lectis
eburneis, et deliciis fluunt in thoris suis; qui edunt
haedos de gregibus caprarum, et vitulos de gregibus
boum lactantes, complodentes ad sonum organorum.
Tamquam perseverantia deputaverunt, et non tamquam
fugientia: qui bibunt vinum liquatum, et unguentis
primariis unguntur.</hi> Igitur, etsi tantummodo dehortantem
a divitiis ostenderem Creatorem, non etiam praedamnantem
divites etiam verbo ipso quo et Christus,
nemo dubitaret ab eodem adjectam in divites comminationem
 per <hi>vae</hi> Christi, a quo ipsarum materiarum,
id est, divitiarum dehortatio praecucurrisset:
comminatio enim dehortationis accessio est. Ingerit:
<pb n="0394B"/> <hi>Vae etiam saturatis, quia esurient; etiam ridentibus
nunc, quia lugebunt.</hi> 
 His respondebunt illa, quae
supra benedictionibus opposita sunt apud Creatorem: <hi>Ecce qui mihi serviunt, saturabuntur; vos autem esurietis <note>(Is. LXV, 12)</note>
            </hi>;
utique quia <hi>saturati estis.</hi> Et: <hi>Ecce qui mihi serviunt, oblectabuntur; vos autem confundemini;</hi> 
utique ploraturi qui <hi>nunc ridetis.</hi> Sicut
enim in Psalmo <note>(Ps. CXXV, 6)</note>, <hi>qui seminant in lacrymis,
in laetitia metent:</hi> ita in Evangelio, qui in risu
seminant, scilicet laetitia, in lacrymis metent.
Haec olim Creator simul posuit, Christus solummodo
distinguendo, non mutando, renovavit: <hi>Vae, quum
vobis benedixerint homines: secundum haec faciebant
et pseudoprophetis patres illorum.</hi> Aeque Creator benedictionis
et laudis humanae sectatores incusat per
Esaiam <note>(Is. III, 12)</note>: <hi>Populus meus, qui vos beatos dicunt,
<pb n="0394C"/>
seducunt vos, et vias pedum vestrorum disturbant.</hi> 
Prohibet et alias fidere omnino in hominem,
sic et in laudem hominis, ut per Hieremiam <note>(Jerem.
XVII, 5)</note>: <hi>Maledictus homo, qui spem habet in homine.</hi> 
Nam et in Psalmo centesimo decimo septimo,: <hi>Bonum est fidere in Dominum, quam fidere in hominem.</hi> 
Et: <hi>Bonum est sperare in Dominum, quam sperare in
principes.</hi> Ita, totum quod ab homine captatur, abdixit
Creator, nedum benedictionem. Pseudoprophetas
autem laudatos sive benedictos a patribus eorum, tam
ejus est exprobrare, quam prophetas vexatos et recusatos:
sicut injuriae prophetarum non pertinuissent
<pb n="0395A"/>
ad Deum ipsorum; ita nec gratiae pseudoprophetarum
displicuissent, nisi Deo prophetarum.</p>
</div2>

<div2>
          <head>CAPUT XVI.</head>
<p> <hi>Sed vobis dico,</hi> inquit <note>(Luc. VI)</note>, <hi>qui auditis;</hi> ostendens
hoc olim mandatum <note>(IV Esdr. XV, 1)</note> a Creatore: <hi>Loquere in aures audientium. Diligite inimicos vestros, 
 et benedicite eos qui vos oderunt, et orate pro
eis qui vos calumniantur.</hi> Haec Creator una pronuntiatione
clusit per Esaiam <note>(Is. LXVI, 5)</note>: <hi>Dicite, Fratres
nostri estis, eis qui vos oderunt.</hi> Si enim qui inimici
sunt et oderunt, et maledicunt, et calumniantur, fratres
appellandi sunt; utique et benedici odientes,
orari pro calumniatoribus jussit, qui eos fratres
deputari praecepit. Novam plane patientiam docet
Christus, etiam vicem injuriae cohibens, permissam
<pb n="0395B"/>
a Creatore <note>(Exod. XXI, 24)</note> oculum exigente pro
oculo, et dentem pro dente: contra, ipse alteram
amplius maxillam offerri jubens, et super tunicam
pallio quoque cedi. Plane haec Christus adjecerit, ut
supplementa consentanea disciplinae Creatoris. Atque
adeo hoc statim renuntiandum est, an disciplina patientiae
praedicatur penes Creatorem. Si per Zachariam
praecepit <note>(Zach. VII, 10)</note>, ne unusquisque
malitiae fratris sui meminerit; sed nec proximi: nam
et rursus: <hi>Malitiam,</hi> inquit <note>(Ibid. VIII, 17)</note>, <hi>proximi
sui unusquisque ne recogitet.</hi> Multo magis patientiam
indixit injuriae, qui indixit oblivionem. Sed et
cum dicit <note>(Deut. XXXII, 35)</note>: <hi>Mihi vindictam, et ego
vindicabo;</hi> proinde patientiam docet vindictae exspectatricem.
In quantum ergo non capit, ut idem
<pb n="0395C"/>
videatur et dentem pro dente, oculum pro oculo, in
vicem injuriae exigere, qui non modo vicem, sed
etiam ultionem, etiam recordationem et recogitationem
injuriae prohibet: in tantum aperitur nobis, quomodo
oculum pro oculo, et dentem pro dente censuerit, non
ad secundam injuriam talionis permittendam, quam
prohibuerat interdicta ultione, sed ad primam coercendam,
quam prohibuerat opposito talione, ut
unusquisque respiciens licentiam secundae injuriae, a
prima semetipsum contineret. Facilius enim vim
comprimi scit repraesentatione talionis, quam repromissione
ultionis. Utrumque autem constituendum
fuit pro natura et fide hominum; ut qui Deo crederet
ultionem a Deo exspectaret, qui minus fideret,
<pb n="0396A"/>
leges talionis timeret. Hanc legis voluntatem de intellectu
laborantem, Dominus et sabbati et legis et omnium
paternarum dispositionum Christus et revelavit,
et compotem fecit, mandans alterius quoque maxillae
oblationem; ut tanto magis vicem injuriae extingueret,
quam et lex per talionem voluerat impedisse,
certe quam prophetia manifeste coercuerat, et memoriam
injuriae prohibens, et ultionem ad Deum redigens.
Ita si quid Christus intulit, non adversario,
sed adjutore praecepto, non destruxit disciplinas
Creatoris. Denique, si in ipsam rationem patientiae
praecipiendae, et quidem tam plenae atque perfectae,
consideremus, non consistet, si non est Creatoris,
qui vindictam repromittit, qui judicem praestat.
Alioquin, si tantum patientiae pondus, non modo non
<pb n="0396B"/>
repercutiendi, sed et aliam maxillam praebendi; et
non modo remaledicendi, sed etiam benedicendi,
et non modo non retinendi tunicam, sed amplius
et pallium concedendi, is mihi imponit, qui non
sit me defensurus; in vacuum patientiam praecepit,
non exhibens mihi mercedem praecepti: patientiae
dico fructum, quod est ultio; quam mihi permisisse
debuerat, si ipse non praestat; aut si mihi non permittebat,
ipse praestare; quoniam et disciplinae
interest, injuriam vindicari: metu enim ultionis,
omnis iniquitas refrenatur. Caeterum, passim emissa
libertate dominabitur; utrumque oculum effossura,
et omnem dentem excitatura prae impunitatis
securitate. Sed hoc est Dei optimi, et tantum boni,
patientiae injuriam facere, violentiae januam pandere,
<pb n="0396C"/>
probos non defendere, improbos non coercere, <hi>Omni
petenti te, dato;</hi> utique indigenti: vel tanto magis
indigenti, si etiam et abundanti. Ne quis ergo indigeat,
datori paratam habes Deuteronomio formam
Creatoris: <hi>Non erit,</hi> inquit <hi>
              <note>(Deut. XV, 4)</note> in
te indigens; uti benedicens benedicat te Dominus Deus
tuus;</hi> datorem scilicet, qui fecerit non esse indigentem.
Et plus hic, non enim petenti jubet dari. Sed, <hi>Non sit,</hi> 
 inquit, <hi>indigens in te;</hi> id est, cura ultro
ne sit: quo magis petenti praejudicat dandum, etiam
in sequentibus: <hi>Si autem fuerit indigens e fratribus
tuis, non avertes cor tuum, nec constringes manum tuam
a fratre tuo indigente. Aperiens aperies illi manum,
foenus foenerabis illi quantum desiderarit</hi>. Foenus
<pb n="0397A"/>
enim nisi petenti dari non solet. Sed de foenore postmodum.
Nunc si quid voluerit argumentari, Creatorem
quidem fratribus dari jussisse, Christum vero
omnibus petentibus; ut hoc sit novum atque diversum:
imo unum erit ex his, per quae lex Creatoris
erit in Christo. Non enim aliud Christus in omnes
praecepit, quam quod Creator in fratres. Nam
etsi major est bonitas quae operatur in extraneos, sed
non prior ea quae ante debetur in proximos. Quis
enim non diligens proximos, poterit diligere extraneos?
Quod si secundus gradus bonitatis est in
extraneos, qui in proximos primus est; ejusdem erit
secundus gradus, cujus et primus; facilius quam ut
ejus sit secundus, cujus non extitit primus. Ita,
Creator et secundum naturae ordinem primum in
<pb n="0397B"/>
proximos docuit benignitatem, emissurus eam postea
et in extraneos; et secundum rationem dispositionis
suae, primo in Judaeos, postea et in omne hominum
genus. Ideoque, quamdiu intra Israelem erat
sacramentum, merito in solos fratres misericordiam
mandabat. At ubi Christo dedit <hi>
              <note>(Ps. II, 8)</note> gentes 
 haereditatem, et possessionem terminos terrae,</hi> 
et coepit expungi quod dictum est per Osee <note>(Os. I
et II)</note>: <hi>Non populus meus, populus meus; et non misericordiam
consecuta, misericordiam consecuta,</hi> natio
scilicet; exinde Christus in omnes legem paternae
benignitatis extendit neminem excipiens in miseratione
sicut in vocatione. Ita et si quid amplius docuit,
hoc quoque in haereditatem gentium accepit. <hi>Et sicut vobis fieri vultis ab hominibus, ita et vos facite
<pb n="0397C"/>
illis 
 <note>(Luc. VI)</note>
            </hi>. In isto praecepto utique alia pars
ejus subauditur: <hi>Et sicut vobis non vultis fieri ab hominibus,
ita et vos ne faciatis illis.</hi> Hoc si novus Deus
et ignotus retro, et nondum plane editus praecepit,
qui me nulla antehac institutione formaverit, qua
prius scirem quid deberem mihi velle vel nolle, atque
ita et aliis facere, quae mihi vellem; non
facere, quae et mihi nollem, passivitatem sententiae
meae permisit, nec adstrinxit me ad convenientiam
voluntatis et facti, ut id aliis faciam quod mihi velim,
et id nec aliis faciam quod mihi nolim. Non enim diffiniit
quid mihi atque aliis debeam velle nolle, ut ad
<pb n="0398A"/>
legem voluntatis parem factum, et possim alii
non praestare, quod ab alio mihi velim praestitum,
amorem, obsequium, solatium, praesidium, et ejusmodi
bona: proinde nec alii facere, quod ab
alio mihi fieri nolim, vim, injuriam, contumeliam,
fraudem, et ejusmodi mala. Denique, hac inconvenientia
voluntatis et facti, agunt ethnici nondum a
Deo instructi. Nam etsi natura bonum et malum
notum est, non tamen Dei disciplina: qua cognita,
tunc demum convenientia voluntatis et facti ex fide,
ut sub metu Dei agitur. Itaque deus Marcionis
cum maxime revelatus sit, tamen revelatus non potuit
hujus praecepti de quo agitur, tam strictum, et
obscurum, et caecum adhuc, et facilius pro meo potius
arbitrio interpretandum, compendium emittere,
cujus nullam praestruxerat distinctionem. At
<pb n="0398B"/>
enim creator meus et olim et ubique praecepit
indigentes, pauperes et pupillos et viduas protegi, juvari, refrigerari: sicut et per Isaiam <note>(Is. LVIII, 7)</note>: <hi>Infringito esurienti 
 panem tuum</hi>; <hi>et mendicos 
 qui sine tecto sunt in domum tuam inducito;
et nudum si videris, tegito.</hi> Item per Ezechielem <note>(Ezech., XVIII, 7)</note>,
de viro justo: <hi>Panem suum
dabit esurienti, et nudum conteget.</hi> Satis ergo jam
tunc me docuit ea facere aliis, quae mihi velim
fieri. Proinde denuntians: <hi>Non occides, non adulterabis,
non furaberis, non falsum testimonium dices;</hi> 
docuit ne faciam aliis quae fieri mihi nolim: et ideo
ipsius erit praeceptum in Evangelio, qui illud retro
et praestruxit et distinxit, et ad arbitrium disciplinae
<pb n="0398C"/>
suae disposuit: et merito jam compendio substrinxit,
quoniam et alias recisum sermonem facturus in terris <note>(Is., X, 23)</note> 
 Dominus, id est Christus, praedicabatur.</p>
</div2>

<div2>
          <head>CAPUT XVII.</head>
<p>Hic nunc de foenore cum interponit <note>(Luc. VI)</note>: <hi>Et si foeneraveritis a quibus speratis vos recepturos,
quae gratia est vobis?</hi> 
 percurre sequentia Ezechielis,
de eodem viro justo: <hi>Pecuniam,</hi> inquit <note>(Ezech.
XVIII, 8)</note>, <hi>suam foenori non dedit, et quod abundaverit,
non sumet;</hi> foenoris scilicet redundantiam,
quod est usura. Prius igitur fuit, ut fructum
<pb n="0399A"/>
foenoris eradicaret, quo facilius assuefaceret hominem
ipsi quoque foenori, si forte, perdendo, cujus
fructum didicisset amittere. Hanc enim dicimus operam
Legis fuisse procurantis Evangelio. Quorumdam
tunc fidem paulatim ad perfectum disciplinae Christianae
nitorem, primis quibusque praeceptis balbutientis
adhuc benignitatis informabat. Nam et supra: <hi>Et
pignus,</hi> inquit <note>(Ezech., XVIII, 7)</note>, <hi>reddet</hi>; utique
si non sit solvendo: quia soluturo utique pignus
restituendum esse, utrum homo scriberet? Multo manifestius
in Deuteronomio <note>(Deut., XXIV, 12)</note>: <hi>Non
dormies super pignus ejus: redditione reddes illi pallium
circa solis occasum, et dormiet in pallio suo.</hi> Adhuc
clarius supra <note>(Deut. XV, 2)</note>: <hi>Dimittes omne
debitum quod tibi proximus debet, et fratrem tuum non
<pb n="0399B"/>
reposces: quoniam remissio Domini Dei tui invocata
est.</hi> Porro, cum debitum dimitti jubet, utique non
exsoluturo, plus etiam est; et, si exsoluturo, cum
reposci vetat, quid aluid docet quam non exsoluturo
foeneremus, qui jam detrimentum foenori indixit?
 <hi>Et eritis filii Dei.</hi> Nihil impudentius, si ille
non sibi filios faciet, qui nobis filios facere non
permisit, auferendo connubium. Quomodo in id nomen
allecturus est suos, quod jam erasit? Filius spadonis
esse non possum, maxime cum patrem habeam
eumdem quem et omnia. Nam tam pater omnium qui
conditor universitatis, quam spado qui nullius substantiae
conditor. Et si marem ac foeminam non miscuisset
Creator, et si non universis quoque animalibus
filios concessisset, hoc eram ejus ante paradisum,
<pb n="0399C"/>
ante delictum, ante exilium, ante duos, unum;
denuo factus filius fui statim, cum me manibus enixus
est, cum de suo halitu movit. Ille me nunc rursus
filium nuncupat, jam non in animam, sed in spiritum
pariens. Quia <hi>ipse,</hi> inquit, <hi>suavis est adversus ingratos
et malos.</hi> Euge, Marcion, satis ingeniose detraxisti
illi pluvias et soles, ne Creator videretur. Sed quis
iste suavis, qui ne cognitus quidem usque adhuc?
quomodo suavis, a quo nulla beneficia praecesserunt?
Hoc genus suavitatis, qua soles et imbres
qui foeneraverat, non recepturus ab humano genere
ut Creator; qui pro tanta elementorum liberalitate
facilius idolis quam sibi debitum gratiae referentes
<pb n="0400A"/>
homines usque adhuc sustinet. Vere suavis etiam spiritalibus
commodis. <hi>Eloquia</hi> enim <hi>Domini dulciora
super mel et favos <note>(Ps. XVIII, 11)</note>
            </hi>. Ille igitur et ingratos
sugillavit, qui gratos experiri merebatur;
cujus soles et imbres tu quoque, Marcion, ingratus
habuisti. Caeterum, tuus non poterat jam queri ingratos,
qui non paraverat gratos. Misericordiam quoque
praecipiens: <hi>Estote,</hi> inquit, <hi>misericordes, sicut
Pater vester misertus est vestri.</hi> Hoc erit: <hi>Panem <note>(Is. LVIII, 7)</note> 
 infringito esurienti, et mendicos sine tecto in domum tuam inducito, et, nudum si videris
tegito;</hi> 
 et: <hi>Judicate <note>(Is. I, 17)</note> pupillo, et justificate
viduam.</hi> Agnosco doctrinam ejus veterem, qui <hi>mavult <note>(Os., VI, 6)</note> 
 misericordiam, quam sacrificium.</hi> 
Aut si alius nunc misericordiam praecepit, quia et
<pb n="0400B"/>
ipse misericors sit, cur tanto aevo misericors mihi non
fuit? <hi>Nolite judicare, ne judicemini. Nolite condemnare,
ne condemnemini. Dimittite et dimittemini. Date et
dabitur vobis. Mensuram bonam, pressam ac fluentem
dabunt in sinum vestrum. Eadem qua mensi eritis mensura,
remetietur vobis <note>(Luc. VI)</note>
            </hi>. Ut opinor, haec retributionem
pro meritis provocatam sonant.
A quo ergo retributio? Si ab hominibus tantum, ergo
humanam docet disciplinam et mercedem, et in totum
hominibus obediemus. Si a Creatore, ut a judice
et dispunctore meritorum; ergo illi nostrum impellit
obsequium, apud quem constituit retributionem
captandam, vel timendam, prout quisque judicaverit,
aut condemnaverit, aut dimiserit, aut mensus
fuerit. Si ab ipso, ergo et ille jam judicat, quod Marcion
<pb n="0400C"/>
negat. Eligant itaque Marcionitae, ne tanti sit de magistri regula excidere, quanti Christum aut
hominibus aut Creatori docentem habere. Sed <hi>caecus
caecum ducit in foveam.</hi> Credunt aliqui Marcioni. Sed <hi>non est discipulus super magistrum.</hi> 
 Hoc et meminisse
debuerat Apelles, Marcionis de discipulo
emendator. <hi>Eximat et de oculo suo trabem</hi> haereticus, <hi>tunc in oculo</hi> 
 Christiani, si quam putat, <hi>stipulam
revincat.</hi> Proinde et <hi>arbor bona non proferat malum
fructum,</hi> quia nec veritas haeresim: nec <hi>mala
bonum,</hi> quia nec haeresis veritatem: Sic nec Marcion
aliquid boni de thesauro Cerdonis malo protulit, nec
Apelles de Marcionis: multo enim haec congruentius
<pb n="0401A"/>
in ipsos interpretabimur, quae Christus in homines
allegorisavit, non in duos deos secundum
scandalum Marcionis. Puto me non temere huic
usque adhuc lineae insistere, qua definio, nusquam
omnino alium Deum a Christo revelatum. In hoc solo
adulterium Marcionis manus stupuisse miror
nisi quod etiam latrones timent. Nullum maleficium
sine formidine est, quia nec sine conscientia sui.
Tamdiu ergo et Judaei non alium Deum norant, quam
praeter quem neminem adhuc norant; nec alium
Deum appellabant, quam quem solum norant. Si ita
est, quis videbitur dixisse: <hi>Quid vocatis</hi>, <hi>Domine,
Domine?</hi> Utrumne qui numquam hoc fuerat vocatus,
ut nusquam adhuc editus? An ille qui semper Dominus
habebatur, ut a primordio cognitus? Deus scilicet
<pb n="0401B"/>
Judaeorum. Quis item adjecisse potuisset, <hi>Et non facitis 
 quae dico?</hi> Utrumne qui cum maxime edocere
tentabat, an qui a primordio ad illos et legis et Prophetarum
eloquia mandaverat: qui et inobedientiam
illis exprobrare posset, etiam si numquam alias exprobrasset!
Porro, qui ante Christum, <hi>populus iste
me labiis diligit, cor autem eorum longe absistit a me,</hi> 
concionatus est <note>(Is., XXIX, 13)</note>, veterem utique illis
contumaciam imputabat. Alioquin quam absurdum,
ut novus Deus, novus Christus, novae tantaeque religionis
illuminator, contumaces et inobsequentes pronuntiaret,
quos non potuisset experiri!</p>
</div2>

<div2>
          <head>CAPUT XVIII.</head>
<p>Proinde <hi>extollenda fide Centurionis <note>(Luc. VII)</note>
            </hi>,
incredibile si is professus est <hi>talem se fidem nec in
<pb n="0401C"/>
Israele invenisse,</hi> ad quem non pertinebat fides Israelis.
Sed nec exinde pertinere poterat adhuc cruda ut
probaretur vel compararetur, ne dixerim adhuc nulla.
Sed cur non licuerit illi alienae fidei exemplo uti?
Quoniam si ita esset, dixisset talem fidem nec in
Israele umquam fuisse; caeterum, dicens talem fidem
debuisse inveniri in Israele; quique ad hoc venisset,
ut eam inveniret, Deus scilicet et Christus
Israelis, quam non sugillasset, nisi exactor et sectator
ejus. Aemulus vero etiam maluisset eam talem
inventam, ad quam infirmandam et destruendam
magis venerat, non ad comprobandam. Resuscitavit
et mortuum filium viduae, non novum documentum.
Hoc et prophetae Creatoris ediderant, quanto magis
Filius? Adeo autem in illud usque momenti, nullum
alium Dominus Christus intulerat, ut omnes illic
<pb n="0402A"/>
Creatori gloriam retulerint dicentes: <hi>Magnus prophetes
prodiit in nobis, et respexit Deus populum suum.</hi> 
Quis Deus? Utique cujus populus, et a quo prophetae.
Quod si illi quidem Creatorem glorificabant, Christus
vero et audiens et sciens non corrigebat, et quidem
in tanto documento mortui resuscitati Creatorem
adhuc orantes, sine dubio aut non alium circumferebat
Deum, quam quem in suis beneficiis atque virtutibus
honorari sustinebat: aut quale est ut illos tam
diu errantes sustineret, ad hoc veniens, ut errori
eorum mederetur! Sed <hi>scandalizatur Joannes auditis
virtutibus Christi,</hi> ut alterius. At ego rationem
scandali prius expediam, quo facilius haeretici scandalum
explodam. Ipso jam Domino virtutum Sermone
et Spiritu Patris operante in terris, et praedicante,
<pb n="0402B"/>
necesse erat portionem Spiritus Sancti, quae ex
forma prophetici moduli in Joanne egerat praeparaturam
viarum Dominicarum, abscedere jam ab Joanne
redactam scilicet in Dominum, ut in massalem suam
summam. Itaque Joannes communis jam homo, et
unus jam de turba, scandalizabatur quidem qua
homo, sed non qua alium Christum sperans vel intelligens,
qui neque eumdem speraret, ut nihil
novi docentem vel operantem. Nemo haesitabit de
aliquo, quem dum scit non esse, nec sperat, nec intelligit.
Joannes autem certus erat neminem Deum
praeter Creatorem, vel qua judaeus, etiam prophetes
plane facilius quasi haesitavit de eo quem quum
sciat esse, an ipse sit, nesciat. Hoc igitur metu et
Joannes: <hi>Tu es,</hi> inquit, <hi>qui venis, an alium expectamus</hi> 
<pb n="0402C"/>?
simpliciter inquirens, an ipse venisset quem
exspectabat. <hi>Tu es qui venis;</hi> id est, qui venturus
es, <hi>an alium expectamus?</hi> id est, an alius est quem
exspectamus, si non tu es quem venturum exspectamus?
Sperabat enim, sicut omnes opinabantur ex similitudine
documentorum, potuisse et prophetam interim
missum esse, a quo alius esset, id est major,
ipse scilicet Dominus, qui venturus exspectabatur.
Atque adeo hoc erat Joannis scandalum, quod dubitabat
ipsum venisse quem exspectabant, quem et
praedicatis operationibus agnovisse debuerant, ut Dominus,
per easdem operationes agnoscendum se nuntiaverit
Joanni. Quae cum constet praedicata in Christum
Creatoris, sicut ad singula ostendimus, satis
perversum, ut Christus non Creatoris per ea
se renuntiarit intelligendum, per quae magis Christum
<pb n="0403A"/>
Creatoris agnosci compellebat. Multo perversius, si
et testimonium Joanni perhibet non Joannis Christus,
propheten eum confirmans, imo et supra, ut angelum,
ingerens etiam scriptum super illo: <hi>Ecce ego mitto
angelum meum ante faciem tuam, qui praeparabit viam
tuam;</hi> eleganter ad superiorem sensum scandalizati
Joannis commemorans prophetiam, ut, confirmans
praecursorem Joannem jam advenisse, extingueret
scrupulum interrogationis illius, <hi>Tu es qui venis, an
alium exspectamus?</hi> Praecursore enim jam functo officio,
praeparata via Domini, ipse erat intelligendus,
cui praecursor ministraverat, <hi>Major</hi> quidem <hi>omnibus
natis mulierum,</hi> sed non ideo subjecto ei, <hi>qui minor
fuerit in regno Dei;</hi> quasi alterius sit Dei regnum,
in quo modicus quis major erit Joanne; alterius
<pb n="0403B"/>
Joannes, qui omnibus natis mulierum major sit.
Sive enim de quocumque dicit modico per humilitatem,
sive de semetipso, quia minor Joanne habebatur,
omnibus scilicet in solitudinem concurrentibus ad
Joannem potius quam ad Christum, <hi>Quid existis videre
in solitudinem?</hi> tantumdem et Creatori competit,
et Joannem ipsius esse majorem natis mulierum, et
Christum vel quemque modicum, qui major Joanne
futurus sit in regno aeque Creatoris, et qui sit major
tanto propheta, qui non fuerit scandalizatus in
Christum, quod tunc Joannem minuit. Diximus de
remissa peccatorum. Illius autem peccatricis foeminae
argumentum eo pertinebit, ut cum pedes Domini
osculis figeret, lacrymis inundaret, crinibus detergeret,
unguento perduceret, solidi corporis veritatem,
<pb n="0403C"/>
non phantasma inane tractaverit. Et ut peccatricis
poenitentia, secundum Creatorem meruerit, veniam
praeponere solitum sacrificio. Sed et si poenitentiae
stimulus ex fide acciderat, per poenitentiam ex
fide justificatam, ab eo audiit: <hi>Fides tua te salvam
fecit:</hi> qui per Habacuc <note>(Habac., II, 4)</note> pronuntiarat: <hi>Justus ex fide sua vivet</hi>.</p>
</div2>

<div2>
          <head>CAPUT XIX.</head>
<p>Quod <hi>divites Christo mulieres adhaerebant, quae et de
facultatibus suis ministrabant ei, inter quas et uxor regis
procuratoris <note>(Luc. VIII)</note>
            </hi>, de prophetia est. Has
enim vocabat per Esaiam <note>(Is., XXXII, 9)</note>: <hi>Mulieres
divites exsurgite, et audite vocem meam;</hi> ut discipulas
primo, dehinc ut operarias et ministras ostenderet: <hi>Filiae, in spe audite sermones meos.</hi> 
 Dies anni mementote
<pb n="0403D"/>
cum labore in spe. Cum labore enim quo sequebantur,
et ob spem, ministrabant. Aeque de parabolis
semel sufficiat probatum, hoc genus eloquii a
Creatore promissum. At nunc illa quoque pronuntiatio
ejus ad populum <note>(Is., VI, 10)</note>: <hi>Aure audietis,
<pb n="0404A"/>
et non audietis;</hi> dedit Christo frequenter inculcare: <hi>Qui habet aures, audiat.</hi> 
 Non quasi ex diversitate auditum
permitteret Christus, quem ademisset Creator:
sed quia comminationem exhortatio sequebatur:
primo, <hi>aure audietis;</hi> dehinc, <hi>qui habet aures, audiat.</hi> 
Non enim audiebant ultro, qui aures habebant; sed
ostendebat aures cordis necessarias, quibus illos audituros
negarat Creator. Et ideo per Christum adjicit: <hi>Videte quomodo audiatis, et non audiatis;</hi> 
 non
corde scilicet audientes, sed aure. Si dignum sensum
pronuntiationi accommodes pro sensu ejus qui auditui
suscitabat, etiam dicendo, <hi>Videte quomodo audiatis,</hi> 
non audituris minabatur. Sane nominatur mitissimus
Deus, quia nec judicat, nec irascitur. Hoc probat
etiam subjacens sensus: <hi>Ei qui habet, dabitur; ab
<pb n="0404B"/>
eo autem qui non habet, etiam quod habere se putat
auferetur ei.</hi> Quid dabitur? Adjectio fidei, vel intellectus,
vel salus ipsa. Quid auferetur? Utique quod
dabitur. A quo dabitur, et auferetur? Si a Creatore
auferetur, ab eo et dabitur: si a deo Marcionis dabitur,
ab eo et auferetur. Quoquo tamen nomine
comminatur ablationem, non erit ejus Dei qui nescit
comminari, quia non novit irasci. Miror autem cum
lucernam negat abscondi solere, qui se tanto saeculo
absconderat majus et necessarius lumen, cum omnia
de occulto in apertum repromittit, qui Deum
suum usque adhuc obumbrat, exspectans, opinor, nasci
Marcionem. Venimus ad constantissimum argumentum
omnium qui Domini nativitatem in controversiam
deferunt. Ipse, inquiunt, contestatur se non
<pb n="0404C"/>
esse natum, dicendo: <hi>Quae mihi mater, et qui mihi fratres?</hi> 
Ita semper haeretici, aut nudas et simplices voces
conjecturis quo volunt rapiunt; aut rursus conditionales
et rationales, simplicitatis conditione dissolvunt,
ut hoc in loco. Nos contrario dicimus: primo,
non potuisse illi annuntiari, quod mater et fratres
ejus foris starent quaerentes videre eum, si nulla
illi mater et fratres nulli fuissent; quos utique norat
qui adnuntiaret, vel retro notos, vel tunc ibidem
compertos, dum eum videre desiderant, vel dum ipsi
nuntium mandant. Ad hanc primam propositionem
nostram solet ex diverso responderi: Quid enim si
tentandi gratia nuntiatum est ei? Sed hoc Scriptura
non dicit, quae quanto significare solet ex tentatione
quid factum: <hi>Ecce <note>(Luc. X)</note> legis doctor assurrexit
<pb n="0404D"/>
tentans eum;</hi> et de tributi consultatione: <hi>Et <note>(Luc. XX)</note> accesserunt ad eum Pharisaei tentantes eum;</hi> 
 tanto ubi
non facit tentationis mentionem non admittit tentationis
interpretationem. Et tamen ex abundanti caussas tentationis
ex postulo, cui rei tentaverint illum, per nominationem
<pb n="0405A"/>
matris et fratrum. Si ut scirent natusne esset,
an non; quando de hoc fuit quaestio, quam ex ista
tentatione discuterent. Quis autem dubitaret natum,
quem videret hominem, quem audisset filium se hominis
professum, quem de conspectu omnis humanae
qualitatis dubitarent Deum, aut filium Dei credere?
propheten facilius existimantes, licet magnum aliquem,
utique tamen natum. Etiamsi in exploratione
nativitatis tentandus fuisset, quodcumque aliud argumentum
tentationi competisset, quam per earum personarum
mentionem, quas potuit etiam natus non
habere. Dic mihi: Omnibus natis mater advivit? omnibus
natis adgenerantur et fratres? non licet patres
magis et sorores habere, vel et neminem? Sed et
census constat actos <note>(Luc. II)</note> sub Augusto nunc
<pb n="0405B"/>
in Judaea per Sentium Saturninum, apud quos
genus ejus inquirere potuissent. Adeo nullo modo
constitit ratio tentationis istius. At vere mater et
fratres ejus foris stabant. Superest et dispicere
sensum non simpliciter pronuntiantis, <hi>Quae mihi mater
aut fratres?</hi> quasi ad generis et nativitatis negationem;
sed et ex caussae necessitate et conditione
rationali. Tam proximas enim personas foris stare
extraneis intus defixis ad sermones ejus, amplius et
avocare eum a solemni opere quaerentes, merito indignatus
est. Non tam abnegavit quam abdicavit.
Atque adeo cum praemisisset, <hi>Quae mihi mater,
et qui mihi fratres?</hi> subjungens, <hi>nisi qui audiunt
verba mea, et faciunt ea?</hi> transtulit sanguinis nomina
in alios, quos magis proximos pro fide judicaret.
<pb n="0405C"/>
Nemo autem transfert quid, nisi ab eo qui habet
id quod transfert. Si ergo matrem et fratres eos
fecit qui non erant, quomodo negavit eos qui erant?
 meritorum scilicet conditione, non ex primorum
negatione; in semetipso docens, qui patrem aut
matrem aut fratres praeponeret verbo Dei, non esse <note>(Matth., X, 27)</note> 
 dignum discipulum. Caeterum, ex hoc
<pb n="0406A"/>
magis matrem et fratres confitebatur, quod illos nolebat
agnoscere; quod alios adoptabat, confirmabat
quos ex offensa negavit, quibus non ut veriores substituit,
sed ut digniores. Denique nihil magnum, si
fidem sanguini praeposuit, quem non habebat.</p>
</div2>

<div2>
          <head>CAPUT XX.</head>
<p> <hi>Quis</hi> autem <hi>iste est, qui et ventis et mari imperat <note>(Luc, VIII)</note>
            </hi>?
Nimirum novus dominator atque possessor
elementorum subacti jam et exclusi Creatoris.
Non ita est. Sed agnorant substantiae auctorem suum,
quae famulis quoque ejus obaudire consueverant. Inspice
Exodum <note>(Exod., XIV)</note>, Marcion, adspice Mari
Rubro, vastiori super omnia stagna Judaeae, virgam
Moysi imperantem, ut funditus proscissum, et pari
utrimque stupore discriminis fixum, sicco populum
<pb n="0406B"/>
pede, intestino itinere transmitteret, rursusque sub
ejusdem virgae nutu, redeunte natura, Aegyptium
exercitum undarum concordia obrueret: in quod
opus et austri servierunt. Lege et <note>(Jos., III, 4)</note> 
sortes familiae dirimendae, in transitum ejus Jordanis
machaeram fuisse, cujus impetum atque decursum
plane et Jesus docuerat prophetis transmeantibus
stare. Quid ad haec? Si tuus Christus est, non erit
potentior famulis Creatoris. Sed his solis exemplis
usus essem, si non etiam praedicatio marinae istius
expeditionis Christum antecessisset. Nam cum transfretat,
Psalmus <note>(Ps. XXVIII, 3)</note> expungitur: <hi>Dominus,</hi> 
inquit, <hi>super aquas multas:</hi> cum undas freti
discutit, Habacuc adimpletur: <hi>Dispargens</hi>, inquit, <hi>
              <note>(Habac., III, 9)</note> 
 aquas itinere:</hi> cum ad minas ejus eliditur
<pb n="0406C"/>
mare, Nahum quoque absolvitur: <hi>Comminans,</hi> 
inquit <note>(Nah., I, 4)</note>, <hi>mari, et arefaciens illud;</hi> utique
cum ventis, quibus inquietabatur. Unde vis
meum vindicem Christum? de exemplis, an de prophetis
Creatoris? Age nunc, qui militarem et armatum
bellatorem praedicari putas, non figurate, nec
allegorice, qui bellum spiritale adversus spiritales
<pb n="0407A"/>
hostes, spiritali militia et spiritalibus armis, spiritaliter
debellaturus esset: cum invenis in uno homine
multitudinem daemonum, legionem se professam,
utique spiritalem, disce et Christum expugnatorem
spiritalium hostium, spiritaliter armatum, et spiritaliter
bellicosum intelligendum; atque ita ipsum esse,
qui cum legione quoque daemonum erat dimicaturus;
ut et de hoc bello Psalmus possit videri pronuntiasse <note>(Ps. XXIII, 8)</note>:
 <hi>Dominus validus, Dominus potens in
bello</hi>. Nam cum ultimo hoste morte praeliatus, per
tropaeum crucis triumphavit. Cujus autem <hi>Dei
Filium Jesum legio</hi> testata est? Sine dubio cujus
tormenta et abyssum noverant, et timebant, nec
enim videntur posse ignorasse adhuc quod novi et
ignoti Dei virtus operaretur in terris; quia verisimile
<pb n="0407B"/>
non est Creatorem ignorasse. Si enim alium supra se
Deum ignoraverat aliquando, tamen jam infra coelum
suum agentem, utique compererat. Quod autem Dominus
comperisset, jam et universae familiae innocuisset
in eodem mundo, et intra eumdem ambitum
coeli, quo peregrina Divinitas conversaretur. In quantum
ergo et Creator scisset eam, et substantiae ejus,
si fuisset; in tantum quia nulla fuit, non alium daemones
sciebant, quam Dei sui Christum. Non depetunt
 ab alio, quod meminissent petendum sibi a
Creatore, veniam scilicet abyssi Creatoris. Denique
impetraverunt. Quo merito? Quia mentiti erant? quia
saevi Dei filium eum fecerant? Et qualis erit, qui
mentitos juvabat, qui infamantes sustinebat? Sed
enim, quia mentiti non erant, quia Deum abyssi et
<pb n="0407C"/>
suum cognoverant, ita eum se et ipse confirmavit
quem adcognoverunt daemones, Jesum judicem et
ultoris Dei Filium. Ecce aliquid et de illis pusillitatibus
et infirmitatibus Creatoris in Christo. Ignorantiam
enim et ego adscibere ei volo. Permittite mihi
adversus haereticum. Tangitur a foemina quae
sanguine fluitabat, et nescivit a qua. <hi>Quis me,</hi> inquit <hi>tetigit?</hi> 
 Etiam excusantibus discipulis, perseverat in
ignorantiae voce, <hi>Tetigit me aliquis;</hi> idque de argumento
affirmat: <hi>Sensi enim virtutem ex me profectam.</hi> 
Quid dicit haereticus? sciebatne personam? Et cur
quasi ignorans loquebatur? Ut confessionem certe
<pb n="0408A"/>
provocaret, ut timorem probaret. Sic et Adam aliquando
quaesierat, quasi ignorans: <hi>Adam, ubi es?</hi> 
Habes et Creatorem cum Christo excusatum, et
Christum Creatori adaequatum. Sed et hoc, qui
adversarius legis; ut quia lex a contactu foeminae
sanguinantis submovet, idcirco gestierit non tantum
contactum ejus admittere, sed etiam sanitatem donare.
O Deum non natura beneficum, sed aemulatione!
At enim si fidem mulieris invenimus ita meruisse,
cum dicit: <hi>Fides tua te salvam fecit,</hi> qui es ut aemulationem
legis interpreteris in isto facto, quod
ipse Dominus ex fidei remuneratione editum ostendit?
Sed hanc vis mulieris fidem constituet, qua contempserat
legem. Et cui credibile, ut mulier nullius adhuc
Dei conscia, nullius adhuc novae legis initiata,
<pb n="0408B"/>
legem inrumperet eam cui adhuc tenebatur? Qua denique
fide inrupit? in quem Deum credens? quem
spernens? Creatorem? Certe enim ex fide tetigit. Si
ex fide Creatoris, quae alium Deum ignorabat, et quomodo
legem ejus irrupit? Tam enim inrupit, si inrupit,
quam ex fide Creatoris. Quomodo enim utrumque
conveniet, ut et inruperit, et ex fide eam inruperit,
propter quam inrupisse non debuit? Dicam. Fides
haec fuit primo, qua Deum suum confidebat misericordiam
malle quam ipsum sacrificium, qua eum
Deum certa erat operari in Christo, qua sic eum
tetigit, non ut hominem sanctum, nec ut prophetam,
quem contaminabilem pro humana substantia sciret;
sed ut ipsum Deum, quem nulla spurcitia pollui posse
praesumpserat. Itaque non temere interpretata est
<pb n="0408C"/>
sibi legem, ea contaminari significantem, quae essent
contaminabilia, non Deum, quem in Christo confidebat.
Sed et illud recogitavit, ordinarium et solemnem
menstrui vel partualis sanguinis fluxum in lege
taxari, qui veniat ex officio naturae, non ex vitio
valetudinis. Illa autem ex vitio valetudinis redundabat,
cui non modum temporis, sed divinae misericordiae
auxilium necessarium sciebat. Atque ita potest
videri legem non irrupisse, sed distinxisse. Haec
erit fides, quae contulerat etiam intellectum. <hi>Nisi credideritis,</hi> 
inquit <note>(Is. VII)</note>, <hi>non intelligetis.</hi> Hanc fidem
probans Christus ejus foeminae, quae solum credebat
<pb n="0409A"/>
Creatorem, ejus fidei se Deum respondit, quam probavit.
Nec illud omittam, quod dum tangitur vestimentum
ejus, utique corpori, non phantasmati, inditum
corpus quoque demonstrabatur; non quasi jam
de hoc retractemus, sed quia ad praesentem conspirat
quaestionem. Si enim non erat veritas corporis, phantasma
utique contaminari, qua res vacua, non posset.
Qui ergo non potest contaminari prae inanitate substantiae,
quomodo voluisset? Ut aemulus legis mentiebatur,
qui non vere polluebatur.</p>
</div2>

<div2>
          <head>CAPUT XXI.</head>
<p> <hi>Dimittit discipulos ad praedicandum Dei regnum <note>(Luc. IX)</note>
            </hi>. Numquid vel hic edidit, cujus? Prohibet eos
victui aut vestitui quid in viam ferre? Quis hoc mandasset?
nisi qui et corvos alit, et flores agri vestit,
<pb n="0409B"/>
qui bovi quoque terenti libertatem oris <note>(Deut. XXV, 4)</note> 
 ad veniam pabuli ex opere submovendi ante
praecedit: quia <hi>dignus operarius mercede sua.</hi> Haec
Marcion deleat, dum sensui salva sint. At cum jubet
pulverem excutere de pedibus in eos a quibus excepti
non fuissent, et hoc in testimonium mandat
fieri; nemo testatur, quod non judicio destinatur;
inhumanitatem qui in testationem redigi jubet, judicem
comminatur. Nullum deum novum a Christo
probatum illa etiam opinio omnium declaravit, quia
Christum Jesum, alii Joannem, alii Heliam, alii
unum aliquem ex veteribus prophetis Herodi asseverabant.
Ex quibus quicumque fuisset, non utique ob hoc
est suscitatus, ut alium deum post resurrectionem
praedicaret. Pascit populum in solitudine, de
<pb n="0409C"/>
pristino scilicet more. Aut si non eadem est majestas,
ergo jam minor est Creatore, qui non uno die,
sed annis quadraginta, nec de inferioribus materiis
panis et piscis, sed de manna coelesti, nec quinque
circiter, sed sexcenta millia hominum protelavit.
Adeo autem ea fuit majestas, ut et pabuli exiguitatem
non tantum sufficere, verum etiam exuberare, de
pristino voluerit exemplo. Sic enim et in tempore
famis sub Helia viduae Sareptensi modica et suprema
<pb n="0410A"/>
alimenta ex prophetae benedictione, per totum famis
tempus redundaverant <note>(III Reg. XVII)</note>. Habes tertiam
 Basiliarum. Si et quartam resolvas,
invenies <note>(IV Reg., IV, 42 et seqq.)</note> totum hunc ordinem
Christi circa illum Dei hominem, qui oblatos sibi
viginti hordeaceos panes cum populo distribui jussisset,
et minister ejus proinde comparata multitudine
et pabuli mediocritate, respondisset: <hi>Quid ergo hoc dem in conspectu 
 centum hominum? Da,</hi> 
inquit, <hi>et manducabunt,</hi> quoniam haec dicit Dominus: <hi>Et manducaverunt, et reliquerunt 
 reliquias,</hi> 
secundum dictum Domini. O Christum et in novis veterem!
Haec itaque quae viderat Petrus, et cum
pristinis compararat, et non tantum retro facta, sed
et in futurum jam tunc prophetantia recognoverat,
<pb n="0410B"/>
interroganti Domino quisnam illis videretur, cum
pro omnibus responderet: <hi>Tu es Christus,</hi> non
potest non eum sensisse Christum, nisi quem
noverat in Scripturis, quem jam rescensebat in factis.
Hoc et ipse confirmat usque adhuc patiens, imo et
silentium indicens. Si enim Petrus quidem non poterat
alium eum confiteri, quam Creatoris: ille autem praecepit,
ne cui hoc diceret; utique id noluit provulgari,
quod Petrus senserat. Imo, inquis, quia non
recte senserat, noluit mendacium disseminari. Sed
aliam silentii caussam edixit: <hi>Quia oporteret filium hominis
multa pati, et reprobari a presbyteris et scribis
et sacerdotibus, et interfici, et post tertium diem resurgere.</hi> 
Quae cum praedicata sint et ipsa in Christum
Creatoris, sicut suis locis implebimus, sic quoque
<pb n="0410C"/>
ipsum se ostendit esse, in quem praedicabantur. Certe
etsi non essent praedicata, eam caussam indicti silentii
protulit quae non Petri errorem demonstraret,
 obeundarum passionum necessitatem. <hi>Qui voluerit,</hi> 
inquit, <hi>animam suam salvam facere, perdet illam; et
qui perdiderit eam propter me, salvam faciet eam.</hi> Certe
Filius hominis hanc sententiam emisit. Perspice igitur
et tu cum rege Babylonio, fornacem ejus ardentem <note>(Dan., III)</note>,
et invenies illic tamquam Filium hominis
<pb n="0411A"/>
(nondum enim vere erat, nondum scilicet natus ex
homine), jam tunc istos exitus constituentem. Salvas
facit animas trium fratrum, qui eas pro Deo perdere
conspiraverant; Chaldaeorum vero perdidit, quas illi
per idololatriam salvas facere maluerant. Quae est
ista nova doctrina, cujus vetera documenta sunt?
Quamquam et praedicationes martyriorum, tam futurorum,
quam a Deo mercedem relaturorum decucurrerunt. <hi>Vide,</hi> 
 inquit Isaias <note>(Is., LVIII, 1)</note>, <hi>quomodo
perit justus, et nemo excipit corde; et viri justi auferuntur,
et nemo considerat.</hi> Quando magis hoc fit,
quam in persecutione sanctorum ejus? Utique non
simplex, nec de naturae lege communis, sed illa insignis
et pro fide militaris; in qua qui animam suam
propter Deum perdit, servat illam: ut et hic tamen
<pb n="0411B"/>
judicem adcognoscas, qui malum animae lucrum
perditione ejus, et bonum animae detrimentum, salute
ejus remuneraturus. Sed et zelotem Deum
mihi exhibet, malum malo reddentem: <hi>Qui confusus,</hi> 
inquit, <hi>mei fuerit, et ego confundar ejus</hi>.
Quando nec confusionis materia conveniat, nisi meo
Christo: cujus ordo magis pudendus, ut etiam
haereticorum convitiis pateat, omnem nativitatis et
educationis foeditatem, ipsius etiam carnis
indignitatem, quanta amaritudine possunt perorantibus.
Caeterum, quomodo ille erit obnoxius confusioni,
qui eam non capit? non vulva, licet virginis,
tamen foeminae, coagulatus; et si non semine, tamen
ex lege substantiae corporalis, ex foeminae humore:
non caro habitus ante formam: non pecus dictus
<pb n="0411C"/>
post figuram: non decem mensim cruciatu
<pb n="0412A"/>
deliberatus: non subita dolorum concussione
 cum tanti temporis coeno per corporis cloacam effusus
ad terram: nec statim lucem lacrymis auspicatus,
et primo retinaculi sui vulnere: nec multum
ablutus: nec sale et melle medicatus: nec pannis jam
sepulturae involucrum initiatus: nec exinde per
immunditias inter sinus volutatus, molestus uberibus,
diu infans, vix puer, tarde homo: sed de coelo
expositus, semel grandis, semel totus, statim Christus,
spiritus et virtus, et Deus tantum. Caeterum, ut non
verus, qui non videbatur, ita nec de crucis maledicto
erubescendus, cujus carebat veritate, carens corpore.
Non poterat itaque dixisse: <hi>Qui mei confusus fuerit.</hi> 
Noster hoc debuit pronuntiasse: <hi>Minoratus <note>(Ps. VIII,
6)</note> a Patre modico citra angelos; vermis <note>(Ps. XXI, 6)</note>
            </hi>,
<pb n="0412B"/> <hi>et non homo; ignominia hominis, et nullificamen populi;</hi> 
quatenus ita voluit, <hi>ut <note>(Is., LIII, 5)</note> livore ejus
sanaremur,</hi> ut dedecore ejus salus nostra constaret.
Et merito se pro suo homine deposuit, pro imagine
et similitudine sua, non aliena; ut, quoniam
homo non erubuerat lapidem et lignum adorans,
eadem constantia non confusus de Christo, pro
impudentia idololatriae, satis Deo faceret per impudentiam
fidei. Quid horum christo tuo competit,
Marcion, ad meritum confusionis? Plane pudere te
debet, quod illum ipse finxisti.</p>
</div2>

<div2>
          <head>CAPUT XXII.</head>
<p>Nam et hoc vel maxime erubescere debuisti, quod
illum cum Moyse et Helia in secessu montis conspici
pateris, quorum destructor advenerat. Hoc scilicet
<pb n="0412C"/>
intelligi voluit vox illa de coelo: <hi>Hic est filius meus
<pb n="0413A"/>
dilectus, hunc audite:</hi> id est, non Moysen jam et
Heliam. Ergo sufficiebat vox sola sine ostentatione
Moysi et Heliae. Definiendo enim quem audirent,
quoscumque alios vetuisset audiri. Aut numquid
Esaiam et Hieremiam, caeterosque quos non ostendit,
permisit audiri, si vetuit quos ostendit? Nunc et si
praesentia illorum fuit necessaria, non utique in colloquio
ostenderentur, quod familiaritatis indicium est:
nec in consortio claritatis, quod dignationis et gratiae
exemplum est: sed in sordibus aliquibus, quod destructionis
argumentum est, imo in tenebris Creatoris,
quibus discutiendis erat missus. Longe etiam discreti
a claritate Christi, qui voces et literas ipsas
eorum ab Evangelio suo erat separaturus. Siccin
alienos demonstrat illos, dum secum habet? sic relinquendos
<pb n="0413B"/>
docet, quos sibi jungit? sic destruit,
quos de radiis suis exstruit? Quid faceret christus
ipsorum? Credo secundum perversitatem, tales eos
revelasset, quales christus Marcionis debuisset; aut
quoscumque alios secum, quam prophetas suos. Sed
quid tam Christus Creatoris, quam secum ostendere
praedicatores suos? cum illis videri, quibus in revelationibus
erat visus: cum illis loqui, qui eum fuerant
locuti: cum eis gloriam suam communicare,
a quibus Dominus gloriae nuncupabantur: cum
principalibus suis, quorum alter populi informator
aliquando, alter reformator quandoque; alter initiator
Veteris Testamenti, alter consummator Novi?
Igitur et Petrus merito contubernium Christi sui
agnoscens individuitate ejus, suggerit consilium: <hi>Bonum
<pb n="0413C"/>
est nos hic esse.</hi> Bonum plane, ubi Moyses scilicet
et Helias. Et: <hi>Faciamus hic tria tabernacula, unum tibi,
et Moysi unum, et Heliae unum:</hi> sed <hi>nesciens quid diceret.</hi> 
Quomodo nesciens? utrumne simplici errore,
an ratione quam defendimus in caussa novae
prophetiae, gratiae ecstasin, id est, amentiam convenire?
In spiritu enim homo constitutus, praesertim
cum gloriam Dei conspicit; vel cum per ipsum Deus
loquitur, necesse est excidat censu, obumbratus
scilicet virtute divina; de quo inter nos et psychicos
quaestio est. Interim facile est amentiam Petri
probare. Quomodo enim Moysen et Heliam cognovisset,
nisi in spiritu? Nec enim imagines eorum vel
statuas populus habuisset et similitudines, lege
<pb n="0414A"/>
prohibente, nisi quia in spiritu viderat; et ita quod
dixisset, in spiritu, non in sensu constitutus, scire
non poterat. Caeterum, si sic nescit quasi errans, eo
quod putaret illorum esse Christum: ergo jam constat
et supra Petrum interrogatum a Christo, quem se existimarent
ut de Creatoris dixisse, <hi>Tu es Christus;</hi> quia
si tunc alterius Dei illum cognovisset, hic quoque non
errasset. Quod si ideo et hic erravit, quia et supra;
ergo certus est in illum diem quoque nullam novam
divinitatem a Christo revelatam, et usque adhuc non
errasse Petrum, Christo usque adhuc nihil ejusmodi
revelante; et tamdiu non alterius deputandum
Christum, quam Creatoris, cujus omnem et hic ordinem
expressit. Tres de discentibus arbitros futurae
visionis et vocis assumit; et hoc Creatoris est, <hi>In
<pb n="0414B"/>
tribus,</hi> inquit <note>(Deut., XIX, 15)</note>, <hi>testibus stabit omne</hi> 
verbum. <hi>In montem secedit;</hi> agnosco formam loci.
Nam et pristinum populum apud montem et visione
et voce sua Creator initiarat. Oportebat in eo suggestu
consignari Novum Testamentum, in quo conscriptum
Vetus fuerat; sub eodem etiam ambitu nubis,
quam nemo dubitavit de aere Creatoris conglobatam,
nisi et nubes suas illo deduxerat, quia et ipse per
coelum Creatoris viam ruperat, aut proinde et nubilo
Creatoris precario usus est. Itaque nec nunc
muta nubes fuit, sed vox salita de coelo, et Patris
novum testimonium super Filio: atque in secundo
Psalmo, <hi>Filius meus es tu: ego hodie genui te.</hi> De
quo et per Isaiam <note>(Is., L, 10)</note>: <hi>Quis Deum metuens,
audiat vocem filii ejus?</hi> Itaque jam repraesentans cum:
<pb n="0414C"/> <hi>Hic est filius meus;</hi> 
 utique subauditur, quem repromisi.
Si enim repromisit aliquando, et postea
dicit, <hi>Hic est;</hi> ejus est exhibentis voce uti in demonstratione
promissi, qui aliquando promisit; non
ejus cui possit responderi,  « Ipse enim tu quis es qui
dicas, <hi>Hic est filius meus,</hi> de quo non magis praemisisti,
quam teipsum quod prius eras revelasti? » <hi>Hunc</hi> 
 igitur <hi>audite,</hi> quem ab initio edixerat audiendum
in nomine prophetae, quoniam et prophetes existimari
habebat a populo. <hi>Prophetam,</hi> inquit
Moyses <note>(Deut. XVIII, 15)</note>, <hi>suscitabit vobis Deus ex filiis
vestris</hi> (secundum carnalem scilicet censum) <hi>tamquam
me: audietis illum. Omnis autem qui illum non
audierit, exterminabitur anima ejus de populo suo.</hi> Sic
<pb n="0415A"/>
et Isaias <note>(Is., L, 10)</note>: <hi>Quis in vobis metuens, exaudiat
vocem filii ejus?</hi> Quam et ipse Pater commendaturus
erat. <hi>Sistens</hi> enim <hi>verba filii sui,</hi> dicendo scilicet: <hi>Hic est filius meus dilectus; hunc audite,</hi> 
 inquit.
Itaque etsi facta translatio sit auditionis a
Moyse et Helia in Christo, sed non ut ab alio
deo, nec ad alium christum, sed a Creatore in Christum
ejus, secundum decessionem Veteris, et successionem
Novi Testamenti. Non legatus, inquit
Isaias <note>(Is., LXIII, 9)</note>, nec nuntius, sed <hi>ipse</hi> Dominus
 <hi>salvos eos fecit</hi>; ipse jam praedicans et
implens Legem et prophetas. Tradidit igitur Pater
Filio discipulos novos, ostensis prius cum illo Moyse
et Helia in claritatis praerogativa, atque ita dimissis,
quasi jam et officio et honore dispunctis; ut hoc
<pb n="0415B"/>
ipsum confirmaretur propter Marcionem, societatem
esse etiam claritatis Christi cum Moyse et Helia.
Totum autem habitum visionis istius habemus etiam
apud Habacuc, ubi Spiritus ex persona interdum
apostolorum <note>(Habac., III, 2)</note>: <hi>Domine, audivi auditum
tuum, et extimui.</hi> Quem magis quam vocis coelestis
illius, <hi>Hic est filius meus dilectus, hunc audite?
Consideravi opera tua</hi>, <hi>et excidi mente.</hi> Quando
 magis, quam cum visa claritate ejus, nescit
quid diceret Petrus? <hi>In medio duorum animalium
cognosceris,</hi> Moysi et Heliae. De quibus et Zacharias <note>(Zach., IV, 3 et 14)</note> 
 vidit in figura duarum olearum,
et duorum ramulorum oleae. Nam hi sunt, de quibus
dictum est illi: <hi>Duo filii opimitatis adsistunt Domino
universae terrae.</hi> Et rursum idem Habacuc <hi>(Habac., III,
<pb n="0415C"/>
3)</hi>: <hi>Operuit coelos virtus;</hi> utique nubilo illo. <hi>Et splendor
ejus ut lux erit;</hi> utique qua etiam vestitus ejus
refulsit. Et si commemoremur promissionis Moysi,
hic invenietur expuncta. Cum enim desiderasset
conspectum Domini Moyses dicens: <hi>Si ergo inveni
gratiam coram te, manifesta te mihi, ut cognoscenter
videam te;</hi> eum conspectum desiderans, in quo hominem
esset acturus, quod propheta sciebat. Caeterum, <hi>Dei faciem</hi> 
 (jam audierat) <hi>nemo homo videbit me</hi>, <hi>et
vivet <note>(Exod., XXXIII)</note>
            </hi>. Et <hi>hunc,</hi> inquit, <hi>sermonem
quem dixisti, faciam tibi.</hi> Et rursus Moyses: <hi>Ostende
mihi gloriam tuam.</hi> Et Dominus similiter de futuro: <hi>Ego praecedam in gloria mea;</hi> 
 et reliqua. Et in novissimo: <hi>Et tunc videbis posteriora mea.</hi> 
 Non lumbos,
nec suras; sed quam desideraverat gloriam in posterioribus
<pb n="0415D"/>
temporibus revelandam. In qua, facie ad faciem
<pb n="0416A"/>
visibilem se ei repromittit, etiam ad Aaronem
dicens <note>(Num., XII, 6)</note>: <hi>Si fuerit prophetes
in vobis, in visione cognoscar illi, et in visione loquar
ad eum, non quomodo ad Moysen: os ad os loquar ad
eum in specie</hi> (utique hominis, quam erat gestaturus), <hi>non in aenigmate.</hi> 
 Nam etsi Marcion noluit
eum colloquentem Domino ostensum, sed stantem;
 tamen et stans os ad os stabat, et faciem
ad faciem cum illo, inquit, non extra illum, in gloriam
ipsius, nedum in conspectum. De qua gloria
non aliter illustratus discessit a Christo, quam
solebat a Creatore: proinde tunc oculos percutiens
 filiorum Israelis, quemadmodum et nunc
excaecati Marcionis, qui hoc quoque argumentum adversus
se facere non vidit. Suscipio in me personam
<pb n="0416B"/>
Israelis.</p>
</div2>

<div2>
          <head>CAPUT XXIII.</head>
<p>Stet christus Marcionis, et exclamet: <hi>O genitura
incredula, quousque ero apud vos? quousque sustinebo
vos</hi>? Statim a me audire debebit, Quisquis es
( <foreign xml:lang="greek">ἐπερχόμενε</foreign>) eperchomene, prius ede qui sis, et a quo
venias, et quod in nobis tibi jus. Usque adhuc Creatoris
est totum apud te. Plane si ab illo venis,
et illi agis, admittimus increpationem. Si vero ab
alio, dicas velim quid nobis umquam de tuo commisisti,
quod credere debuissemus, ut exprobres incredulitatem,
qui nec ipsum aliquando nobis revelasti.
Quam olim apud nos agere coepisti, ut tempus quaeraris?
In quibus nos sustinuisti, ut patientiam imputes?
Asinus de Aesopi puteo modo venis, et jam
<pb n="0416C"/>
exclamas. Suscipio adhuc et personam discipulorum
in quos insiliit: <hi>O natio incredula, quamdiu ero vobiscum?
quamdiu vos sustinebo?</hi> Hanc eruptionem
ejus utique hoc modo justissime repercuterem: Quisquis
es ( <foreign xml:lang="greek">ἐπερχόμενε</foreign>) eperchomene, prius ede qui sis, a
quo venias, quod tibi jus sit in nobis? Usque adhuc,
puto, Creatoris es, et ideo secuti sumus recognoscentes
omnia illius in te. Quod si ab illo venis, admittimus
increpationem. Si vero alii agis, oro te, dicas
quid nobis aliquando commisisti dumtaxat de tuo,
quod jam credidisse debuissemus, ut exprobres incredulitatem,
qui nec auctorem tuum usque adhuc
edis? Quam olim autem apud nos agere coepisti, ut
tempus quoque opponas? In quibus autem nos sustinuisti,
ut et patientiam jactes? Asinus de Aesopi
<pb n="0416D"/>
puteo modo huc apparuit, et jam exclamat. Quis non
<pb n="0417A"/>
ita injustitiam increpationis retudisset, si ejus eum
credidisset, qui nondum queri debuisset? nisi quod
nec ille eos insilisset, si non olim apud illos in Lege,
in prophetis, in virtutibus et beneficiis deversatus,
incredulos semper fuisset expertus. Sed ecce Christus
diligit parvulos, tales esse docens debere, qui
semper majores velint esse. Creator autem ursos
pueris immisit, ulciscens Helisaeum propheten, convicia
ab eis passum <note>(IV Reg., II)</note>. Satis impudens
antithesis, cum tam diversa committit, parvulos et
pueros: innocentem adhuc aetatem, et judicii jam
capacem, quae conviciari poterat, ne dicam blasphemare.
Qua ergo justus Deus, nec pueris impiis
pepercit, exigens majori aetati honorem, et utique
magis a minore. Qua vero bonus, adeo diligit parvulos,
<pb n="0417B"/>
ut apud Aegyptum benefecerit obstetricibus
protegentibus partus Hebraeos periclitantes edicto
Pharaonis. Ita et haec affectatio Christi cum Creatore
est. Jam nunc Deus Marcionis, qui connubium aversatur,
quomodo videri potest parvulorum dilector,
 quorum tota caussa connubium est? Qui
semen odit, fructum quoque execretur necesse est.
Nae ille saevior habendus Aegyptio rege: nam Pharao
educari non sinebat infantes; iste nec nasci, auferens
vitam illis etiam decem mensium in utero. At enim
quanto credibilius, ut ejus deputetur affectio in parvulos,
qui benedicendo connubium in propagationem
generis humani, ipsum quoque fructum connubii benedicendo
promisit, qui de infantia primus est. Repraesentat
Creator ignium plagam Helia postulante
<pb n="0417C"/>
in illo pseudopropheta <note>(IV Reg., I)</note>. Agnosco judicis
severitatem; e contrario, Christi lenitatem increpantis
 eamdem animadversionem destinantes discipulos,
super illum viculum Samaritarum. Agnoscat et
haereticus ab eodem severissimo judice promitti hanc
Christi lenitatem. <hi>Non contendet,</hi> inquit <note>(Is., XLII, 2)</note>, <hi>nec vox ejus in platea audietur. Arundinem quassatam
non comminuet, et linum fumigans non extinguet.</hi> 
 Talis
utique multo magis homines non erat crematurus.
 Nam et tunc ad Heliam <note>(III Reg., XIX, 12)</note>, <hi>Non
<pb n="0418A"/>
in igni</hi> (inquit Dominus), <hi>sed in spiritu miti.</hi> At enim
humanissimus Deus, cur recusat eum, qui se tam individuum
illi comitem offert? Si quia superbe, vel
ex hypocrisi dixerat: <hi>Sequar te quocumque ieris;</hi> ergo
aut superbiam, aut hypocrisin recusandam judicando,
judicem gessit. Et utique damnavit, quem recusavit,
non consecuturum scilicet salutem. Nam
sicut ad salutem vocat, quem non recusat, vel etiam
quem ultro vocat; ita in perditionem damnat quem
recusat: Illi autem caussato patris sepulturam, cum
respondet: <hi>Sine, mortui sepeliant mortuos suos, tu
autem vade, et annuntia regnum Dei;</hi> utramque legem
Creatoris manifeste confirmavit, et de sacerdotio in
Levitico prohibentem sacerdotes supremis etiam
parentum interesse: <hi>Super omnem,</hi> inquit <hi>(Levit.,
<pb n="0418B"/>
XXI, 1)</hi>, <hi>animam defunctam sacerdos non introibit,
et super parentem suum non contaminabitur.</hi> Et
de devotione in Arithmis <note>(Num., VI, 6 et 7)</note>; nam
et illic, qui se Deo voverit, inter caetera jubet, ne
super ullam animam introeat defunctam, ne super
patris quidem, aut matris, aut fratris. Puto autem et
devotioni et sacerdotio destinabat, quem praedicando
regno Dei imbuerat. Aut si non ita est, satis impius
pronuntiandus, qui nulla ratione legis intercedente,
sepulturas parentum despici a filiis imperabat. Cum
vero et tertium illum, prius suis valedicere parantem,
prohibet retro respectare, sectam Creatoris exequitur.
Hoc et ille noluerat fecisse quos ex Sodomis
liberarat.</p>
</div2>

<div2>
          <head>CAPUT XXIV.</head>
<p>
            <pb n="0418C"/> <hi>Allegit et alios septuaginta apostolos super duodecim <note>(Luc. X)</note>
            </hi>. Quo enim duodecim secundum totidem
fontes in Elim, si non et septuaginta, secundum totidem
arbusta palmarum? Antitheses plurimum caussarum
diversitas fecit, non potestatum. Sed qui diversitatem
caussarum non respexit, facile eam potestatem
existimavit. Profectionem filiorum Israelis, Creator,
etiam illis spoliis aureorum et argenteorum vasculorum,
et vestium, praeter oneribus consparsionum
 offarcinatam eduxit de Aegypto: Christus
<pb n="0419A"/>
autem nec virgam discipulis in viam ferre
praescripsit. Illi enim in solitudinem promovebantur;
hi autem in civitates mittebantur. Considera caussarum
offerentiam, et intelliges unam et eamdem potestatem,
quae secundum penuriam et copiam expeditionem
suorum disposuit; proinde per civitates
abundaturam circumcidens, sicut et egituram per
solitudinem struxerat. Etiam calciamenta portare
vetuit illos. Ipse enim erat, sub quo nec in solitudine
per tot annos populus calciamenta detriverat. <hi>Neminem,</hi> 
 inquit, <hi>per viam salutaveris.</hi> O Christum
destructorem Prophetarum, a quibus hoc quoque accepit!
Helisaeus, cum Giezin puerum suum mitteret
in viam ad filium Sunamitidis resuscitandum de morte,
puto, sic ei praecepit <note>(IV Reg., IV, 29)</note>: <hi>Accinge
<pb n="0419B"/>
lumbos tuos, et sume bacillum meum in manum, et vade:
quemcumque conveneris in via, ne benedixeris eum;</hi> id
est, ne salutaveris: <hi>et qui te benedixerit, ne responderis
ei,</hi> id est, ne resalutaveris. Quae est enim inter
vias benedictio, nisi ex occursu mutua salutatio? Sic
et Dominus, <hi>in quam introissent domum, pacem ei dicere</hi>,
exemplo eodem est. Mandavit enim et hoc
Helisaeus, cum introisset ad Sunamitin, diceret ei: <hi>Pax viro tuo, pax filio tuo</hi>.
Haec erunt potius
nostrae antitheses, quae comparant, non quae separant
Christum. <hi>Dignus est</hi> autem <hi>operarius mercede sua,</hi> 
quis magis pronuntiarit quam Deus judex? Quia et
hoc ipsum judicare est, dignum facere mercede operarium.
Nulla retributio non ex judicatione constitit.
Jam nunc et hic lex consignatur Creatoris, etiam
<pb n="0419C"/>
boves operantes dignos operarios mercede judicantis; <hi>Bovi,</hi> 
 inquit <note>(Deuter., XXV, 4)</note>, <hi>terenti os non colligabis.</hi> 
Quis tam praestans in homines, nisi qui et in
pecudes? Quod si et Christus dignos mercede pronuntiat
operarios, excusavit praeceptum illud Creatoris,
de vasis aureis et argenteis Aegyptiorum auferendis.
Qui enim villas et urbes operati fuerant
Aegyptiis, digni utique operarii mercede, non ad
fraudem sunt instructi, sed ad mercedis compensationem,
quam alias a dominatoribus exigere
non poterant. Regnum Dei, neque novum neque inauditum,
<pb n="0420A"/>
sic quoque confirmavit, dum illud jubet adnuntiari
appropinquasse. Quod enim longe fuerit
aliquando, id potest dici appropinquasse. Si autem
numquam retro fuisset, antequam appropinquasset,
nec dici potuisset appropinquasse, quod numquam
longe fuisset. Omne quod novum et incognitum est,
subitum est. Omne quod subitum est, cum annuntiatur,
tunc primum speciem inducens, tunc primum
accipit tempus. Caeterum, nec retrotardasse poterit,
quamdiu non annuntiabatur; nec ex quo annuntiari
coeperit, appropinquasse. Etiam adjicit, ut eis
qui illos non recepissent, dicerent: <hi>Scitote tamen
appropinquasse regnum Dei.</hi> Si hoc non et comminationis
gratia mandat, vanissime mandat. Quid enim
ad illos si appropinquaret regnum, nisi quia cum
<pb n="0420B"/>
judicio appropinquat? in salutem scilicet eorum, qui
annuntiationem ejus recepissent. Quomodo? si comminatio
non potest sine executione, habes Deum
executorem in comminatore, et judicem in utroque?
Sic et pulverem jubet excuti in illos, in testificationem,
 et haerentiam terrae eorum, nedum
communicationis reliquae. Si enim inhumanitas et
inhospitalitas nullam ab eo relaturae sunt ultionem,
cui rei praemittit testificationem, minas utique portendentem?
Porro, cum etiam Creator in Deuteronomio <note>(Deut., XXIII, 3)</note>,
Ammonitas et Moabitas prohibeat
recipi in Ecclesiam, quod populum Aegypto
profectum inhumane et inhospitaliter copiis defraudassent;
ergo in Christum inde manasse constabit
 communicationis interdictum; ubi habet
<pb n="0420C"/>
formam: <hi>Qui vos spernit, me spernit.</hi> Hoc et Moysi
Creator <hi>Num., XIV, 27)</hi>: <hi>Non te contempserunt, sed
me.</hi> Tam enim apostolus Moyses, quam et Apostoli
prophetae. Aequanda erit auctoritas utriusque officii,
ab uno eodemque domino Apostolorum et Prophetarum.
Quis nunc dabit <hi>potestatem calcandi super colubros
et scorpios?</hi> Utrumne omnium animalium
Dominus, an nec unius lacertae Deus? Sed bene
quod Creator hanc potestatem parvulis pueris per
Isaiam <note>(Is., XI, 8)</note> repromisit, conjicere manum in
cavernam aspidum, et in cubile natorum aspidum, nec
<pb n="0421A"/>
omnino laedi. Et utique scimus (salva simplicitate
Scripturae; nam nec et ipsae bestiae nocere poterunt,
ubi fides fuerit) figurate scorpios et colubros portendi
spiritalia malitiae, quorum ipse quoque princeps
in serpentis, et draconis, et immanissimae cujusque
bestiae nomine deputetur penes Creatorem, largitum
hanc potestatem priori Christo suo; sicut nonagesimus
Psalmus ad eum <note>(Ps. XC, 13)</note>: <hi>Super aspidem
et basiliscum incedes, et conculcabis leonem et draconem;</hi> 
sicut etiam Isaias <note>(Is., XXVII, 1)</note>: <hi>Illa die superducet
Dominus Deus machaeram sanctam, magnam et fortem,</hi> 
Christum scilicet suum, <hi>in draconem illum colubrum
magnum et tortuosum, et interficiet eum illa die.</hi> Sed
cum idem <note>(Is., XXXV, 8)</note>: <hi>Via munda et via sancta
vocabitur, et non transibit illic immundum, nec erit illic
<pb n="0421B"/>
via immunda: qui autem dispersi erunt, vadent in ea,
et non errabunt; et non erit jam illic leo, nec ex bestiis
pessimis quicquam ascendet in eam, nec invenietur
illic.</hi> Cum via fidem demonstret, per quam ad Deum
perveniemus, jam tunc eidem viae, id est fidei, hanc
erogationem et subjectionem bestiarum pollicetur.
Denique et tempora promissionis congruere invenias,
si quae antecedunt, legas <note>(Is., XXXV, 3)</note>: <hi>Invalescite,
manus dimissae, et genua resoluta. Tunc patefient oculi
caecorum, et aures exaudient surdorum. Tunc saliet
claudus ut cervus, et clara erit lingua mutorum.</hi> Igitur
ubi medicinarum edidit beneficia, tunc et scorpios et
serpentes sanctis suis subdidit, ille scilicet qui hanc
potestatem, ut et allis praestaret, prior acceperat a
Patre, et secundum ordinem praedicationis exhibuit.</p>
</div2>

<div2>
          <head>CAPUT XXV.</head>

<pb n="0421C"/>
<p>Quis Dominus coeli invocabitur, qui non prius factor
ostenditur? <hi>Gratias</hi> enim, inquit, <hi>ago et confiteor,
Domine coeli, quod ea quae erant abscondita sapientibus
et prudentibus, revelaveris parvulis.</hi> Quae ista? et cujus?
et a quo abscondita? et a quo revelata? Si a Deo
Marcionis abscondita et revelata, qui omnino nihil
praemiserat, in quo aliquid absconditum esset potuisset,
non prophetias, non parabolas, non visiones,
non ulla rerum aut verborum, aut nominum argumenta,
per allegorias et figuras, vel aenigmatum nebulas
obumbrata; sed ipsam magnitudinem sui absconderat,
quam cum maxime per Christum revelabat,
satis inique. Quid enim deliquerant sapientes et
prudentes, ut absconderetur illis Deus? ad quem cognoscendum
<pb n="0421D"/>
non suffecerat sapientia atque prudentia
illorum, nulla via data ab ipso per aliquam operum
praedicationem; vel vestigia, per quae sapientes atque
prudentes deducerentur. Quanquam et si in aliquo
<pb n="0422A"/>
deliquissent erga Deum ignotum, pone tunc notum;
non tamen zelotem eum experiri debuissent, qui
dissimilis Creatoris inducitur. Igitur si nec materias
praemiserat, a quibus aliquid occultasset; nec reos
habuerat, a quibus occultasset; nec debuerat occultasse,
etiam si habuisset; jam nec revelator ipse erit,
qui absconditor non fuit: ita nec Dominus coeli, nec
Pater Christi; sed ille, in quem competunt omnia.
Nam et abscondit praemisso obscuritatis propheticae
instrumento, cujus intellectum fides mereretur: <hi>Nisi</hi> 
enim <note>(Is., VII, 9)</note>, <hi>credideritis, non intelligetis;</hi> et
reos habuit <note>(Rom. I)</note> sapientes atque prudentes, ex
ipsius operibus tot ac tantis intelligibilem Deum non
requirentes, vel perperam in illum philosophantes,
et ingenia haereticis subministrantes; et novissime,
<pb n="0422B"/>
zelotes est. Denique olim hoc per Isaiam concionabatur,
quod Christus gratulatur <note>(Is., XXXIX, 14)</note>: <hi>Perdam sapientiam sapientium, et prudentiam prudentium
celabo.</hi> 
 Sicut et alibi <note>(Is., XLV, 3)</note> tam abscondisse,
quam revelatum esse significat: <hi>Et dabo illis
thesauros absconditos, invisibiles aperiam illis.</hi> Et
rursus <note>(Is., XLIV, 20)</note>: <hi>Quis alius disjiciet signa
ventriloquorum, et divinationes ex corde; avertens in
posteriora sapientes, et cogitationes eorum infatuans?</hi> 
Si autem et Christum suum illuminatorem nationum
designavit <note>(Is., XLII, 6)</note>: <hi>Posuit te in lucem nationum;</hi> 
quas intepretamur in nomine parvulorum, sensu
scilicet retro parvas, et imprudentia infantes; jam
vero et humilitate fidei pusillas: facilius utique credemus
eumdem etiam parvulis revelasse per Christum,
<pb n="0422C"/>
qui et retro absconderit, et per Christum revelaa
Creatore abscondita retrofuerant, patefecit; ergo
jam Creatori negotium gessit, res ejus edisserens. Sed
in destructionem, inquis, uti traduceret eas: ergo illis
traduxisse debuerat, quibus Creator abscondidit,
tionem repromiserit. Aut si Deus Marcionis, ea quae
sapientibus et prudentibus. Si enim benignitate
faciebat, illis erat agnitio praestanda, quibus fuerat
negata; non parvulis, quibus nihil Creator
inviderat. Et tamen usque adhuc, puto, probamus
extructionem potius Legis et Prophetarum inveniri
in Christo, quam destructionem. <hi>Omnia sibi
tradita</hi> dicit <hi>a Patre.</hi> Credas si Creatoris est
Christus, cujus omnia; qui non minori se tradidit
omnia Filio Creator, quae per eum condidit, per sermonem
<pb n="0422D"/>
suum scilicet. Caeterum, si eperchomenos <foreign xml:lang="greek">ἐπερχόμενος</foreign>
 ille, quae sunt omnia quae illi a Patre
sunt tradita? quae sunt Creatoris? Ergo bona sunt
quae Pater Filio tradidit; et bonus jam Creator,
<pb n="0423A"/>
cujus omnia bona sunt; et ille jam non bonus,
qui in aliena bona invasit, ut Filio traderet, docens
alieno abstinere. Certe mendicissimus, qui nec filium
unde ditaret habuit, nisi de alieno. Aut si nihil de
Creatoris traditum est ei a Patre, et quomodo hominem
Creatoris sibi vindicat? Aut si solus homo ei
traditus est; omnia homo non est. Scriptura autem
omnium edicit traditionem Filio factam. Sed etsi <hi>omnia</hi> 
ad hominum genera, id est, ad omnes nationes
interpretaberis, et has Filio tradidisse Creatoris est: <hi>
              <note>(Ps. II, 8)</note> 
 Dabo tibi gentes haereditatem tuam, et possessionem
tuam terminos terrae.</hi> Aut si habet et ipse aliqua
sua, quae omnia Filio traderet, pariter cum homine
Creatoris, ostende unum aliquod ex omnibus,
in fidem, in exemplum; ne tam merito non
<pb n="0423B"/>
credam ejus esse omnia cujus nihil video, quam merito
credam, etiam quae non ideo ejus esse, cujus
sunt universa quae video. Sed <note>(Matt. XI, 27)</note>: <hi>Nemo
scit qui sit Pater nisi Filius; et qui sit Filius, nisi Pater,
et cuicumque Filius revelaverit</hi>. Atque ita Christus
ignotum Deum praedica vit. Hinc enim et alii haeretici
fulciuntur, opponentes Creatorem omnibus notum,
et Israeli, secundum familiaritatem, et nationibus
secundum naturam. Et quomodo ipse testatur
nec Israeli cognitum se <note>(Is. I, 3)</note>: <hi>Israel autem me
non cognovit, et populus me non intellexit?</hi> nec nationibus <note>(Is. LXV, 5)</note>:
 <hi>Ecce enim nec de nationibus,</hi> inquit, <hi>nemo?</hi> 
 Propter quod et illas stillicidium situlae
deputavit, et Sionem tanquam speculam in vinea
dereliquit <note>(Is. LVXI, 15)</note>: Vide ergo an confirmatio
<pb n="0423C"/>
sit propheticae vocis, exprobrantis ignorantiam in
Deum humanam, quae fuerit ad Filium usque. Nam
et ideo subtexuit, ab eo cognosci Patrem, cui Filius
revelaverit <note>(Is. XLII)</note>: quoniam ipse erat, qui <hi>positus</hi> 
a Patre <hi>illuminatio Nationum</hi> annuntiabatur, utique
Deo illuminandarum etiam Israelis, utique per agnitionem
Dei pleniorem. Ita non proficient argumenta
in fidem Dei alterius, quae Creatori competere possunt;
quia quae non competent Creatori, haec poterunt
in fidem proficere Dei alterius. Si et sequentia
inspicias: <hi>Beati oculi qui vident quae videtis: dico enim
vobis, quia prophetae non viderunt quae vos videtis;</hi> 
de superiori sensu descendunt; adeo neminem, ut
decuit, Deum cognovisse: quando nec prophetae vidissent
quae sub Christo videbantur. Nam si non meus
<pb n="0423D"/>
esset Christus, nec prophetarum hoc in loco mentionem
collocasset. Quid enim mirum si non viderant res
Dei ignoti, et tanto post aevo revelati? Quae autem
fuisset felicitas eorum qui tunc videbant, quae alii
<pb n="0424A"/>
merito vidisse non poterant, si non erant consecuti
repraesentationem eorum quae nunquam praedicarant,
nisi quoniam poterant vidisse, qui Dei sui res
quas etiam praedicaverant, non tamen viderant? Haec
autem felicitas erit aliorum, qui videbant, quae alii
tantum praedicaverant. Denique ostendemus, et jam
ostendimus, ea visa in Christo, quae fuerant praedicata; abscondita tamen et ab ipsis prophetis, ut absconderentur
et a sapientibus et a prudentibus saeculi.
In Evangelio veritatis, legis doctor Dominum aggressus: <hi>Quid faciens,</hi> 
 inquit, <hi>vitam aeternam consequar?</hi> 
In haeretico vita solummodo posita est, sine aeternae
mentione, ut doctor de ea vita videatur consuluisse,
quae in lege promittitur a Creatore longaeva; et
Dominus ideo illi secundum legem responsum dedisse
<pb n="0424B"/>: 
 <hi>Diliges Dominum Deum tuum ex toto corde tuo,
et ex tota anima tua, et totis viribus tuis;</hi> quoniam
de lege vitae sciscitabatur. Sed sciebat utique legis
doctor, quo pacto vitam legalem consequi posset, ut
non de ea interrogasset, cujus regulas etiam docebat.
Sed quia et mortui jam suscitabantur a Christo, exsuscitatus
ad spem aeternae vitae per exempla recidivae,
ne plus aliquid observationis exigeret sublimior
spes, idcirco consuluit de aeternae vitae consecutione.
Itaque Dominus ut nec ipse alius, nec aliud
novum inferens praeceptum, quam quod principaliter
ad omnem salutem, et utramque vitam facit, ipsum
caput ei legis opponit omnifariam diligendi Dominum
Deum suum. Denique, si de vita longaeva et ille consuluit,
et Christus respondit, quae sit penes Creatorem;
<pb n="0424C"/>
non de aeterna, quae sit penes Marcionis Deum,
quomodo consequitur aeternam? Non utique codem
modo quo et longaevam. Pro differentia enim mercedum,
operarum quoque credenda distantia est. Ergo
non ex dilectione Dei tui consequetur vitam aeternam
Marcionites, sicut longaevam dilector Creatoris. Sed
quale est, ut non magis diligendus sit, qui aeternam
pollicetur, si diligendus est qui longaevam repromittit?
Ergo ejusdem erit utraque vita, cum eadem est
utrique vitae captanda disciplina. Quod Creator docet,
id et Christo opus est diligi, ut praestet, interveniente
et hic illa praescriptione, qua facilius apud
eum debeant credi majora apud quem minora praecedunt;
quam apud eum cui nullam de majoribus fidem
aliqua minora praeparaverunt. Viderit nunc si aeternam
<pb n="0424D"/>
nostri addiderunt. Hoc mihi satis est, quod
Christus ille aeternae, non longae vitae invitator, de
longaeva consultus quam destruebat, non ad aeternam
potius exhortatus est hominem, quam inferebat.
<pb n="0425A"/>
Quid, oro te, fecisset Christus Creatoris, si qui
Creatori diligendo aedificaverat hominem, non erat
Creatoris? Credo negasset diligendum Creatorem.</p>
</div2>

<div2>
          <head>CAPUT XXVI.</head>
<p>Cum in quodam loco <note>(Luc. XI)</note> orasset ad Patrem
illum superiorem, satis impudentibus et temerariis
oculis suspiciens ad coelum Creatoris, a quo tam aspero
et saevo, et grandine et fulmine potuisset elidi,
sicut et Hierusalem suffugi ab eo potuit; aggressus
eum ex discipulis quidam: <hi>Domine,</hi> inquit, <hi>doce
nos orare, sicut et Joannes discipulos suos docuit;</hi> 
scilicet quia alium Deum aliter existimaret orandum.
Hoc qui praesumpserat, prius est probet alium
Deum editum a Christo. Nemo enim ante voluisset
orare nosse, quam didicisset quem oraret. Igitur si
<pb n="0425B"/>
didicerat, proba. Si nusquam usque adhuc probas,
scito illum in Creatorem formam orationis postulasse,
in quem etiam discipuli Joannis orabant. Sed quia et
Joannes novum aliquem ordinem orationis induxerat,
ideo hoc et a Christo discipulus ejus postulandum
non immerito praesumpserat, ut et illi de proprio magistri
sui instituto, non alium, sed aliter Deum orarent.
Proinde nec Christus ante orationis notitiam
discipulo contulisset, quam Dei ipsius. Ita et ipse in
eum docuit orationem, quem discipulus usque adhuc
noverat. Denique sensus orationis quem Deum sapiant
recognosce. Cui dicam, <hi>Pater?</hi> Ei qui me omnino
non fecit? a quo originem non traho? An ei qui me
faciundo et instruendo generavit? A quo <hi>Spiritum
sanctum</hi> postulem? A quo nec mundialis spiritus
<pb n="0425C"/>
praestatur? An a quo fiunt etiam angeli spiritus? cujus
et in primordio spiritus super aquas ferebatur?
Ejus <hi>regnum</hi> optabo venire, quem nunquam regem
gloriae audivi? an in cujus manu etiam corda sunt
regum? Quis <hi>dabit</hi> mihi <hi>panem quotidianum;</hi> qui
nec milium mihi condit, an qui etiam de coelo panem
angelorum quotidianum populo suo praestitit? Quis
mihi <hi>delicta dimittet;</hi> qui ea non judicando non retinet,
an qui si non dimiserit, retinebit ut judicet?
 quis <hi>non sinet nos deduci in tentationem;</hi> quem poterit
tentator non timere, an qui a primordio tentatorem
angelum praedamnavit? Hoc ordine, qui alii
Deo supplicat et non Creatori, non orat illum, sed
infamat. Proinde a quo <hi>petam,</hi> ut <hi>accipiam?</hi> apud
quem <hi>quaeram,</hi> ut <hi>inveniam?</hi> ad quem <hi>pulsabo,</hi> ut
<pb n="0425D"/> <hi>aperiatur</hi> 
 mihi? Quis habet petenti dare, nisi cujus
omnia, cujus sum etiam ipse qui peto? Quid autem
<pb n="0426A"/>
perdidi apud Deum illum, ut apud eum quaeram et
inveniam? Si sapientiam atque prudentiam, has
Creator abscondit; apud eum ergo quaeram. Si salutem
et vitam, et has apud Creatorem. Nihil alibi
quaeretur ut inveniatur, quam ubi latuit ut appareat.
Sic nec aliorsum pulsabo, quam unde sum functus.
Denique, si accipere et invenire et admitti, laboris
et instantiae fructus est illi qui petiit, et quaesivit,
et pulsavit; intellige haec a Creatore mandari et repromitti.
Ille enim Deus optimus, ultro veniens ad praestandum
non suo homini, nullum illi laborem, nec
instantiam indixisset. Jam enim non optimus, si non
ultro daret non petenti, et invenire praestaret non
quaerenti, et aperiret non pulsanti. Creator autem
potuit indicere ista per Christum, ut quia delinquendo
<pb n="0426B"/>
homo offenderat Deum suum, laboraret, et instantia
petendi acciperet, et quaerendi inveniret, et pulsandi
introiret. Sic et praemissa similitudo, <hi>nocturnum panis
petitorem amicum</hi> facit, non alienum; et <hi>ad amicum
pulsantem,</hi> non ad ignotum. Amicus autem etiamsi
offendit, magis Creatoris est homo, quam Dei Marcionis.
Itaque ad eum pulsat, ad quem jus illi erat,
cujus januam norat, quem habere panes sciebat, cubantem
jam cum infantibus quos nasci voluerat. Etiam
quod sero pulsatur, Creatoris est tempus. Illius et
serum, cujus saeculum et saeculi occasus. Ad Deum
autem novum, nemo sero pulsasset, tantum quod
luscescentem. Creator est, qui et januam olim Nationibus
clauserat, quae olim pulsabatur Judaeis; is
et exurgit et dat, et si jam non quasi amico, non
<pb n="0426C"/>
tamen quasi extraneo homini, sed quasi molesto, inquit.
Molestum autem tam cito Deus recens neminem pati
potuit. Agnosce igitur et Patrem, quem etiam appellas
Creatorem. Ipse est qui scit quid filii postulent. Nam
et panem petentibus de coelo dedit manna, et carnem
desiderantibus emisit ortygometram, <hi>non serpentem
pro pisce, nec scorpium pro ovo.</hi> Illius autem
erit <hi>non dare malum pro bono,</hi> cujus utrumque sit.
Caeterum, Deus Marcionis non habens scorpium, non
poterat id se dicere non daturum, quod non habebat;
sed ille qui habens et scorpium, non dat. Itaque et <hi>Spiritum sanctum</hi> 
 is dabit, apud quem est et non sanctus.
Cum surdum daemonium expulisset (ut et in
ista specie curationis Esaiae <note>(Is. XXIX, 3)</note> occurrisset in
Beelzebule dictus ejicere daemonia: <hi>Si ego,</hi> inquit, <hi>in
<pb n="0426D"/>
Beelzebule ejicio daemonia, filii vestri in quo ejiciunt?</hi> Hac
quid magis portendit, quam in eo ejicere se, in quo
<pb n="0427A"/>
et filii eorum? In virtute scilicet Creatoris. Nam si
putas sic accipiendum, <hi>Si ego in Beelzebule ejicio daemonia</hi>,
 <hi>filii vestri in quo?</hi> quasi illos sugillaret
in Beelzebule ejicientes, resistet tibi prior sensus,
non posse Satanam dividi adversus semetipsum. Adeo
nec illi in Beelzebule ejiciebant; sed, ut diximus, in virtute
Creatoris: quam ut intelligi faceret, subjungit: <hi>Quod si ego in digito Dei expello daemonia, ergone appropinquavit
in vos regnum Dei?</hi> 
 Apud Pharaonem enim
venefici illi adhibiti adversus Moysen, virtutem Creatoris
digitum Dei appellaverunt <note>(Exod. VIII)</note>: <hi>Digitus
Dei est hoc;</hi> quod significaret etiam modicum,
validissimum tamen. Hoc et Christus ostendens,
commemorator, non obliterator vetustatum, scilicet
suarum, virtutem Dei digitum Dei dixit non alterius intelligendam,
<pb n="0427B"/>
quam ejus apud quem hoc erat appellata.
Ergo et regnum ipsius appropinquaverat, cujus
et virtus digitus vocabatur. Merito igitur applicuit
ad parabolam fortis illius armati, quem validior
alius oppressit, principem daemoniorum, quem Beelzebulem
et Satanam supra dixerat, significans digito
Dei oppressum, non Creatorem ab alio Deo subactum.
Caeterum, quomodo adhuc staret regnum ejus
in suis terminis, et legibus, et officiis, quem licet integro
mundo vel sic potuisset videri superasse validior
ille Deus Marcionis, si non secundum legem ejus
etiam Marcionitae morerentur, in terram defluendo,
saepe et a scorpio docti non esse superatum Creatorem. <hi>Exclamabat 
 mulier de turba, Beatum uterum
qui illum portasset, et ubera quae illum educassent.</hi> Et
<pb n="0427C"/>
Dominus: <hi>Imo, beati qui sermonem Dei audiunt, et
faciunt.</hi> Quia et retro sic rejecerat matrem aut fratres,
dum auditores et obsecutores Dei praefert. Nam nec hic
mater assistebat illi. Adeo nec retro negaverat, ut ne
 tum cum id rursus audit; rursus proinde felicitatem
ab utero et uberibus matris suae transtulit in discipulos;
a qua non transtulisset, si eam non haberet.</p>
</div2>

<div2>
          <head>CAPUT XXVII.</head>
<p>Alibi malo purgare quae reprehendunt Marcionitae
in Creatore. Hic enim sufficit, si ea in Christo reperiuntur.
<pb n="0428A"/>
Ecce inaequalis, et ipse inconstans, levis,
aliud docens, aliud faciens: jubet omni petenti dare,
et ipse signum petentibus non dat. Tanto aevo lucem
suam ab hominibus abscondit, et negat lucernam
abstruendam; sed confirmat super candelabrum proponendam,
ut omnibus luceat. Vetat remaledicere,
multo magis utique maledicere: et <hi>vae</hi> ingerit Pharisaeis
et doctoribus legis. Quis est tam similis Dei mei
Christus, nisi ipsius? Saepe jam fiximus, nullo modo
potuisse illum destructorem legis denotari, si alium
Deum promulgasset. Ideo et tunc Pharisaeus, qui illum
vocarat ad prandium, retractabat penes se, cur non
prius tinctus esset quam recubuisset secundum legem,
qui Deum legis circumferret? Jesus autem etiam interpretatus
est ei legem, dicens, <hi>illos calicis et catini exteriora
<pb n="0428B"/>
emundare; interiora autem ipsorum plena esse rapina
et iniquitate:</hi> ut significaret vasculorum munditias
hominum esse intelligendas apud Deum: quia et Pharisaeus
de homine, non de calice illoto, apud se tractaverat.
Ideo <hi>exteriora,</hi> inquit, <hi>calicis lavatis,</hi> id est carnem, <hi>interiora autem vestra non emundatis,</hi> 
 id est animam,
adjiciens: <hi>Nonne qui exteriora fecit,</hi> id est carnem, <hi>et interiora fecit,</hi> 
 id est animam? quo dicto aperte
demonstravit, ad eumdem Deum pertinere munditias
hominis exterioris et interioris, cujus uterque sit, praeponentis
misericordiam non modo lavacro hominis, sed
etiam sacrificio <note>(Os. VI, 6)</note>. Subjungit enim: <hi>Date quae
habetis eleemosynam, et omnia munda erunt vobis.</hi> Quod
si et alius potest Deus misericordiam mandasse, non
tamen antequam cognitus. Porro et hic apparet, illos
<pb n="0428C"/>
non de Deo increpitos; sed de ejus disciplina, a quo
illis et figurate vasculorum munditiae, et manifeste
misericordiarum opera imperabantur. Sic et oluscula
decimantes, vocationem autem et dilectionem Dei
praetereuntes objurgat. Cujus Dei vocationem et dilectionem,
nisi cujus et rutam et mentam, ex forma
Legis de decimis offerebant? Totum enim exprobrationis
hoc erat, quod modica curabant; ei utique, cui
majora non exhibebant, dicenti <note>(Deut., VI, 5)</note>: <hi>Diliges
Dominum Deum tuum ex toto corde tuo et ex
<pb n="0429A"/>
tota anima tua, et ex totis viribus tuis, qui te vocavit ex
Aegypto.</hi> Caeterum, nec tempus admisisset, ut Christus
tam praecoquam, imo tam acerbam adhuc dilectionem
expostularet novo et recenti Deo, ne dixerim
nondum palam facto. <hi>Primatum quoque captantes locorum,
et honorem salutationum,</hi> cum incusat, sectam
Creatoris administrat, ejusmodi principes Sodomorum
archontas appellantis <note>(Is., I, 23)</note>, prohibentis etiam
confidere in praepositos, imo et in totum miserrimum
hominem pronuntiantis, qui spem habet in homine <note>(Ps. CXVII, 8, 9)</note>.
Quod si propterea quis affectat
principatum, ut de officiis aliorum glorietur, quia
officia vetuit ejusmodi sperandi et confidendi in hominem <note>(Jerem., XVII, 5)</note>,
idem et affectatores
principatuum increpuit. Invehitur et in <hi>doctores ipsos
legis,</hi> quod <hi>onerarent alios importabilibus oneribus,
<pb n="0429B"/>
quae ipsi ne digito quidem aggredi auderent:</hi> non Legis
onera sugillans quasi detestator ejus; quomodo enim
detestator, qui cum maxime potiora legis praetereuntes
incusabat, eleemosynam et vocationem et dilectionem
Dei, ne haec quidem gravia, nedum decimas
rutarum, et munditias catinorum? Caeterum, excusandos
potius censuisset, si importabilia portare non
possent. Sed quae onera taxat? Quae ipsi de suo exaggerabant,
docentes praecepta, doctrinas hominum,
commodorum suorum caussa <note>(Is., V, 23)</note>, jungentes
domum ad domum, ut quae proximi sunt auferrent,
clamantes populum, amantes munera, sectantes retributionem,
diripientes judicata pauperum; uti esset
illis vidua in rapinam, et pupillus in praedam. De quibus
<pb n="0429C"/>
idem Esaias <note>(Is., XXVIII, 14)</note>: <hi>Vae qui valent in
Hierusalem</hi>, et rursus <note>(Is., III, 3)</note>: <hi>Qui vos postulant,
dominantur vestri.</hi> Qui magis, quam legis doctores?
Hi si et Christo displicebant, ut sui displicebant.
 Alienae enim legis doctores non omnino
pulsasset. Cur autem <hi>vae</hi> audiunt etiam, quod aedificarent
prophetis monumenta interemptis a patribus
eorum, laude potius digni, qui ex isto opere pietatis
testabantur se non consentire factis patrum; si non
erat zelotes, qualem arguunt Marcionitae, delicta patrum
de filiis exigentem usque in quartam nativitatem?
Quam vero clavem habebant legis doctores,
nisi interpretationem legis? ad cujus intellectum neque
ipsi adibant, non credentes scilicet: <hi>Nisi enim
credideritis, non intelligetis;</hi> neque alios admittebant,
<pb n="0429D"/>
utique docentes praecepta potius et doctrinas hominum.
Qui ergo nec ipsos introeuntes, nec aliis aditum
praestantes, increpabat, obtrectator habendus est
legis, an fautor? Si obtrectator, placere debebant et
<pb n="0430A"/>
praeclusores legis: si fautor, jam non et aemulus legis.
Sed haec omnia ad infuscandum Creatorem ingerebat
ut saevum, erga quem delinquentes, <hi>vae</hi> habituri
essent. Et quis saevum non potius timeret provocare,
deficiendo ab eo? Tanto magis ergo demerendum
docebat, quem timendum ingerebat. Sic oportebat
Christum Creatoris.</p>
</div2>

<div2>
          <head>CAPUT XXVIII.</head>
<p>Merito itaque non placebat illi hypocrisis Pharisaeorum,
 labiis scilicet amantium Deum, non corde: <hi>Cavete,</hi> 
 inquit <note>(Luc, XII)</note> discipulis, <hi>a fermento Pharisaeo
rum,</hi> quod est hypocrisis, non praedicatio Creatoris.
Odit contumaces Patris Filius; non vult suos tales
existere in illum: non in alium, in quem hypocrisis
fuisset admissa, cujus exemplum a discipulis caveretur.
<pb n="0430B"/>
Ita Pharisaeorum prohibet exemplum: in eum
prohibebat illud admitti, in quem admittebant Pharisaei.
Igitur quoniam hypocrisim eorum taxarat, utique
celantem occulta cordis, et incredulitatis secreta
superficialibus officiis obumbrantem; quae clavem
agnitionis habens, nec ipsa introiret, nec alios sineret;
ideo adjicit: <hi>Nihil autem opertum, quod non
patefiet; et nihil absconditum, quod non dignoscetur;</hi> 
ne quis existimet illum Dei ignoti retro et occulti,
revelationem et adagnitionem intentare, cum subjiciat
etiam quae inter se mussitarent vel tractarent,
scilicet super ipso dicentes: <hi>Hic non expellit daemonia
nisi in Beelzebule,</hi> in apertum processura, et in
ore hominum futura, ex Evangelii promulgatione.
Deinde conversus ad discipulos: <hi>Dico autem,</hi> 
<pb n="0430C"/>
inquit, <hi>vobis amicis meis</hi>, <hi>nolite terreri ab eis qui
vos solummodo occidere possunt, nec post hoc ullam in
vobis habent potestatem.</hi> Sed iis erit Esaias praedicens <note>(Is., LVII, 1)</note>:
 <hi>Vide quomodo justus aufertur, et nemo
advertit. Demonstrabo autem vobis quem timeatis: timete
eum, qui postquam occiderit, potestatem habet mittendi
in gehennam;</hi> Creatorem utique significans. <hi>Itaque dico vobis, hunc timete.</hi> 
 Et hoc in loco sufficeret
mihi, si, quem timeri jubet, offendi vetat; et
quem offendi vetat, demereri jubet; et qui haec mandat,
ipsius est, cui timendo, et non offendendo, et
demerendo procurat. Sed habeo et de sequentibus
sumere: <hi>Dico enim vobis, Omnis qui confitebitur in me
coram hominibus, confitebor in illo coram Deo.</hi> Qui
confitebuntur autem in Christo, occidi habebunt coram
<pb n="0430D"/>
hominibus, nihil utique amplius passuri post occisionem
ab illis. Hi ergo erunt quos supra praemonet,
ne timeant tantummodo occidi; ideo praemittens
non timendam occisionem, ut subjungeret substruendam
<pb n="0431A"/>
 confessionem: <hi>Et omnis qui negaverit me coram
hominibus, denegabitur coram Deo;</hi> ab eo utique qui
illum confitentem confessurus fuisset. Si enim confessorem
confitebitur, ipse est qui et negatorem negabit.
Porro, si confessor est, cui nihil timendum est
post occisionem, negator erit cui timendum est etiam
post mortem. Itaque cum Creatoris sit quod timendum
est post mortem, gehennae scilicet poena, et negator
ergo Creatoris est. Si autem et negator, et confessor,
qui post occisionem nihil ab homine passurus
est, a Deo plane passurus si negaret, atque ita Christus
Creatoris est, qui ostendit negatores suos Creatoris
gehennam timere debere. Post deterritam itaque
negationem, sequitur et blasphemiae formidandae admonitio:
 <hi>Qui dixerit in filium hominis, remittetur
<pb n="0431B"/>
illi; qui autem dixerit in Spiritum Sanctum, non
remittetur ei.</hi> Quod si jam remissio et retentio delicti
judicem Deum sapiunt, hujus erit Spiritus Sanctus
non blasphemandus, non remissuri scilicet blasphemiam;
sicut et supra non negandus, occisuri scilicet
etiam in gehennam. Quod si et blasphemiam Christus
a Creatore avertit, quomodo adversarius ei venerit,
non scio. Aut si et per haec severitatem ejus infuscat,
non remissuri blasphemiam, et occisuri etiam in gehennam,
superest ut et illius diversi Dei impune et
Spiritus blasphemetur, et Christus negetur, et nihil
intersit de cultu ejus, deve contemptu; et sicut de
contemptu nulla poena, ita et de cultu nulla speranda
sit merces. Perductos ad potestates,
prohibet ad interrogationem cogitare de responsione:
<pb n="0431C"/> <hi>Sanctus enim,</hi> 
 inquit, <hi>Spiritus docebit vos
ipsa hora quid eloqui debeatis</hi>. Si ejusmodi documentum
Creatoris est, ejus erit et praeceptum, cujus
praecessit exemplum. Balaam prophetes in Arithmis <note>(Num. XXII)</note> 
 arcessitus a rege Balach ad maledicendum
Israelem, cum quo praelium inibat, simul
Spiritu implebatur; non ad quam venerat maledictionem,
sed quam illi ipsa hora Spiritus suggerebat,
benedictionem pronuntiabat, ante professus apud
nuntios regios, mox etiam apud ipsum, id se pronuntiaturum
quod Deus ori ejus indidisset. Hae sunt
novae doctrinae novi Christi, quas olim famuli Creatoris
initiaverunt. Ecce plane diversum exemplum
Moysi et Christi. Moyses rixantibus fratribus ultro
intercedit, injuriosum increpat: <hi>Quid proximum
<pb n="0432A"/>
tuum percutis?</hi> Et rejicitur ab illo: <hi>Quis te constituit
magistrum aut judicem super nos?</hi> Christus vero postulatus
a quodam, ut inter illum et fratrem ipsius
de dividunda haereditate componeret, operam
suam, et quidem tam probae caussae, denegavit. Jam
ergo melior Moyses meus Christo tuo, fratrum paci
studens, injuriae occurrens. Sed enim optimi et non
judicis Dei Christus: <hi>Quis me,</hi> inquit, <hi>judicem constituit
super vos?</hi> Aliam vocem excusationis invenire
non potuit, ne ea uteretur qua improbus vir, et impius
frater assertorem probitatis atque pietatis excusserat.
Denique probavit malam vocem, utendo ea,
et malum factum, pacis inter fratres componendae
declinatione. Aut numquid indigne tulerit, hoc dicto
fugatum Moysen? ideoque in caussa pari disceptantium
<pb n="0432B"/>
fratrum, voluit illos commemoratione ejusdem dicti
confudisse? Plane ita. Ipse enim tunc fuerat in
Moyse, qui talia audierat, spiritus scilicet Creatoris.
Puto jam alibi satis commendasse nos divitiarum gloriam
damnari a Deo nostro, ipsos dynastas detrahente
de solio, et pauperes allevante de sterquilinio <note>(Ps. CXII, 13)</note>.
Ab eo ergo erit et parabola divitis
blandientis sibi de proventu agrorum suorum, cui
Deus dicit: <hi>Stulte, hac nocte animam tuam reposcent:
quae autem parasti, cujus erunt?</hi> Sic denique rex
de gazis et apothecis deliciarum suarum apud Persas
gloriatus, per Esaiam male audivit <note>(Is. XXXIX)</note>.</p>
</div2>

<div2>
          <head>CAPUT XXIX.</head>
<p>Quis nollet curam nos agere animae de victu, et
corporis de vestitu, nisi qui ista homini ante prospexit,
<pb n="0432C"/>
et exinde praestans, merito curam eorum,
tanquam aemulam liberalitatis suae, prohibet; qui et
substantiam ipsius <hi>animae</hi> accommodavit <hi>potiorem esca,</hi> 
et materiam ipsius <hi>corporis</hi> figuravit <hi>potiorem tunica;</hi> 
cujus et <hi>corvi non serunt, nec metunt, nec in apothecas
condunt, et tamen aluntur ab ipso;</hi> cujus et <hi>lilia et
foenum non texunt, nec nent, et tamen vestiuntur ab
ipso;</hi> cujus et <hi>Salomon gloriosissimus nec ullo tamen
flosculo cultior?</hi> Caeterum nihil tam abruptum, quam
ut alius praestet, alius de praestantia ejus secure
agere mandet, et quidem derogator ipsius. Denique,
si, quasi derogator Creatoris, non vult de ejusmodi
frivolis cogitari, de quibus nec corvi nec lilia laborent,
ultro scilicet pro sua vilitate subjectis, paulo
post patebit. Interim cur illos modicae fidei incusat,
<pb n="0433A"/>
id est cujus fidei? ejusne quam nondum poterant perfectam
exhibere Deo, tantum quod velato cum
maxime discentes eum, an quam hoc ipso titulo debebant
Creatori, uti crederent haec illum ultro generi
humano sumministrare, nec de eis cogitarent?
Nam et cum subjicit, <hi>haec enim nationes mundi quaerunt,</hi> 
non credendo scilicet in Deum conditorem omnium
et praebitorem, quos pares gentium nolebat,
in eumdem Deum modicos fidei increpabat, in quem
gentes incredulas notabat. Porro cum et adjicit, <hi>scit autem Pater opus esse haec vobis;</hi> 
 prius quaeram
quem patrem intelligi velit Christus. Si ipsorum
Creatorem demonstrat, et bonum confirmat, qui
scit quid filiis opus sit. Sin alium Deum: quomodo
scit necessarium esse homini victum atque vestitum,
<pb n="0433B"/>
quorum nihil praestitit? Si enim scisset, praestitisset.
Caeterum, si scit quae sunt homini necessaria, nec
tamen praestitit, aut malignitate aut infirmitate non
praestitit. Professus autem necessaria haec homini,
utique bona confirmavit. Nihil enim mali necessarium.
Et non erit jam depretiator operum et indulgentiarum
Creatoris, ut quod supra distuli, expunxerim.
Porro, si quae necessaria scit homini, alius et
prospexit et praestat, quomodo haec ipse repromittit?
An de alieno bonus est? <hi>Quaerite</hi> enim, inquit, <hi>regnum Dei, et haec vobis adjicientur.</hi> 
 Utique ab ipso.
Quod si ab ipso, qualis est qui aliena praestabit? Si a
Creatore cujus et sunt, quis est qui aliena promittat?
Ea si regno accedent, secundo gradu restituenda;
ejus est secundus gradus, cujus et primus;
<pb n="0433C"/>
ejus victus atque vestitus, cujus et regnum. Ita tota promissio
Creatoris est parabolarum status, similitudinum
peraequatio, si nec in alium spectant, quam cui
per omnia pariaverint. Id sumus servi, Dominum
enim habemus Deum. Succingere debemus
lumbos, id est, expediti esse ab impedimentis laciniosae
vitae et implicitae; item, lucernas ardentes habere,
id est, mentes a fide accensas, et operibus veritatis
relucentes; atque ita exspectare Dominum, id
est Christum. Unde redeuntem? Si a nuptiis: Creatoris
est, cujus nuptiae. Si non Creatoris: nec ipse
Marcion invitatus ad nuptias isset, Deum suum intuens
 detestatorem nuptiarum. Defecit itaque
parabola in persona Domini, si non esset cui nuptiae
competunt. In sequenti quoque parabola satis errat,
qui <hi>furem illum, cujus horam si pater familias sciret,
<pb n="0434A"/>
non sineret suffodi domum suam,</hi> in personam disponit
Creatoris. Fur enim Creator quomodo videri
potest Dominus totius hominis? Nemo sua furatur
aut suffodit, sed ille potius qui in aliena descendit,
et hominem a Domino ejus alienat. Porro, cum furem
nobis diabolum demonstret, cujus horam
etiam in primordio si homo scisset, nunquam ab eo
suffossus esset; propterea jubet <hi>ut parati sumus, quia
qua non putamus hora, Filius hominis adveniet;</hi> non
quasi ipse sit fur, sed judex, scilicet eorum qui se
non paraverint, nec caverint furem. Ergo si ipse est
Filius hominis, judicem teneo, et in judice Creatorem
defendo. Si vero Christum Creatoris in nomine <hi>Filii
hominis</hi> hoc loco ostendit, ut eum furem portendat,
qui quando venturus sit, ignoremus, habes supra
<pb n="0434B"/>
scriptum, neminem rei suae furem esse: salvo et illo,
quod in quantum timendum Creatorem ingerit, in
tantum illi negotium agens, Creatoris est. Itaque interroganti
Petro in illos, an et in omnes parabolam
dixisset; ad ipsos et ad universos qui Ecclesiis praefuturi
essent, proponit actorum similitudinem, quorum <hi>qui bene tractaverit conservos absentia Domini</hi>,
<hi>reverso eo omnibus bonis praeponetur; qui vero secus egerit,
reverso Domino qua die non putaverit, hora qua non
scierit,</hi> 
 illo scilicet filio hominis Christo Creatoris,
non fure, sed judice, <hi>segregabitur, et pars ejus cum
infidelibus ponetur.</hi> Proinde igitur aut et hic judicem
Dominum opponit, et illi catechizat; aut si Deum
optimum, jam et illum judicem affirmat, licet nolit
haereticus. Temperare enim tentant hunc sensum,
<pb n="0434C"/>
cum Deo ejus vindicatur: quasi tranquillitatis sit et
mansuetudinis, segregare solummodo et partem ejus
cum infidelibus ponere, ac si non sit vocatus, ut statui
suo redditus, quasi non et hoc ipsum judicato
fiat. Stultitia! Quis erit exitus segregatorum? Nonne
amissio salutis? Siquidem ab eis segregabuntur, qui
salutem consequentur. Quis igitur infidelium status?
Nonne damnatio? Aut si nihil patientur segregati
et infideles, aeque in diverso nihil consequentur
retenti et fideles. Si vero consequentur salutem retenti
et fideles, hanc amittant necesse est ex diverso
segregati et infideles. Hoc erit judicium, quod qui
intendit, Creatoris est. Quem alium intelligam, <hi>caedentem
servos paucis aut multis plagis, et prout commisit
illis, ita et exigentem ab eis,</hi> quam retributorem
Deum? Cui me decet obsequi, nisi remuneratori?
<pb n="0435A"/>
Proclamat Christus tuus: <hi>Ignem veni mittere in terram;</hi> 
ille optimus, nullius gehennae Dominus; qui
paulo ante discipulos, ne ignem postularent inhumanissimo
viculo, coercuerat. Quando iste Sodomam et
Gomorrham nimbo igneo exussit? Quando cantatum
est: <hi>Ignis ante ipsum praecedet</hi>, <hi>et cremabit inimicos
ejus <note>(Ps. XCIII, 3)</note>
            </hi>? Quando et per Osee comminatus
est: <hi>Ignem emittam in civitates Judae <note>(Os. VIII,
14)</note>
            </hi>? vel per Esaiam: <hi>Ignis exarsit ex indignatione
mea <note>(Is. XXX, 27)</note>
            </hi>? Non mentiatur. Si non est
ille qui de rubo quoque ardenti vocem suam emisit,
viderit quem ignem intelligendum contendat.
Etiamsi figura est, hoc ipso quod de meo elemento
argumenta sensui suo sumit, meus est, qui de meis
utitur. Illius erit similitudo ignis, cujus et veritas.
<pb n="0435B"/>
Ipse melius interpretabitur ignis istius qualitatem,
adjiciens: <hi>Putatis venisse me pacem mittere in terram?
Non, dico vobis, sed separationem. Machaeram</hi> 
quidem scriptum est; sed Marcion emendat,
 quasi non et separatio opus sit machaerae.
Igitur et ignem eversionis intendit, qui pacem negavit.
Quale praelium, tale et incendium. Qualis machaera,
talis et flamma, neutra congruens Domino.
Denique: <hi>Dividetur,</hi> inquit, <hi>pater in filium, et filius
in patrem; et mater in filiam, et filia in matrem; et
nurus in socrum, et socrus in nurum.</hi> Hoc praelium
inter parentes, si in ipsis verbis tuba cecinit prophetae,
vereor ne Michaeas <note>(Mich. VII, 6)</note> Christo Marcionis
praedicarit. Et ideo <hi>hypocritas</hi> pronuntiabat, <hi>coeli quidem et terrae faciem probantes, tempus vero
<pb n="0435C"/>
illud non dinoscentes;</hi> 
 quo scilicet adimplens omnia
quae super ipsos fuerunt praedicata, nec aliter docens,
debuerat agnosci. Caeterum, quis posset ejus tempora
nosse, cujus per quae probaret non habebat? Merito
exprobrat etiam, <hi>quod justum non a semetipsis judicarent.</hi> 
Olim hoc mandat per Zachariam <note>(Zach. VIII,
16)</note>: <hi>Justum judicium et pacatorium judicate.</hi> Per
Hieremiam <note>(Jerem. XXII, 3)</note>: <hi>Facite judicium et justitiam.</hi> 
Per Esaiam <note>(Is. I, 17; V. 6)</note>: <hi>Judicate pupillo,
et justificate viduam;</hi> imputans etiam vineae
<pb n="0436A"/>
Sorech, quod <hi>non judicium</hi> fecisset, <hi>sed clamorem.</hi> 
Qui ergo docuerat ut facerent ex praecepto, is exigebat
ut facerent et ex arbitrio. Qui seminaverat praeceptum,
ille et redundantiam ejus urgebat. Jam vero
quam absurdum ut ille mandaret juste judicare, qui
Deum judicem justum destruebat! Nam et <hi>judicem
qui mittit in carcerem, nec ducit inde, nisi soluto etiam
novissimo quadrante,</hi> in persona Creatoris obtrectationis
nomine disserunt. Ad quod necesse habeo
eodem gradu occurrere. Quotiescumque enim severitas
Creatoris opponitur, totiens illius est Christus,
cui per timorem cogit obsequium.</p>
</div2>

<div2>
          <head>CAPUT XXX.</head>
<p>Quaestionem rursus <hi>de curatione sabbato facta,</hi> quomodo
discussit: <hi>Unusquique vestrum sabbatis non solvit
<pb n="0436B"/>
asinum aut bovem suum a praesepi, et ducit ad potum?</hi> 
Ergo secundum conditionem Legis operatus, Legem
confirmavit, non dissolvit, jubentem nullum opus fieri,
nisi quod fieret omni animae, quanto potius humanae?
Parabolarum congruentiam ubique recognoscor
exigere. <hi>Simile est regnum Dei,</hi> inquit, <hi>grano sinapis,
quod accepit homo, et seminavit in horto suo.</hi> Quis in
persona hominis intelligendus? Utique Christus: quia
licet Marcionis, filius hominis est dictus, qui accepit
a Patre semen regni, sermonem scilicet Evangelii, et
seminavit in horto suo, utique in mundo, puta nunc
in homine. Sed cum in suo horto dixerit, nec mundus
autem nec homo illius sit, sed Creatoris; ergo qui in
suum seminarit, nec Creator ostenditur. Aut si,
ut hunc laqueum evadant, converterint hominis personam
<pb n="0436C"/>
a Christo, in hominem accipientem semen
regni, et seminantem in horto cordis sui; nec ipsa
materia alii conveniet quam Creatori. Quale est enim
ut lenissimi Dei regnum significet semen, quod
etiam judicii fervor lacrymosa austeritate subsequitur?
De sequenti plane similitudine vereor,
ne forte alterius Dei regno portendat. Fermento
enim comparavit illud, non azymis, quae familiariora
sunt Creatori. Congruit et haec conjectura mendicantibus
argumenta. Itaque et ego vanitatem vanitate
<pb n="0437A"/>
depellam, fermentationem quoque congruere dicens
regno Creatoris, quia post illam clibanus vel furnus
gehennae sequatur. Quoties adhuc se judicem ostendit,
et in judice Creatorem! Quoties utique ejecit, et
damnat rejiciendo! Sicut hic quoque: <hi>Cum surrexerit,</hi> 
inquit, <hi>pater familias</hi>. Quo, nisi quo dixit Esaias <note>(Is., II, 19)</note>:
 <hi>Cum surrexerit comminuere terram? Et
cluserit ostium;</hi> utique excludendis iniquis, quibus <hi>pulsantibus respondebit: Nescio unde sitis?</hi> 
 Et rursus <hi>enumerantibus quod coram illo ederint, et biberint, et
in plateis eorum docuerit, adjiciet: Recedite a me
omnes operarii iniquitatis: illic erit fletus et frendor
dentium.</hi> 
 Ubi? Foris scilicet, ubi erunt exclusi, ostio
cluso ab eo: ergo erit poena, a quo fit exclusio in poenam,
cum videbunt justos introeuntes in regnum Dei, se
<pb n="0437B"/>
vero detineri foris. A quo? Si a Creatore, quis erit
ergo intus recipiens justos in regnum? Deus bonus.
Quid ergo illuc Creatori, ut foris detineat in poenam,
quos adversarius ejus exclusit, suscipiendos a se,
utique magis in adversarii bilem? Sed et ille exclusurus
iniquos, sciat utique Creatorem illos detenturum
in poenam, aut non sciat oportet. Ergo, aut nolente
eo detinebuntur, et minor est illo qui detinet, cedens
ei nolens; aut si vult ita fieri, ipse ita faciendum judicavit,
et non erit melior Creatore, ipse auctor infamiae
Creatoris. Haec si nulla ratione consistunt,
ut alius punire, alius liberare credatur, unius erit
tam judicium quam et regnum; et <hi>dum unius est
utrumque, qui et judicat,</hi> Creatoris est.</p>
</div2>

<div2>
          <head>CAPUT XXXI.</head>
<p>
            <pb n="0437C"/> <hi>Ad prandium vel ad coenam</hi> quales <hi>vocari jubet?</hi> 
Quales ostenderat per Esaiam <note>(Is., LVIII, 7)</note>: <hi>Confringe
panem tuum esurienti, et mendicos, et qui sine
tecto sunt, induc in domum tuam;</hi> qui scilicet humanitatis
istius vicem retribuere non possint. Hanc si
Christus captari vetat, in resurrectione eam repromittens,
Creatoris est forma, cui non placent amantes
munera, sectantes retributionem. Etiam invitatoris
parabola cui magis parti occurrat, expende. <hi>Homo
quidam fecit coenam, et vocavit multos.</hi> Utique coenae
paratura vitae aeternae saturitatem figurat. Dico primo,
extraneos et nullius juris affines invitari ad coenam
non solere; certe facilius solere domesticos et familiares.
Ergo Creatoris est invitasse, ad quem pertinebant
qui invitabantur, et per Adam qua homines, et
<pb n="0437D"/>
per Patres qua Judaici, non ejus ad quem neque natura
pertinebant, neque praerogativa. Dehinc, si is
mittit ad convivas, qui coenam paravit; sic quoque
Creatoris est coena, qui misit ad convivas admonendos,
ante jam vocatos per Patres, admonendos autem per
Prophetas: non qui neminem miserit ad monendum,
nec qui nihil prius egerit ad vocandum, sed ipse descenderit
<pb n="0438A"/>
subito: tantum quod innotescens, jam invitans;
tantum quod invitans, jam in convivium cogens;
eamdem faciens horam coenandi, et ad coenam invitandi.
Excusant se invitati. Si ab alio Deo, merito,
quia subito invitati. Si non merito, ergo nec subito.
Si autem non subito invitati; ergo a Creatore, a quo
olim. Cujus denique declinaverant vocationem tunc
primo dicentes ad Aaronem <note>(Exod., XXXII, 1)</note>: <hi>Fac
nobis deos, qui praeeant nobis;</hi> atque exinde <note>(Is., VI,
10)</note>: <hi>Aure audientes et non audientes,</hi> vocationem scilicet
Dei; qui pertinentissime ad hanc parabolam
per Hieremiam <note>(Jerem., XI, 40)</note>: <hi>Audite,</hi> inquit, <hi>vocem
meam, et ero vobis in Dominum, et vos mihi in populum;
et ibitis in omnibus viis meis quascumque mandavero
vobis.</hi> Ecce invitatio Dei. <hi>Et non audierunt,</hi> inquit,
<pb n="0438B"/> <hi>et non adverterunt aurem suam.</hi> 
 Ecce recusatio populi. <hi>Sed abierunt in iis quae concupierunt corde suo malo.
Agrum emi, et boves mercatus sum, et uxorem duxi.</hi> 
Et adhuc ingerit <note>(Jerem., VII, 24)</note>: <hi>Et emisi ad vos
omnes famulos meos Prophetas.</hi> Hic erit Spiritus
Sanctus admonitor convivarum, die et ante lucem. <hi>Et non audiit populus meus, et non intendit auribus
suis, et obduravit collum suum. Hoc ut patrifamilias
renuntiatum est, motus tunc</hi> 
 (bene quod et motus;
negat enim Marcion moveri Deum suum, ita et hoc
meus est), <hi>mandat de plateis et vicis civitatis facere
sublectionem.</hi> Videamus an eo sensu quo rursus per
Hieremiam <note>(Jerem., II, 31)</note>: <hi>Numquid solitudo factus
sum domui Israelis? aut terra in incultum derelicta?</hi> 
id est, Numquid non habeo quos allegam, aut unde
<pb n="0438C"/>
allegam? <hi>Quoniam dixit populus meus, Non venimus ad
te.</hi> Itaque misit ad alios vocandos, ex eadem adhuc civitate.
Dehinc loco abundante, praecepit etiam de viis
et sepibus colligi, id est, nos jam de extraneis gentibus;
illa scilicet aemulatione, qua in Deuteronomio <note>(Deut., XXXII, 20)</note>:
 <hi>Avertam faciem meam ab eis, et
monstrabo quid illis in novissimis,</hi> id est alios possessuros
locum eorum: <hi>quoniam genitura perversa est,
filii in quibus fides non est. Illi obaemulati sunt me in
non Deo, et provocaverunt in iram in idolis suis; et ego
obaemulabor eos in non natione, in natione insipienti
provocabo eos in iram;</hi> in nobis scilicet, quorum
spem Judaei gerunt, de qua illos gustaturos
negat Dominus: <hi>derelicta Sione <note>(Is., I, 8)</note> tanquam
specula in vinea et in cucumerario casula,</hi> posteaquam
<pb n="0438D"/>
et novissimam in Christo invitationem recusavit.
Quid ex hoc ordine secundum dispositiones et praedicationes
Creatoris recensendo competere potest illi,
cujus nec ordinem habet, nec dispositionem ad parabolae
conspirationem, qui totum opus semel fecit?
Aut quae erit prima vocatio ejus, et quae secundo actu
admonitio? Ante debent alii excusare, postea alii convenisse.
<pb n="0439A"/>
Nunc autem pariter utramque partem invitare
venit, de civitate, de sepibus, adversus speculum
parabolae. Nec potest jam fastidiosos judicare, quos
nunquam retro invitavit, quos cum maxime aggreditur.
Aut si de futuro eos judicat contempturos vocationem;
ergo et sublectionem loco eorum ex gentibus
de futuro portendit. Plane ad hoc secundo
venturus est ut gentibus praedicet. Et si venturus est
autem, puto non quasi vocaturus adhuc convivas, sed
jam collocaturus. Interea qui coenae istius vocationem
in coeleste convivium interpretatis spiritalis saturitatis
et jucunditatis, memento et terrenas
promissiones vini et olei et frumenti, et ipsius civitatis,
aeque in spiritalia figurari a Creatore.</p>
</div2>

<div2>
          <head>CAPUT XXXII.</head>
<p>
            <pb n="0439B"/> <hi>Ovem et drachmam perditam quis requirit?</hi> Nonne
qui perdidit? Quis autem perdidit? Nonne qui habuit?
Quis vero habuit? Nonne cujus fuit? Si igitur
homo non alterius est res, quam Creatoris; is eum
habuit, cujus fuit. Is perdidit, qui habuit. Is requisivit,
qui perdidit. Is invenit, qui quaesivit. Is exultavit,
qui invenit. Ita utriusque parabolae argumentum
vacat circa eum, cujus non est ovis neque drachma,
id est homo. Non enim perdidit, quia non habuit;
nec requisivit, quia non perdidit; nec invenit, quia
nec requisivit; nec exultavit, quia non invenit.
Atque adeo exultare illius est de poenitentia
peccatoris, id est, de perditi recuperatione, qui se
professus est olim male peccatoris poenitentiam quam
mortem.</p>
</div2>

<div2>
          <head>CAPUT XXXIII.</head>

<pb n="0439C"/>
<p>Quibus <hi>duobus dominis</hi> neget posse <hi>serviri, quia alterum
offendi sit necesse, alterum defendi,</hi> ipse declarat, <hi>Deum</hi> 
 proponens et <hi>mammonam.</hi> Deinde mammonam
quem intelligi velit, si interpretem non habes,
ab ipso potes discere. Admonens enim nos, de saecularibus
suffragia nobis prospicere amicitiarum, <hi>secundum
servi illius exemplum, qui ab actu summotus,
dominicos debitores diminutis cautionibus revelat in
subsidium sibi. Et ego,</hi> inquit, <hi>dico vobis, facite vobis
amicos de mammona injustitiae;</hi> de nummo scilicet,
de quo et servus ille. Injustitiae enim auctorem et
dominatorem totius saeculi nummum scimus omnes.
Cui famulatam videns Pharisaeorum cupiditatem, ammentavit
hanc sententiam: <hi>Non potestis Deo servire
<pb n="0439D"/>
et mammonae.</hi> Irridebant denique Pharisaei pecuniae
cupidi, quod intellexissent scilicet mammonam
<pb n="0440A"/>
de nummo dictum, ne quis existimet in mammona
Creatorem intelligendum, et Christum a Creatoris
illos servitute revocasse. Quid? nunc potius ex hoc
disce, unum a Christo Deum ostensum. Duos enim
dominos nominavit, Deum et mammonam, Creatorem
et nummum. Denique, <hi>non potestis Deo servire:</hi> utique
ei, cui servire videbantur; <hi>et mammonae,</hi> cui magis
destinabantur. Quod si ipse alium se ageret, non
duos dominos, sed tres demonstrasset. Et Creator
enim Dominus, quia Deus. Et utique magis dominus,
quam mammonas; magisque observandus, qua magis
dominus. Quare est enim, ut qui mammonam dominum
dixerat, et cum Deo junxerat, vere ipsorum
dominum taceret, id est Creatorem? Aut numquid
tacendo eo, concessit serviendum ei esse, si solummodo
<pb n="0440B"/>
sibi et mammonae negavit posse serviri?
Ita, cum unum Deum ponit nominaturus et Creatorem,
si alius esset ipse, Creatorem nominavit, quem
dominum sine alio Deo non posuit. Et illud itaque
relucebit, quomodo dictum: <hi>Si in mammona injusto
fideles non extitistis, quod verum est quis vobis credet?</hi> 
In nummo scilicet injusto, non in Creatore, quem et
Marcion justum facit. <hi>Et si in alieno fideles inventi non
estis, quod meum est quis dabit vobis?</hi> Alienum
enim debet esse a servis Dei, quod injustum est.
Creator autem, quomodo alienus erat Pharisaeis,
proprius Deus Judaicae gentis? Si ergo haec non cadunt
in Creatorem, sed in mammonam, quis vobis
credet quod verius est? et quis vobis dabit quod
meum est? Non potest quasi alius dixisse de alterius
<pb n="0440C"/>
Dei gratia. Tunc enim videretur ita dixisse, si eos in
Creatorem, non in mammonam infideles notando,
per Creatoris mentionem distinctiones fecisset Dei alterius,
non commissuri suam veritatem infidelibus
Creatoris. Quomodo tunc alterius videri potest, si
non ad hoc proponatur, ut a te de qua agitur separetur?
Si autem et justificantes se coram hominibus
Pharisaei, spem mercedis in homine ponebant, illo
eos sensu increpabat, quo et propheta Hieremias <note>(Jerem., XVII, 5)</note>:
 <hi>Miser homo, qui spem habet in
homine.</hi> Si et adjicit: <hi>Scit autem Deus corda vestra;</hi> 
illius Dei vim commemorabat, qui lucernam se pronuntiabat,
scrutantem renes et corda. Si superbiam
tangit: <hi>Quod elatum est apud homines, perosum est
Deo,</hi> Esaiam ponit ante oculos <note>(Is., II, 12)</note>: <hi>Dies enim
<pb n="0440D"/>
Domini sabaoth, in omnem contumeliosum et superbum,
in omnem sublimem et elatum; et humiliabuntur.</hi> Possum
<pb n="0441A"/>
jam colligere, cur tanto aevo Deus Marcionis
fuerit in occulto. Exspectabat, opinor, donec haec
omnia disceret a Creatore. Didicit ergo usque ad
Joannis tempora, atque ita exinde processit annuntiare
regnum Dei dicens: <hi>Lex et Prophetae usque
ad Joannem, ex quo regnum Dei annuntiatur.</hi> Quasi
non et nos limitem quemdam agnoscamus Joannem
constitutum inter vetera et nova, ad quem desineret
judaismus, et a quo inciperet christianismus: non
tamen ut ab alia virtute facta sit sedatio Legis et
Prophetarum, et initiatio Evangelii, in quo est Dei
regnum, Christus ipse. Nam etsi probavimus et vetera
transitura et nova successura <note>(Is., XLIII, 19)</note> 
praedicari a Creatore; si et Joannes antecursor et
praeparator ostenditur viarum Domini, Evangelium
<pb n="0441B"/>
superducturi, et regnum Dei promulgaturi; et ex hoc
jam quod Joannes venit, ipse erit Christus, qui Joannem
erat subsecuturus, ut antecursorem; et si desierunt
vetera, et coeperunt nova interstite Joanne,
non erit mirum quod ex dispositione est Creatoris,
ut aliunde magis probetur, quam ex Legis et
Prophetarum in Joannem occasu, et exinde ortu,
regnum Dei. <hi>Transeat</hi> igitur <hi>coelum et terra citius,</hi> 
sicut et Lex et Prophetae, <hi>quam unus apex verborum
Domini. Verbum</hi> enim, inquit <note>(Is., XL, 8)</note> Esaias, <hi>Dei</hi> 
 nostri <hi>manet in aevum.</hi> Nam quoniam in Esaia
jam tunc Christus, Sermo scilicet et spiritus Creatoris,
Joannem praedicarat, <hi>vocem clamantis in deserto,
parare viam Domini,</hi> in hoc venturum ut Legis et
Prophetarum ordo exinde cessaret, per adimpletionem,
<pb n="0441C"/>
non per destructionem, et regnum Dei a Christo
annuntiaretur; ideo subtexuit, <hi>facilius elementa
transitura, quam verba sua;</hi> confirmans hoc quoque,
quod de Joanne dixerat, non praeteriisse.</p>
</div2>

<div2>
          <head>CAPUT XXXIV.</head>
<p> « Sed Christus divortium prohibet, dicens: <hi>Qui
dimiserit uxorem suam, et aliam duxerit, adulterium
committit: qui dimissam a viro duxerit, aeque adulter
est.</hi> Ut sic quoque prohibeat divortium, illicitum
facit repudiatae matrimonium. Moyses vero
permittit repudium in Deuteronomio <note>(Deut., XXIV,
1)</note>: <hi>Si sumpserit quis uxorem, et habitaverit cum
ea, et evenerit non invenire eam apud eum gratiam,
eo quod inventum sit in illa impudicum negotium,
<pb n="0442A"/>
scribet libellum repudii, et dabit in manu
ejus, et dimittet illam de domo sua.</hi> Vides diversitatem
Legis et Evangelii, Moysi et Christi? » 
Plane. Non enim recepisti illud quoque <hi>Evangelium <note>(Matth., XIX, 8)</note> 
 ejusdem veritatis,</hi> et ejusdem Christi,
in quo prohibens divortium, propriam quaestionem
ejus absolvit: <hi>Moyses propter duritiam cordis vestri
praecepit libellum repudii dare; a primordio autem non
fuit sic, quia scilicet qui marem et foeminam fecerat,
Erunt duo, dixerat, in carne una</hi>; <hi>quod Deus itaque
junxit, homo disjunxerit</hi>? Hoc enim responso,
et Moysi constitutionem protexit, ut sui; et Creatoris
institutionem direxit, ut Christus ipsius. Sed quatenus
ex his revincendus es, quae recepisti, sic tibi occurram,
ac si meus Christus. Nonne et ipse prohibens
<pb n="0442B"/>
divortium, et patrem tamen gestans eum qui marem
et foeminam junxit, excusaverit potius quam
destruxerit Moysi constitutionem? Sed ecce sic tuus
sit iste Christus contrarium docens Moysi et Creatori,
ut si non contrarium ostendero, meus sit. Dico enim
illum conditionaliter nunc fecisse divortii prohibitionem,
si ideo quis dimittat uxorem, ut aliam ducat: <hi>Qui dimiserit,</hi> 
 inquit, <hi>uxorem, et aliam duxerit, adulterium
commisit, et qui a marito dimissam duxerit,
aeque adulter est;</hi> ex eadem utique caussa, qua
non licet dimitti, ut alia ducatur: illicite enim dimissam
pro indimissa ducens, adulter est. Manet enim
matrimonium quod non rite diremptum est. Manente
matrimonio nubere, adulterium est. Ita si conditionaliter
prohibuit dimittere uxorem, non in totum
<pb n="0442C"/>
prohibuit; et quod non prohibuit in totum, permisit
alias, ubi caussa cessat ob quam prohibuit.
Etiam non contrarium Moysi docet, cujus praeceptum
alicubi conservat, nondum dico, confirmat. Aut si
omnino negas permitti divortium a Christo, quomodo
tu nuptias dirimis, nec conjungens marem et foeminam,
nec alibi conjunctos ad sacramentum baptismatis
et Eucharistiae admittens, nisi inter se conjuraverint
 adversus fructum nuptiarum, ut adversus
ipsum Creatorem? Certe quid facit apud te maritus,
si uxor ejus commiserit adulterium? habebitne
illam? Sed nec tuum apostolum sinere scis conjungi
prostitutae membra Christi. Habet itaque et
Christum assertorem justitia divortii. Jam hinc
<pb n="0443A"/>
confirmatur ab illo Moyses, ex eodem titulo prohibens
repudium, quo et Christus, si inventum fuerit in muliere
negotium impudicum. Nam et in Evangelio
Matthaei <note>(Matth., V, 32)</note>: <hi>Qui dimiserit,</hi> inquit, <hi>uxorem
suam praeter caussam adulterii, facit eam adulterari;
atque ita adulter censetur et ille, qui dimissam
a viro duxerit.</hi> Caeterum, praeter ex caussa adulterii,
nec Creator disjungit, quod ipse scilicet conjunxit,
eodem alibi Moyse constituente <note>(Deut., XXII, 28)</note> 
eum qui ex compressione matrimonium fecerat,
non posse dimittere uxorem in omne tempus. Quod
si ex violentia coactum matrimonium stabit, quanto
magis ex convenientia voluntarium? sicut et prophetiae
 auctoritate <note>(Mal., II, 15)</note>: <hi>Uxorem juventutis
tuae non dimitte.</hi> Habes itaque Christum ultro vestigia
<pb n="0443B"/>
ubique Creatoris ineuntem, tam in permittendo repudio,
quam in prohibendo. Habes etiam nuptiarum
quoquo velis prospectorem, quas nec separari vult,
prohibendo repudium, nec cum macula haberi, tunc
permittendo divortium. Erubesce non conjungens,
quos tuus quoque Christus conjunxit. Erubesce etiam
disjungens sine eo merito, quo disjungi voluit et tuus
Christus. Debeo nunc et illud ostendere, unde hanc
sententiam deduxerit Dominus, quove direxerit. Ita
enim plenius constabit, eum non ad Moysen destruendum
spectasse per repudii propositionem subito
interpositam; quia nec subito interposita est, habens
radicem ex eadem Joannis mentione. Joannes enim
retundens Herodem, quod adversus legem uxorem
fratris sui defuncti duxisset, habentis filiam ex illa,
<pb n="0443C"/>
(non alias hoc permittente, imo et praecipiente lege <note>(Deut., XXV)</note>,
quam si frater illiberis decesserit,
ut a fratre ipsius et ex costa ipsius supparetur
semen illi) conjectus in carcerem fuerat, ab eodem
Herode postmodum et occisus. Facta igitur mentione
Joannis, Dominus, et utique successus exitus
ejus, illicitorum matrimoniorum et adulterii figuras
jaculatus est in Herodem; adulterum pronuntians
etiam qui dimissam a viro duxerit; quo magis impietatem
Herodis oneraret, qui non minus morte quam
repudio dimissam a viro duxerat; et hoc fratre habente
<pb n="0444A"/>
ex illa filiam, et vel eo nomine illicite; ex libidinis,
non ex legis instinctu; ac propterea propheten
quoque assertorem legis occiderat. Hoc mihi disseruisse
proficiet, etiam subsequens argumentum
divitis apud inferos dolentis, et pauperis in sinu
Abrahae requiescentis. Nam et illud, quantum ad
Scripturae superficiem, subito propositum est, quantum
ad intentionem sensus, et ipsum cohaeret mentioni
Joannis male tractati, et suggillatui Herodis
male meritati, utriusque exitum deformans,
Herodis tormenta, et Joannis refrigeria; ut jam audiret
Herodes: <hi>Habent illic Moysen et Prophetas, illos
audiant.</hi> Sed Marcion aliorsum cogit, scilicet
utramque mercedem Creatoris, sive tormenti, sive
refrigerii apud inferos, determinat eis positam
<pb n="0444B"/>
qui Legi et Prophetis obedierint, Christi vero et Dei
sui coelestem definit sinum et portum. Respondebimus,
et hac ipsa scriptura revincente oculos ejus,
quae <hi>ab inferis</hi> discernit <hi>Abrahae sinum pauperi.</hi> 
Aliud enim inferi, ut puto, aliud quoque Abrahae sinus.
 Nam et <hi>magnum</hi> ait intercedere regiones
istas <hi>profundum,</hi> et transitum utrinque prohibere.
Sed nec allevasset dives oculos, et quidem de longinquo,
nisi in superiora, et de altitudinis longinquo, per
immensam illam distantiam sublimitatis et profunditatis.
Unde apparet sapienti cuique, qui aliquando
Elysios audierit, esse aliquam localem determinationem,
quae sinus dicta sit Abrahae, ad recipiendas
animas filiorum ejus, etiam ex nationibus, patris
scilicet multarum nationum in Abrahae censum
<pb n="0444C"/>
deputandarum, et ex eadem fide, qua et Abraham
Deo credidit, nullo sub jugo legis, nec in
signo circumcisionis. Eam itaque regionem, sinum
dico Abrahae, etsi non coelestem, sublimiorem
tamen inferis, interim refrigerium praebituram
animabus justorum, donec consummatio rerum
resurrectionem omnium plenitudine mercedis expungat;
tunc apparitura coelesti promissione quam
Marcion suo vindicat, quasi non a Creatore promulgatam.
Ad quam <hi>ascensum suum</hi> Christus <hi>aedificat
in coelum,</hi> secundum Amos <hi>(Amos, IX, 6)</hi>; utique
<pb n="0445A"/>
suis, ubi est <hi>locus aeternus,</hi> de quo Isaias <note>(Is. XXXIII, 14)</note>:
Quis annuntiabit vobis <hi>locum aeternum,</hi> nisi scilicet Christus incedens in justitia, loquens
viam rectam, odio babens injustitiam et iniquitatem?
Quod si aeternus locus repromittitur, et
ascensus in coelum aedificatur a Creatore, promittente
etiam semen Abrahae velut stellas coeli futurum,
utique ob coelestem promissionem, salva ea promissione,
 cur non capiat sinum Abrahae dici temporale
aliquod animarum fidelium receptaculum, in quo
jam delinietur futuri imago, ac candida quaedam
utriusque judicii prospiciatur? Admonens quoque
vos haereticos, dum in vita estis, Moysen et
prophetas unum Deum praedicantes Creatorem, et
unum Christum praedicantes ejus, et utrumque judicium,
<pb n="0445B"/>
poenae et salutis aeternae, apud unicum Deum
positum, qui occidat et vivificet. Imo, inquit, nostri
Dei monela de coelo, non Moysen et prophetas jussit
audiri, sed Christum: <hi>Hunc audite.</hi> Merito. Tunc
enim apostoli satis jam audierant Moysen et prophetas,
qui secuti erant Christum, credendo Moysi et
prophetis. Nec enim accepisset Petrus dicere: <hi>Tu es Christus,</hi> 
 antequam audivisset et credidisset
Moysi et prophetis, a quibus solis adhuc Christus
annuntiabatur. Haec igitur fides eorum meruerat, ut
etiam voce coelesti confirmaretur, jubente illum audiri,
quem ergo agnoverant, <hi>evangelizantem pacem, evangelizantem
bona, annuntiantem locum aeternum, aedificantem
illis ascensum suum in coelum <note>(Is. LII, 7; XXXIII,
14; Am. IX, 6)</note>
            </hi>. Apud inferos autem de eis dictum est;
<pb n="0445C"/> <hi>Habent illic Moysen et prophetas, audiant illos 
 <note>(Luc.
XVI, 29)</note>
            </hi>; qui non credebant, vel qui nec omnino
sic credebant esse post mortem superbiae divitiarum,
et gloriae deliciarum supplicia annuntiata a Moyse et
prophetis: decreta autem ab eo Deo, qui <hi>
              <note>(Ps. CXII,
6)</note> de thronis deponit dynastas, et de sterculinis elevat inopes.</hi> 
 Ita cum utrinque pronuntiationis diversitas
competat Creatori, non erit divinitatum statuenda
distantia, sed ipsarum materiarum.</p>
</div2>

<div2>
          <head>CAPUT XXXV.</head>
<p>Conversus ibidem ad discipulos <note>(Luc. XVII)</note>, <hi>vae</hi> 
dicit <hi>auctori scandalorum: expedisse ei si natus
non fuisset, aut si molino saxo ad collum deligato
praecipitatus esset in profundum, quam unum ex
illis modicis,</hi> utique discipulis ejus, <hi>scandalizasset.</hi> 
<pb n="0445D"/>
Aestima quale supplicium comminetur illi.
Nec enim alius ulciscetur scandalum discipulorum
ejus. Agnosce igitur et judicem, et illo affectu
pronuntiantem de cura suorum, quo et Creator retro
<pb n="0446A"/> <note>(Zach., II, 8)</note>:
 <hi>Qui tetigerit vos, ac si pupillam oculi
mei tangat.</hi> Idem sensus ejusdem est: peccantem fratrem
jubet corripi; quod qui non fecerit, utique deliquit,
aut ex odio volens fratrem in delicto perseverare,
aut ex acceptione personae, parcens ei; habens
Liviticum <note>(Levit., XIX, 17)</note>: <hi>Non odies fratrem
tuum in animo tuo, traductione traducens proximum
tuum;</hi> utique et fratrem; <hi>et non sumes propter
illum delictum.</hi> Nec mirum si ita docet, qui pecora
quoque fratris tui, si errantia in via inveneris, prohibet
despicias <note>(Exod. XXIII, 4)</note>, quo minus ea reducas
fratri tuo; nedum ipsum sibi. Sed et <hi>veniam
des fratri in te delinquenti</hi> jubet, <hi>etiam septies.</hi> 
Parum plane. Plus est enim apud Creatorem, qui nec
modum statuit, in infinitum pronuntians <hi>(Levit. XIX,
<pb n="0446B"/>
18)</hi>: <hi>Fratris malitiae memor ne sis;</hi> Nec petenti
eam praestes mandat, sed et non petenti. Non enim
dones offensam vult, sed obliviscaris. Lex leprosorum <note>(Levit. XIII et XIV)</note> 
 quantae sit interpretationis
erga species ipsius vitii, et inspectationis summi sacerdotis,
nostrum erit scire; Marcionis, morositatem
legis opponere, ut et hic Christum aemulum ejus affirmet
praevenientem solemnia legis etiam in curatione <hi>decem leprosorum, quos tantummodo ire</hi> 
 jussos ut <hi>se
ostenderent sacerdotibus <note>(Luc. XVII)</note>
            </hi>, <hi>in itinere purgavit,</hi> 
sine tactu jam et sine verbo, tacita potestate, et sola
voluntate; quasi necesse sit, semel remediatore languorum
et vitiorum annuntiato Christo, et de effectibus
probato, de qualitatibus curationum retractari:
aut Creatorem in Christo ad legem provocari: si
<pb n="0446C"/>
quid aliter quam lege distinxit, ipse perfecit: cum
aliter utique Dominus per semetipsum operetur,
sive per Filium, aliter per prophetas famulos suos
maximae documenta virtutis et potestatis; quae ut
clariora et validiora, qua propria, distare a vicariis
fas est. Sed ejusmodi et alibi jam dicta sunt, in documento
superiore. Nunc etsi praefatus est, <hi>multos
tunc fuisse leprosos apud Israelem in diebus Helisaei
prophetae, et neminem eorum purgatum nisi Naaman
Syrum <note>(Luc. IV, 27)</note>
            </hi>: non utique numerus
faciet ad differentiam deorum, in destructionem Creatoris,
unum remediantis, et praelationem ejus qui decem
emundarit. Quis enim dubitabit plures potuisse
curari ab eo, qui unum curasset, quam ab illo decem,
qui numquam retro unum? Sed hac cum maxime
<pb n="0446D"/>
pronuntiatione diffidentiam Israelis vel superbiam
pulsat; quod cum multi essent illic leprosi, et prophetes
non deesset, etiam edito documento, nemo
decucurrisset ad Deum operantem in prophetis. Igitur,
<pb n="0447A"/>
quoniam ipse erat authenticus pontifex Dei Patris,
inspexit illos secundum legis arcanum, significantis
Christum esse verum disceptatorem et elimatorem
humanarum macularum. Sed et quod in manifesto
fuit legis, praecepit; <hi>Iste ostendite vos sacerdotibus.</hi> 
Cur, si illos ante erat emundaturus? An quasi
legis illusor, ut in itinere curatis ostenderet, nihil
esse legem cum ipsis sacerdotibus? Et utique viderit,
si cui tam opiniosus videbitur Christus. Imo
digniora sunt interpretanda, et fidei justiora. Ideo illos
remediatos, qua secundum legem jussi abire ad
sacerdotes, obaudierant: neque enim credibile est,
emeruisse medicinam a destructore legis, observatores
legis. Sed cur pristino leproso nihil tale praecepit?
quia nec Elisaeus Syro Naaman; et tamen non
<pb n="0447B"/>
idcirco non erat Creatoris. Satis respondi; sed qui
credidit, intelligit etiam altius aliquid. Disce igitur
et causas. <hi>In Samariae regionibus</hi> res agebatur, unde
erat <hi>et unus interim ex leprosis.</hi> Samaria autem desciverat
ab Israele, habens schisma illud ex decem
tribubus, quas avulsas per Achiam prophetam, collocaverat
apud Samariam Jeroboam <note>(III Reg. XI et
XVI)</note>. Sed et alias semper sibi placentes erant Samaritani
de montibus et puteis patrum; sicut in Evangelio
Joannis <note>(Joan. IV)</note> Samaritana illa in colloquio
Domini apud puteum: <hi>Nae tu major sis,</hi> et caetera.
Et rursus: <hi>Patres nostri in isto monte adoraverunt, et
vos dicitis quia Hierosolymis oportet adorare.</hi> Itaque,
qui et per Amos <hi>(Amos, VI, 1)</hi>, <hi>Vae</hi> dixerit <hi>eis, 
 qui confiderent in monte Samariae;</hi> jam et
<pb n="0447C"/>
ipsam restituere dignatus, de industria, jubet ostendere
se sacerdotibus, utique qui non erant, nisi
ubi et templum; subjiciens Samaritam Judaeo, quoniam
ex Judaeis salus Israelitae et Samaritae. Tota
enim promissio tribui Judae Christus fuit; ut scirent
Hierosolymis esse et sacerdotes et templum, et matricem
religionis, et fontem, non puteum, salutis.
Et ideo, ut vidit agnovisse illos legem Hierosolymis
expungendam, ex fide jam justificandos sine legis
ordine remediavit. Unde et unum illum solutum
ex decem, memorem divinae gratiae Samariten miratus,
non mandat offerre munus ex Lege; quia satis
jam obtulerat, gloriam Deo reddens, hoc et Domino
volente interpretari legem. Et tamen cui Deo
gratiam reddidit Samarites, quando nec Israelites
<pb n="0447D"/>
alium Deum usque adhuc didicisset? Cui alii, quam
cui omnes remediati retro a Christo? Ideo, <hi>Fides
<pb n="0448A"/>
tua te salvum fecit,</hi> audit; quia intellexerat veram se
Deo omnipotenti oblationem, gratiarum scilicet actionem,
apud verum templum et verum pontificem
ejus Christum facere debere. Sed nec Pharisaei possunt
videri de alterius Dei regno consuluisse Dominum,
quando venturum sit, quamdiu alius a Christo
editus Deus non erat, nec ille de alterius regno
respondisse, quam de cujus consulebatur. <hi>Non venit,</hi> 
inquit, <hi>regnum Dei cum observatione; nec dicunt, Ecce
hic, ecce illic; Ecce enim regnum Dei intra vos est <note>(Luc.
XVII, 20, 21)</note>
            </hi>. Quis non ita interpretabitur, <hi>intra vos est,</hi> 
id est in manu, in potestate vestra, si audiatis si faciatis
Dei praeceptum? Quod si in praecepto est Dei regnum,
propone igitur contra, secundum nostras antitheses,
Moysen, et una sententia est. <hi>Praeceptum,</hi> 
<pb n="0448B"/>
inquit <note>(Deut. XXX, 11-14)</note>, <hi>excelsum non est, nec longe
a te. Non est in coelo, ut dicas: Quis ascendet in coelum, et deponet 
 nobis illud, et auditum illud
faciemus? nec ultra mare est, ut dicas: Quis transfretabit
et sumet illud nobis, et auditum illud faciemus?
Prope te est verbum, in ore tuo, et in corde tuo, et in
manibus tuis facere illud.</hi> Hoc erit, <hi>Non hic, nec illic;
ecce enim intra vos est regnum Dei.</hi> Et ne argumentetur
audacia haeretica, de regno Creatoris, de quo
consulebatur, non de suo respondisse eis Dominum,
sequentia obsistunt. Dicens enim, <hi>Filium hominis ante
multa pati, et reprobari oportere, ante adventum
suum,</hi> in quo et regnum substantialiter revelabitur,
suum ostendit et regnum de quo responderat, quod
passiones et reprobationes ipsius exspectabat. Reprobari
<pb n="0448C"/>
autem habens et postea agnosci et assumi et
extolli, etiam ipsum verbum reprobari, inde decerpsit,
ubi in lapidis aenigmate utraque revelatio
ejus apud David <note>(Ps. CXVII, 21)</note> canebatur; prima
recusabilis, secunda honorabilis: <hi>Lapis,</hi> inquit, <hi>quem reprobaverunt aedificantes, iste factus est in caput
anguli. A Domino factum est hoc.</hi> 
 Vanum enim, si
credidimus Deum de contumelia aut gloria scilicet
alicujus praedicasse, ut non eum portenderet,
quem et in lapidis, et in petrae, et in montis figura <note>(Is. VIII, 4)</note> 
 portenderet. Sed si de suo loquitur
adventu, cur eum diebus Noe et Loth comparat tetris
et atrocibus Deus et lenis et mitis? Cur admonet
meminisse uxoris Loth, quae praeceptum Creatoris
non impune contempsit, si non cum judicio
<pb n="0448D"/>
venit vindicandorum praeceptorum suorum? Etiam si
vindicat ut et ille, si judicat me, non debuit per
<pb n="0449A"/>
ejus documenta formare quem destruit, ne ille me
formare videatur. Si vero et hic non de suo loquitur
adventu, sed de judaei Christi, exspectemus etiam
nunc ne quid de suo praedicet, illum interim esse credentes,
quem omni loco praedicat.</p>
</div2>

<div2>
          <head>CAPUT XXXVI.</head>
<p>Nam et <hi>orandi perseverantiam et instantiam <note>(Luc.
XVIII)</note>
            </hi> mandans, parabolam <hi>judicis</hi> ponit, <hi>coacti audire
viduam, instantia et perseverantia interpellationum
ejus.</hi> Ergo judicem Deum ostendit orandum, non se,
si non ipse est judex. Sed subjunxit, <hi>facturum Deum
vindictam electorum suorum.</hi> Si ergo ipse erit judex,
qui et vindex. Creatorem ergo meliorem Deum probavit,
quem electorum suorum <hi>clamantium ad eum die ac
nocte</hi> vindicem ostendit. Et tamen, cum templum Creatoris
<pb n="0449B"/>
inducit, et duos adorantes diversa mente describit
Pharisaeum in superbia, Publicanum in humilitate;
ideoque alterum reprobatum, alterum justificatum
descendisse <note>(Luc. XVIII)</note>; utique docendo qua disciplina
sit orandum, eum et hic orandum constituit, a quo relaturi
essent eam orandi disciplinam, sive reprobatricem
superbiae, sive justificatricem humilitatis. Alterius Dei
nec templum, nec oratores, nec judicium invenio penes
Christum, nisi Creatoris. Illum jubet adorare
in humilitate, ut allevatorem humilium; non in superbia,
ut destructorem superborum. Quem alium adorandum
mihi ostendit? qua disciplina? qua spe? Neminem
opinor. Nam et quam docuit orationem, Creatori probavimus
convenire. Aliud est si etiam adorari qua Deus
optimus et ultro bonus non vult. Sed <hi>quis optimus,
<pb n="0449C"/>
nisi unus,</hi> inquit <hi>Deus?</hi> Non quasi ex duobus diis
unum optimum ostenderit; sed unum esse optimum
Deum solum, qui sic unus sit optimus, qua solus
Deus. Et utique optimus, qui pluit super justos et
injustos, et solem suum oriri facit super bonos et
malos, sustinens et alens et juvans etiam Marcionitas.
Denique interrogatus ab illo quodam: <hi>Praeceptor optime,
quid faciens vitam aeternam possidebo?</hi> De praeceptis
Creatoris an ea sciret, id est faceret, expostulavit,
ad contestandum praeceptis Creatoris vitam
acquiri sempiternam. Cumque ille principaliora quaeque
affirmasset observasse se ab adolescentia: <hi>Unum,</hi> 
inquit, <hi>tibi deest. Omnia quaecumque habes vende, et
da pauperibus, et habebis thesaurum in coelo, et veni,
sequere me.</hi> Age Marcion, omnesque jam commiserones
<pb n="0449D"/>
et coodibiles ejus haeretici, quid audebitis dicere?
<pb n="0450A"/>
Resciditne Christus priora praecepta, non
occidendi, non adulterandi, non furandi, non falsum
testandi, diligendi patrem et matrem? An et illa
servavit, et quod deerat, adjecit? quamquam et hoc
praeceptum largitionis in egenos ubique diffusum sit
in Lege et Prophetis, uti gloriosissimus ille observator
praeceptorum pecuniam multo chariorem habiturus
traduceretur. Salvum est igitur et hoc in Evangelio <note>(Matth. V, 17)</note>,
 <hi>Non veni dissolvere Legem et Prophetas,
sed potius adimplere.</hi> Simul et caetera dubitatione
liberavit, manifestando unius esse et Dei nomen et
optimi, et vitam aeternam, et thesaurum in coelo, et
semetipsum; cujus praecepta supplendo et conservavit
et auxit: secundum Michaeam quoque hoc loco
recognoscendus, dicentem <note>(Mich. VI, 8)</note>: <hi>Si annuntiavit
<pb n="0450B"/>
tibi homo quid bonum, aut quid a te Dominus
exquirit, quam facere judicium, diligere misericordiam,
et paratum esse sequi Dominum Deum tuum?</hi> Et homo
enim Christus annuntians quid sit bonum; scientiam
legis: <hi>Praecepta,</hi> inquit, <hi>scis?</hi> facere judicium: <hi>Vende,</hi> 
inquit, <hi>quae habes;</hi> diligere misericordiam: <hi>Et da,</hi> 
 inquit, <hi>egenis;</hi> paratum esse ire cum Deo. <hi>Et veni,</hi> 
 inquit, <hi>sequere me.</hi> Tam distincta fuit a primordio
Judaea gens per tribus et populos et familias
et domos, ut nemo facile ignorari de genere potuisset,
 vel de recentibus Augustianis censibus adhuc
tunc fortasse pendentibus. Jesus autem Marcionis et
natus non dubitaretur, qui homo videbatur; utique
qua non natus nullam potuerat generis sui in publico
habuisse notitiam, sed erat unus aliqui deputandus
ex iis, qui quoquo modo ignoti habebantur. Cum
<pb n="0450C"/>
igitur praetereuntem illum caecus audisset, cur exclamavit: <hi>Jesu fili David, miserere mei,</hi> 
 nisi quia filius
David, id est, ex familia David non temere deputabatur,
per matrem et fratres, qui aliquando ex notitia
utique annuntiati ei fuerant. Sed <hi>antecedentes increpabant
caecum, uti taceret.</hi> Merito, quoniam quidem
vociferabatur, non quia de David filio mentiebatur.
Aut doce increpantes illos scisse, quod Jesus non esset
filius David, ut idcirco silentium caeco indixisse credantur.
Sed etsi doceres, facilius illos ignorasse
praesumeretur, quam Dominum falsam in se praedicationem
sustinere potuisse. Sed patiens Dominus;
non tamen confirmator erroris, imo etiam detector
Creatoris; ut non prius hanc caecitatem hominis
illius enubilasset, ne ultra Jesum filium David existimaret.
<pb n="0450D"/>
Atquin, ne patientiam ejus infamaretis,
<pb n="0451A"/>
nec ullam rationem dissimulationis illi affingeretis,
nec filium David negaretis, manifestissime confirmavit
caeci praedicationem, et ipsa remuneratione
medicinae, et testimonio fidei. <hi>Fides,</hi> inquit, <hi>tua te
salvum fecit.</hi> Quid vis caecum credidisse? Ab alio
Deo descendisse Jesum ad dejectionem Creatoris?
ad destructionem Legis et Prophetarum? non illum
esse, qui ex radice Jesse et ex fructu lumborum
David destinabatur <note>(Ps. CXXXII, 11)</note>, caecorum quoque
remunerator? Sed nondum puto ejusmodi tunc
caeci erant, qualis Marcion, ut haec fuerit caeci illius
fides, qua crediderit in voce, <hi>Jesu fili David.</hi> Qui
hoc se et cognovit, et ab omnibus cognosci voluit,
fidem hominis, etsi melius oculatam, etsi veri
luminis compotem, exteriore quoque visione donavit,
<pb n="0451B"/>
ut et nos regulam simulque mercedem fidei disceremus.
Qui vult videre Jesum, David filium credat per
virginis censum. Qui non ita credet, non audiet ab
illo: <hi>Fides tua te salvum fecit.</hi> Atque ita caecus remanebit,
ruens in antithesim, ruentem et ipsam
antithesim. Sic enim caecus caecum deducere solet.
 « Nam si aliquando <note>(II Reg. V)</note> Davidem in recuperatione
Sionis offenderant caeci resistentes, quominus
admitteretur »  (in figuram populi proinde
caeci, non admissuri quandoque Christum filium David),
 « ideo Christus ex diverso caeco subvenit, ut hinc
se ostenderet non esse filium David, et ex animi
diversitate bonus caecis, quos ille jusserat caedi.
Et cur fidei, et quidem pravae, praestitisse se dixit? » 
Atquin et hoc filius David, antithesim de suo retundendam.
<pb n="0451C"/>
Nam et qui David offenderant, caeci: nunc
vero ejusdem carnis homo supplicem se obtulerat
filio David, idcirco ei satisfacienti quodammodo
placatus filius David, restituit lumina cum testimonio
fidei, qua hoc ipsum crediderat, exorandum sibi
esse filium David. Et tamen David audacia hominum
puto offenderat, non valetudo.</p>
</div2>

<div2>
          <head>CAPUT XXXVII.</head>
<p>Consequitur <note>(Luc. XIX)</note> et <hi>Zachaei domus salutem.</hi> 
Quo merito? Numquid vel ille crediderat Christum
a Marcione venisse? Atquin adhuc in auribus erat
omnium vox illa caeci, <hi>Miserere mei, Jesu fili David;
et omnis populus laudes referebat Deo,</hi> non Marcionis,
sed David. Enimvero Zachaeus etsi allophylus fortasse,
tamen aliqua notitia Scripturarum ex commercio
judaico afflatus; plus est autem, et ignoras
<pb n="0451D"/>
Isaiam <note>(Is. LVIII, 7)</note> praecepta ejus impleverat.
<pb n="0452A"/> <hi>Confringito,</hi> 
 inquit, <hi>panem tuum esurienti; et non habentes
tectum, in domum tuam inducito;</hi> hoc cum
maxime agebat, exceptum domo sua pascens Dominum. <hi>Et nudum si videris, contegito;</hi> 
 hoc cum maxime
promittebat, in omnia misericordiae opera dimidium
substantiae offerens; dissolvens violentiorum contractuum
obnexus, et dimittens conflictatos in
laxamentum, et omnem conscriptionem iniquam dissipans,
dicendo: <hi>Et si cui quid per calumniam eripui,
quadruplum reddo.</hi> Itaque Dominus: <hi>Hodie,</hi> inquit, <hi>salus huic domui.</hi> 
 Testimonium dixit, salutaria esse
quae praeceperat prophetes Creatoris. Cum vero dicit: <hi>Venit enim Filius hominis salvum facere quod periit</hi> 
,
jam non contendo eum venisse ut salvum faceret
quod perierat, cujus fuerat, et cui perierat quod
<pb n="0452B"/>
salvum venerat facere; sed in alterius quaestionis
gradum dirigo. De homine agi nulla dubitatio est.
Hic cum ex duabus substantiis constet, ex corpore et
anima, quaerendum est ex qua substantiae specie
periisse videatur. Si ex corpore, ergo corpus perierat,
anima non. Quod perierat, salvum facit filius
hominis: habet igitur et caro salutem. Si et anima
perierat, animae perditio saluti destinatur: caro quae
non periit, salva est. Si totus homo perierat ex utraque
substantia, totus homo salvus fiat necesse est;
et elisa est sententia haereticorum negantium carnis
salutem. Jam et Christus Creatoris confirmatur, qui
secundum Creatorem totius hominis salutem pollicebatur. <hi>Servorum</hi> 
 quoque parabola, qui secundum
rationem foeneratae pecuniae dominicae dijudicantur,
<pb n="0452C"/>
judicem ostendit Deum, etiam ex parte severitatis,
non tantum honorantem, verum et auferentem quod
quis videatur habuisse. Aut si et hic Creatorem
finxerit austerum tollentem quod non posuerit, et
metentem quod non severit: hic quoque me ille
instruit, cujus pecuniam ut foenerem edocet.</p>
</div2>

<div2>
          <head>CAPUT XXXVIII.</head>
<p>Sciebat Christus <hi>baptisma Joannis <note>(Luc. XX)</note> unde
esset,</hi> et cur quasi nesciens interrogabat. Sciebat non
responsuros sibi Pharisaeos, et cur frustra interrogabat.
An ut ex ore ipsorum judicaret illos, vel ex
corde? Refer ergo et haec ad excusationem Creatoris,
et ad comparationem Christi; et considera jam quid
secuturum esset, si quid Pharisaei ad interrogationem
renuntiassent. Puta illos renuntiasse humanum Joannis
baptisma, statim lapidibus elisi fuissent. Existeret
<pb n="0452D"/>
aliqui Marcion  adversus Marcionem, qui
<pb n="0453A"/>
diceret: O Deum optimum! o Deum diversum a
Creatoris exemplis! Sciens praeceps ituros homines,
ipse illos in praeruptum imposuit. Sic enim et de
Creatore, in arboris lege, tractatur. Sed de coelis fuit
baptisma Joannis. <hi>Et quare,</hi> inquit Christus, <hi>non
credidistis ei?</hi> Ergo qui credi voluerat Joanni, increpaturus
quod non credidissent, ejus erat cujus
sacramentum Joannes administrabat. Certe nolentibus
renuntiare quid saperent, cum et ipse vicem opponit. <hi>Et ego non dico vobis in qua virtute haec facio;</hi> 
malum pro malo reddit. <hi>Reddite quae Caesaris Caesari,
et quae sunt Dei Deo.</hi> Quae erunt Dei? quae similia
sunt denario Caesaris, imago scilicet et similitudo
ejus. Hominem igitur reddi jubet Creatori,
in cujus imagine et similitudine et nomine et materia
<pb n="0453B"/>
expressus est. Quaerat sibi monetam deus Marcionis.
Christus denarium hominis suo Caesari jubet
reddi, non alieno; nisi quod necesse est qui
suum denarium non habet. Justa et digna praescriptio
est in omni quaestione ad propositum interrogationis
pertinere debere sensum responsionis.
Caeterum, aliud consulenti, aliud respondere dementis
est. Quo magis absit a Christo, quod ne homini
quidem convenit. Sadducaei <hi>resurrectionis
negatores,</hi> de ea habentes interrogationem, proposuerant
Domino ex lege materiam mulieris, quae
septem fratribus ex ordine defunctis secundum praeceptum
legale nupsisset, cujus viri deputanda esset
in resurrectione. Haec fuit materia quaestionis, haec
substantia consultationis. Ad hoc respondisse Christum
<pb n="0453C"/>
necesse est. Neminem timuit, ut quaestiones aut
declinasse videatur, aut per occasionem earum,
quod alias palam non docebat subostendisse. Respondit
igitur: <hi>Hujus quidem aevi filios nubere.</hi> Vides
quam pertinenter ad caussam. Quia de aevo venturo
quaerebatur, in quo neminem nubere definiturus,
praestruxit, hic quidem nubi, ubi sit et mori; <hi>quos
vero dignatus sit Deus, illius aevi possessione et resurrectione
a mortuis, neque nubere, neque nubi; quia
nec morituri jam sint, cum similes angelorum sint</hi>, <hi>Dei et resurrectionis filii facti.</hi> 
 Cum igitur sensus responsionis
non ad aliud sit dirigendus, quam ad propositum
interrogationis; si hoc sensu responsionis,
<pb n="0454A"/>
propositum absolvitur interrogationis, non aliud
responsio Domini sapit, quam quo quaestio absolvitur.
Habes et tempora permissarum et negatarum
nuptiarum, non ex sua propria, sed ex resurrectionis
quaestione. Habes et ipsius resurrectionis confirmationem,
et totum quod Sadducaei sciscitabantur,
non de alio Deo interrogantes, nec de proprio nuptiarum
jure quaerentes. Quod si ad ea facis respondere
Christum, de quibus non est consultus, negas
eum de quibus interrogatus est respondere potuisse,
Sadducaeorum scilicet sapientia captum. Ex abundanti
nunc et post praescriptionem, retractabo adversus
argumentationes cohaerentes. Nacti enim Scripturae
textum, ita in legendo decucurrerunt: <hi>Quos autem
dignatus est Deus, illius aevi, illius aevi</hi> Deo adjungunt,
<pb n="0454B"/>
quo alium Deum faciant illius aevi; cum
sic legi oporteat: <hi>Quos autem dignatus est Deus,</hi> ut
facta hic distinctione post Deum, ad sequentia pertineat <hi>illius aevi,</hi> 
 id est, quos dignatus sit Deus, illius
aevi possessione et resurrectione. Non enim de Deo,
sed de statu illius aevi consulebatur, cujus uxor
futura esset post resurrectionem in illo aevo. Sic et
de ipsis nuptiis responsum subvertunt: <hi>Ut filii hujus
aevi nubunt et nubuntur,</hi> de hominibus dictum est
Creatoris, nuptias permittentis, se autem quos Deus
illius aevi, alter scilicet, dignatus sit resurrectione,
jam et hic non nubere, quia non sint filii hujus aevi:
quando de nuptiis illius aevi consultus, non de hujus,
eas negaverat de quibus consulebatur. Itaque qui ipsam
vim et vocis et pronuntiationis et distinctionis
<pb n="0454C"/>
exceperant, nihil aliud senserunt, quam quod ad materiam
consultationis pertinebat. Atque adeo scribae: <hi>Magister,</hi> 
 inquiunt, <hi>bene dixisti.</hi> Confirmaverat enim
resurrectionem, formam ejus edendo adversus Sadducaeorum
opinionem. Denique testimonium eorum
qui ita eum respondisse praesumpserant, non recusavit.
Si autem Scribae Christum filium David existimabant,
ipse autem David Dominum eum appellat;
quid hoc ad Christum? Non David errorem Scribarum
obtundebat, sed honorem Christo David procurabat,
quem Dominum Christum magis quam
filium David confirmabat; quod non congrueret destructori
Creatoris. At ex nostra parte, quam conveniens
<pb n="0455A"/>
interpretatio! Nam qui olim a caeco illo filius
David fuerat invocatus, quod tunc reticuit, non habens
in praesentia scribas, nunc ultro coram eis de
industria protulit: ut se, quem caecus secundum
scribarum doctrinam filium tantum David praedicarat,
Dominum quoque ejus ostenderet; remunerata
quidem fide caeci, qua filium David crediderat illum;
pulsata vero traditione Scribarum, qua
non et Dominum eum norant. Quodcumque ad gloriam
spectaret Christi Creatoris, sic non alius
tueretur, quam Christus Creatoris.</p>
</div2>

<div2>
          <head>CAPUT XXXIX.</head>
<p>Olim <note>(Luc. XXI)</note> constitit de nominum proprietate,
ei illam competere, qui prior et Christum suum
in homines annuntiaret, et Jesum transnominaret.
<pb n="0455B"/>
Constabit itaque et de impudentia ejus, qui <hi>multos</hi> 
dicat <hi>venturos in nomine ipsius;</hi> quod non sit ipsius,
si non Christus et Jesus Creatoris est, ad quem proprietas
nominum pertinet; amplius, et prohibeat
eos recipi, quorum et ipse par sit, ut qui proinde in
nomine venit alieno, si non ipsius erat a mendacio
nominis praevenire discipulos, qui per proprietatem
nominis possidebat veritatem ejus, <hi>Venient</hi> denique <hi>illi, dicentes: Ego sum Christus.</hi> 
 Recipies eos, qui
consimilem recepisti. Et hic enim in nomine suo venit.
Quid nunc quod et ipse veniet nominum Dominus
Christus et Jesus Creatoris? Rejicies illum?
Et quam iniquum, quam injustum, et optimo Deo
indignum, ut non recipias eum in nomine suo venientem,
qui alium in nomine ejus recepisti! Videamus
<pb n="0455C"/>
et quae signa temporibus imponat, <hi>Bella,</hi> opinor, <hi>et regnum super regnum, et gentem super gentem, et
pestem, et fames, terraeque motus, et formidines, et prodigia
de coelo:</hi> 
 quae omnia severo et atroci Deo congruunt: 
Haec cum adjicit etiam oportere fieri,
quem se praestat, destructorem an probatorem Creatoris?
cujus dispositiones confirmat impleri oportere,
quas ut optimus tam tristes quam atroces
abstulisset potius quam constituisset, si non ipsius
fuissent. Ante haec autem persecutiones eis praedicat
et passiones venturas, in martyrium utique et in salutem.
Accipe praedicatum in Zacharia <note>(Zach. IX,
15)</note>: <hi>Dominus,</hi> inquit, <hi>omnipotens proteget eos; et
<pb n="0456A"/>
consument illos, et lapidabunt lapidibus fundae, et bibent
sanguinem illorum velut vinum, et replebunt pateras
quasi altaris</hi>; <hi>et salvos eos faciet Dominus illo
die, velut oves, populum suum, quia lapides sancti
volutant.</hi> Et ne putes haec in passiones praedicari,
quae illos tot bellorum nomine ab allophylis manebant,
respice ad species. Nemo in praedicatione bellorum
legitimis armis debellandorum, lapidationem
enumerat popularibus coetibus magis et inermi tumultui
familiarem. Nemo tanta in bello sanguinis flumina
paterarum capacitate metitur, aut unius altaris
cruentationi adaequat. Nemo oves appellat
eos qui in bello armati, et ipsi et eadem feritate
certantes cadunt; sed qui in sua proprietate atque
patientia dedentes, potius semetipsos quam vindicantes
<pb n="0456B"/>
trucidantur. Denique, <hi>quia lapides,</hi> 
inquit, <hi>sancti volutant,</hi> non quia milites pugnant.
Lapides enim sunt et fundamenta, super quae nos
aedificamur: <hi>exstructi,</hi> secundum Paulum <hi>
              <note>(Eph. II, 21)</note> super fundamentum Apostolorum,</hi> 
 qui lapides sancti
oppositi omnium offensui volutabant. Et hic igitur
ipse vetat cogitari; quid responderi oporteat apud
tribunalia, qui et Balaam quod non cogitaverat,
imo contra quam cogitaverat suggessit <note>(Num. XXII)</note>,
et Moysi causato linguae tarditatem, os repromisit;
et <hi>sapientiam ipsam, cui nemo resisteret,</hi> per Isaiam <note>(Is. XLIV, 5)</note> 
 demonstravit: <hi>Hic dicet: Ego Dei
sum, et clamabit in nomine Jacob, et alius inscribetur in nomine Israelis.</hi> 
 Quid enim sapientius et incontradicibilius
confessione simplici et exerta in
<pb n="0456C"/>
martyris nomine cum Deo invalescentis? quod
est interpretatio Israelis. Nec mirum si is cohibuit
 praecogitationem, qui et ipse a Patre excepit
pronuntiandi tempestive subministrationem: <hi>Dominus
mihi <note>(Is. L, 4)</note> dat linguam disciplinae, quando debeam
proferre sermonem.</hi> Nisi Marcion Christum non
subjectum Patri infert. A proximis quoque persecutiones
et nomine ex odio utique blasphemiam praedicatam,
non debeo rursus ostendere. Sed <hi>per tolerantiam,</hi> 
inquit, <hi>salvos facietis nosmetipsos;</hi> de qua
scilicet Psalmus <note>(Ps. IX, 19)</note>: <hi>Tolerantia,</hi> inquit, <hi>justorum
non peribit in finem.</hi> Quia et alibi <note>(Ps. CXV,
5)</note>: <hi>Honorabilis mors justorum;</hi> ex tolerantia sine dubio,
<pb n="0457A"/>
quia et Zacharias <note>(Zach. VI, 14)</note>: <hi>Corona autem
erit eis qui toleraverint.</hi> Sed ne audeas argumentari
apostolos, ut alterius Dei praecones, a Judaeis vexatos;
memento prophetas quoque eadem a Judaeis
passos, tamen non alterius Dei apostolos fuisse,
quam Creatoris. Sed monstrato dehinc tempore excidii, <hi>cum coepisset vallari exercitibus Hierusalem,</hi> 
 signa
jam ultimi finis enarrat, <hi>solis et lunae siderumque
prodigia, et in terra angustias nationum obstupescentium
velut a sonitu maris fluctuantis pro exspectatione
imminentium orbi malorum.</hi> Quod et ipsae <hi>vires coelorum
concuti</hi> habeant, accipe Joelem <note>(Joel. II, 30)</note>: <hi>Et dabo prodigia in coelo et in terra, sanguinem et
ignem, et fumi vaporem. Sol convertetur in tenebras, et
in sanguinem luna, priusquam adveniat 
 dies magnus
<pb n="0457B"/>
et illustris Domini.</hi> Habes et Habacuc <note>(Haba., III, 9)</note>: <hi>Fluminibus disrumpetur terra; videbunt te, et parturient
populi; disperges 
 aquas gressu</hi>. <hi>Dedit
abyssus sonum suum; sublimitas timoris ejus elata
est; sol et luna constitit in suo ordine, in lucem coruscationis 
 tuae ibunt in fulgorem; fulgur scutum
tuum, in communicatione tua diminues terram, et
in indignatione tua depones nationes.</hi> Conveniunt, opinor,
et Domini pronuntiationes et prophetarum, de
concussionibus mundi et orbis, elementorum et nationum.
Post haec quid Dominus? <hi>Et tunc videbunt
Filium hominis venientem de coelis cum plurima
virtute. Cum autem haec fient, erigetis vos, et levabitis
capita, quoniam appropinquabit redemptio vestra.</hi> 
In tempore scilicet regni, de quo subjectarit ipsa
<pb n="0457C"/>
parabola. <hi>Sic et vos cum videritis omnia haec fieri,
scitote appropinquasse regnum Dei.</hi> Hic erit dies magnus
Domini et illustris, venientis de coelis filii hominis
secundum Danielem <note>(Dan. VII, 3)</note>: <hi>Ecce cum coeli
nubibus tanquam filius hominis adveniens,</hi> etc. <hi>Et data
est illi regia potestas,</hi> quam in parabola postulaturus
exierat relicta pecunia servis, quae foeneraretur.
Et universae nationes, quas promiserat ei
in psalmo Pater <note>(Ps. II, 8)</note>: <hi>Postula de me, et dabo
tibi gentes haereditatem tuam. Et gloria omnis serviens
illi et potestas ejus aeterna, quae non auferetur, et regnum
ejus quod non corrumpetur:</hi> quia <hi>nec morientur
in illo, nec nubent, sed erunt sicut angeli.</hi> De eodem
adventu filii hominis et fructu ejus apud Habacuc <note>(Habac. III, 13)</note>:
 <hi>Existi in salutem populi ad salvos
faciendos christos tuos;</hi> erecturos scilicet se, et capita
<pb n="0458A"/>
levaturos in tempore regni redemptos. Igitur cum
et haec, quae sunt promissionum, proinde conveniant
sicut et illa quae sunt concussionum, ex consonantia
propheticarum et dominicarum pronuntiationum,
nullam hic poteris interstruere distinctionem, ut concussiones
quidem referas ad Creatorem, saevitiae
scilicet Deum, quas nec sinere, nedum exspectare
deberet Deus optimus; promissiones vero Deo optimo
deputes, quas Creator ignorans illum non prophetasset.
Aut si suas prophetavit, non distantes a
promissionibus Christi, par erit in libertate optimo
Deo; nec plus videbitur a Christo tuo repromitti,
quam a meo filio hominis. Ipsum decursum Scripturae
evangelicae, ab interrogatione discipulorum usque ad
parabolam fici, ita invenies contextu sensus filio
<pb n="0458B"/>
hominis hinc atque illinc adhaerere, ut in illum compingat
et tristia et laeta, et concussiones et promissiones,
nec possis separare ab illo alteram partem.
Unius enim filii hominis adventu constituto inter
duos exitus, concussionum et promissionum, necesse
est ad unum pertineant filium hominis, et incommoda
nationum, et vota sanctorum: quia ita positus
est in medio, ut communis exitibus ambobus,
alterum conclusurus adventu suo, id est, incommoda
nationum; alterum incipiens, id est, vota sanctorum;
ut sive mei Christi concesseris adventum filii hominis,
quo mala imminentia ei deputes quae adventum
ejus antecedunt, cogaris etiam bona ei adscribere,
quae ab adventu ejus oriuntur; sive tui malueris,
quo bona ei adscribas quae ab adventu ejus oriuntur
<pb n="0458C"/>,
cogaris mala quoque ei deputare, quae adventum
ejus antecedunt. Tam enim mala cohaerent
adventui filii hominis antecedendo, quam et bona
subsequendo. Quaere igitur quem ex duobus Christis
constituas in persona unius filii hominis, in quem
utraque dispositio referatur. Aut et Creatorem optimum,
aut Deum tuum asperum dedisti natura.
In summa ipsius parabolae considera exemplum: <hi>Adspice ficum, et arbores omnes, cum fructum protulerint,
intelligunt homines aestatem appropinquasse. Sic
et vos, cum videbitis haec fieri, scitote in proximo esse
regnum Dei.</hi> 
 Si enim fructificationes arbuscularum
signum aestivo tempori praestant, antecedendo illud;
proinde et conflictationes orbis, signum praenotant
regni, praecedendo illud. Omne autem signum
ejus est cujus est res, cujus est signum. Et omni rei
<pb n="0459A"/>
ab eo imponitur signum, cujus est res. Ita si conflictationes
signa sunt regni, sicut fructificationes aestatis;
ergo et regnum Creatoris est, cujus conflictationes
deputantur, quae signa sunt regni. Praemiserat
oportere haec fieri tam atrocia, tam dira, Deus
optimus, certe a Prophetis et a Lege praedicata;
adeo Legem et Prophetas non destruebat, cum quae
praedicaverant, confirmat perfici oportere. Adhuc ingerit, <hi>Non transiturum coelum ac terram, nisi omnia
peragantur.</hi> 
 Quaenam ista? Si quae a Creatore sunt,
merito sustinebunt elementa Domini sui ordinem
expungi. Si quae a Deo optimo, nescio an sustineat
coelum et terra perfici quae aemulus statuit. Hoc si
patietur Creator, zelotes Deus non est. Transeat age
nunc terra et coelum, sic enim Dominus eorum destinavit,
<pb n="0459B"/>
dum <hi>Verbum ejus manet in aevum:</hi> sic enim
et Esaias praenuntiavit <note>(Is. XL, 8)</note>. Admoneantur et
discipuli, <hi>ne quando graventur corda eorum crapula
et ebrietate, et saecularibus curis; et insistat eis repentinus
dies ille, velut laqueus;</hi> utique oblitis Deum
ex plenitudine et cogitatione mundi; Moysi erit admonitio <note>(Deut. XXXII, 15)</note>.
Adeo is liberabit a laqueo
diei illius, qui hanc admonitionem retro intulit.
Erant et loca alia apud Hierusalem ad docendum,
erant extra Hierusalem secedendum; sedenim per
diem in templo docebat, ut qui per Osee praedixerat <note>(Os. XII. 4)</note>:
 <hi>In templo meo me invenerunt, et illic
disputatum est ad eos. Ad noctem vero in elaeonem secedebat:</hi> 
 sic enim Zacharias demonstrat <note>(Zach.
XIV. 4)</note>: <hi>Et stabunt pedes ejus in monte elaeone.</hi> Erant
<pb n="0459C"/>
horae quoque auditorio competentes: diluculo conveniendum
erat, quia per Esaiam cum dixisset <note>(Is.
L, 4)</note>: <hi>Dominus dat mihi linguam disciplinae;</hi> adjecit: 
 <hi>Apposuit mihi mane aurem ad audiendum.</hi> 
<pb n="0460A"/>
Si hoc est prophetias dissolvere, quid erit adimplere?</p>
</div2>

<div2>
          <head>CAPUT XL.</head>
<p>Proinde <note>(Luc. XXII)</note> scit et quando pati oporteret
eum, cujus passionem lex figurat. Nam e tot
festis Judaeorum <hi>Paschae diem</hi> elegit. In hoc enim
sacramentum pronuntiarat Moyses <note>(Levit. XXIII)</note>: <hi>Pascha est Domini.</hi> 
 Ideo et affectum suum ostendit: <hi>Concupiscentia concupivi Pascha edere vobiscum antequam
patiar.</hi> 
 O legis destructorem, qui concupierat
etiam Pascha servare! Nimirum vervecina illum judaica
delectaret? An ipse erat, qui <hi>
              <note>(Is. LIII)</note> tanquam
ovis ad victimam adduci</hi> habens, et <hi>tanquam ovis coram
tondente sic os non aperturus,</hi> figuram sanguinis
sui salutaris implere concupiscebat? Poterat et ab
extraneo quolibet tradi; ne dicerem et in hoc
<pb n="0460B"/>
Psalmum <note>(Ps. XL, 10)</note> expunctum: <hi>Qui mecum panem
edit, levabit in me plantam.</hi> Poterat et sine praemio
tradi: quanta enim opera traditoris circa eum,
qui populum coram offendens, nec tradi magis potuisset
quam invadi? Sed hoc alii competisset Christo,
non qui prophetias adimplebat. Scriptum est enim <note>(Am. II, 6)</note>:
 <hi>Pro eo quod venundedere justum.</hi> Nam
et quantitatem et exitum pretii postea Juda poenitente
revocati, et in emptionem dati agri figuli, sicut
in Evangelio Matthaei <note>(Matt. XXVII)</note> continetur, Hieremias <note>(Jerem. XXXII)</note> 
 praecanit: <hi>Et acceperunt triginta
argentea pretium appretiati vel honorati, et
dederunt ea in agrum figuli.</hi> Professus itaque se
concupiscentia concupisse edere Pascha ut suum
[indignum enim ut quid alienum concupisceret Deus],
<pb n="0460C"/>
acceptum panem, et distributum discipulis, corpus
illum suum fecit, <hi>Hoc est corpus meum</hi> dicendo,
 id est, figura corporis mei. Figura autem non
fuisset, nisi veritatis esset corpus. Caeterum, vacua
<pb n="0461A"/>
res, quod est phantasma, figuram capere non posset.
Aut si propterea panem corpus sibi finxit, quia corporis
carebat veritate, ergo panem debuit tradere
pro nobis. Faciebat ad vanitatem Marcionis, ut panis
crucifigeretur. Cur autem panem corpus suum
appellat, et non magis peponem, quem Marcion cordis
loco habuit? Non intelligens veterem fuisse istam
figuram corporis Christi dicentis per Hieremiam <note>(Jerem. XI, 19)</note>:
 <hi>Adversus me cogitaverunt cogitatum
dicentes, Venite, conjiciamus lignum in panem ejus;</hi> 
scilicet crucem in corpus ejus. Itaque illuminator
antiquitatum quid tunc voluerit significasse panem,
satis declaravit, corpus suum vocans panem. Sic et
in calicis mentione testamentum constituens sanguine
suo obsignatum, substantiam corporis confirmavit.
<pb n="0461B"/>
Nullius enim corporis sanguis potest esse, nisi carnis.
Nam et si qua corporis qualitas non carnea opponetur
nobis, certe sanguinem nisi carnea non habebit.
Itaque consistit probatio corporis de testimonio
carnis; probatio carnis, de testimonio sanguinis.
Ut autem et sanguinis veterem figuram in vino recognoscas,
aderit Esaias <note>(Is. LXIII, 1)</note>: <hi>Quis,</hi> inquit, <hi>qui advenit ex Edom? 
 rubor vestimentorum ejus
ex Bosor. Sic decorus in stola vinolenta cum fortitudine?
Quare rubra vestimenta tua? et indumenta sicut
de foro torcularis pleno conculcato?</hi> Spiritus enim
propheticus velut jam contemplabundus Dominum
ad passionem venientem, carne scilicet vestitum, ut
in ea passum, cruentum habitum carnis in vestimentorum
<pb n="0462A"/>
rubore designat, conculcatae et expressae vi
passionis, tanquam de foro torcularis; quia exinde
quasi cruentati homines de vini rubore descendant.
Multo manifestius Genesis in benedictione Judae, ex
cujus tribu carnis census Christi processurus, jam
tunc Christum in Juda delineabat. <hi>Lavabit,</hi> inquit <note>(Gen. XLIX, 11)</note>,
 <hi>in vino stolam suam, et in
sanguine uvae amictum suum;</hi> stolam et amictum carnem
demonstrans, et vinum sanguinem. Ita et nunc
sanguinem suum in vino consecravit, qui tunc vinum
in sanguine figuravit.</p>
</div2>

<div2>
          <head>CAPUT XLI.</head>
<p> <hi>Vae,</hi> ait, <hi>per quem traditur filius hominis.</hi> Ergo jam <hi>Vae</hi> 
 constat imprecationis et comminationis inclamationem
intelligendam, et irato et offenso deputandam:
<pb n="0462B"/>
nisi si Judas impune erat tantum sceleris relaturus.
Aut si impune, vacat <hi>Vae.</hi> Si non impune,
utique ab eo puniendus, in quem scelus traditionis
admisit. Porro, si sciens passus est hominem, quem
ipse comitatui suo adsciverat, in tantum scelus ruere,
noli jam de Creatore circa Adam retractare, quae in
tuum quoque Deum retorquentur, aut ignorasse illum
qui non ex providentia obstitit peccaturo, aut obsistere
non potuisse, si ignorabat; aut noluisse, si et
sciebat et poterat; atque ita malitiosum judicandum,
qui passus sit hominem suum ex delicto perire. Suadeo
igitur agnoscas potius et in isto Creatorem, quam
parem illi Deum optimum adversus sententiam tuam
facias. Nam et Petrum praesumptorie aliquid elocutum,
<pb n="0463A"/>
negationi potius destinando, zelotem Deum
tibi ostendit. <hi>Debuit etiam osculo tradi</hi> propheticus
scilicet Christus, ut ejus scilicet filius, qui <hi>labiis a
populo diligebatur <note>(Is. XXIX)</note>
            </hi>. Perductus in consessum,
an ipse esset Christus interrogatur. De quo
Christo Judaei quaesissent, nisi de suo? Cur ergo non
vel tunc alium eis prodidit? Ut pati posset, inquis.
Id est, ut ille optimus ignorantes adhuc in scelus
mergeret. Atquin et si dixisset, passurus esset. <hi>Si
dixero enim,</hi> inquit, <hi>vobis, non credetis</hi>. Porro non
credituri, perseverassent in necem ejus. Et cur non
magis passurus esset, si alterius Dei, ac per hoc,
adversarium Creatoris manifestasset? Ergo non
pateretur, alium se tunc quoque supersedit ostendere:
ut sed quoniam ex ore ejus confessionem extorquere
<pb n="0463B"/>
cupiebant, nec confesso tamen credituri, qui
eum ex operibus Scripturas adimplentibus agnovisse
debuerant; ita ejus fuit occultasse se, cui ultro debebatur
agnitio. Et tamen adhuc eis manum porrigens: <hi>Abhinc,</hi> 
 inquit, <hi>erit Filius hominis sedens ad
dexteram virtutis Dei.</hi> Suggerebat enim se ex Danielis <note>(Dan., VII)</note> 
 prophetia Filium hominis, et e psalmo <note>(Ps. CIX)</note> 
 David, sedentem ad dexteram Dei. Itaque
ex isto dicto et Scripturae comparatione illuminati
quem se vellet intelligi: <hi>Ergo,</hi> inquiunt, <hi>tu Dei Filius es?</hi> 
 Cujus Dei, nisi quem solum
noverant? Cujus Dei, nisi quem in psalmo
meminerant dixisse filio suo: <hi>Sede ad dextram meam?</hi> 
Sed respondit: <hi>Vos dicitis quia ego sum</hi>. Atquin
confirmavit id se esse quod illi dixerant, dum rursus
<pb n="0463C"/>
interrogant. Unde autem probabis interrogative, et
non ipsos confirmative pronuntiasse: <hi>Ergo tu Filius
Dei es?</hi> Ut quia oblique ostenderat se per Scripturas
Filium Dei intelligendum, sic senserint, <hi>Ergo tu Dei es Filius,</hi> 
 quod te non vis aperte dicere;
aeque ita et ille, <hi>Vos dicitis,</hi> confirmative respondit;
et adeo sic fuit pronuntiatio ejus, ut perseveraverint
in eo, quod pronuntiatio sapiebat.</p>
</div2>

<div2>
          <head>CAPUT XLII.</head>
<p>Perductum <note>(Luc., XXIII)</note> enim illum ad Pilatum
onerare coeperunt, quod se regem diceret;
Christum sine dubio Dei Filium, sessurum ad Dei
dexteram. Caeterum, alio eum titulo gravassent, incerti
an Filium Dei se dixisset, nisi <hi>Vos dicitis</hi> 
sic pronuntiasset, hoc se esse quod dicerent. Pilato
<pb n="0464A"/>
quoque interroganti, <hi>Tu es Christus?</hi> proinde, <hi>Tu
dicis;</hi> ne metu potestatis viderentur amplius respondisse.
Constitutus est igitur Dominus in judicio. <hi>Et
statuit in judicio populum suum. Ipse Dominus in judicium
venit cum presbyteris et archontibus populi,</hi> 
secundum Esaiam <note>(Is., III, 13)</note>. Atque exinde
omne scriptum passionis suae implevit. <hi>Tumultuatae
sunt</hi> ibidem <hi>nationes, et populi meditati sunt inania <note>(Ps. II, 1)</note>
            </hi>.
 <hi>Astiterunt reges terrae, et archontes
congregati sunt in unum adversus Dominum, et adversus
Christum ejus:</hi> nationes, Romani qui cum Pilato
fuerant; populi, tribus Israelis; reges, in Herode;
archontes, in summis sacerdotibus. Nam et Herodi
velut munus a Pilato missus, Osee vocibus fidem
reddidit; de Christo enim prophetaverat <hi>(Os., X,
<pb n="0464B"/>
6)</hi>: <hi>Et vinctum eum ducent xenium regi.</hi> Delectatus
est denique Herodes viso Jesu, nec vocem ullam ab
eo audivit. <hi>Tanquam agnus</hi> enim <hi>coram tondente, sic
non aperuit os suum <note>(Is., XIII, 7)</note>
            </hi>; quia <hi>Dominus
dederat illi linguam disciplinae, ut sciret quomodo
eum oporteret proferre sermonem <note>(Is., L, 4)</note>
            </hi>. Illam
scilicet linguam, quam in Psalmo <note>(Ps. XLVI)</note> agglutinatam
gutturi suo tunc probabat, non loquendo. Et
Barrabas quidem nocentissimus, vita ut bonus donatur;
Christus vero justissimus, ut homicida morti
expostulatur. Sed et duo scelesti circumfiguntur
illi, ut inter iniquos scilicet deputaretur. Vestitum
plane ejus militibus divisum, partim sorte
concessum, Marcion abstulit, respiciens Psalmi prophetiam <note>(Ps. XXI, 19)</note>,
 <hi>Dispertiti sibi sunt vestimenta
<pb n="0464C"/>
mea, et in vestitum meum sortem miserunt.</hi> Aufer
igitur et crucem ipsam. Idem tamen psalmus de
eo non tacet: <hi>Foderunt manus meas et pedes meos</hi>.
Totus in illo exitus legitur: <hi>Circumdederunt me canes,
synagoga maleficorum circumvallavit me. Omnes
qui spectabant me, naso irridebant me. Locuti sunt labiis,
et capita moverunt. Speravit in Deum, liberet
eum.</hi> Quo jam testimonium vestimentorum habe
falsi tui praedam, totus psalmus vestimenta sunt
Christi. Ecce autem et elementa concutiuntur. Dominus
enim patiebatur ipsorum. Caeterum, adversario
laeso, coelum luminibus floruisset, magis sol radiis
insultasset, magis dies stetisset, libenter spectans
pendentem in patibulo Christum Marcionis. Haec argumenta
quoque mihi competissent, etsi non fuissent
<pb n="0465A"/>
praedicata. <hi>Coelum,</hi> inquit <note>(Is., L, 3)</note> Esaias, <hi>vestiam tenebris.</hi> 
 Hic erit dies, de quo et Amos <note>(Am.,
VIII, 9)</note>: <hi>Et erit illa die, dicit Dominus, occidet sol
meridie</hi> (habes et horae sextae significationem), <hi>et
contenebrabit super terram.</hi> Scissum est et templi velum,
angeli eruptione, derelinquentis <hi>filiam Sionis <note>(Is., I, 8)</note> 
 tanquam in vinea speculam, et in cucumerario
casulam.</hi> O quantum perseveravit etiam trigesimo
psalmo Christum ipsum reddere! Vociferatur
ad Patrem, ut et moriens ultima voce prophetas
adimpleret. Hoc dicto exspiravit. Quis? spiritus semetipsum,
an caro spiritum? Sed spiritus semetipsum
exspirare non potuit. Alius est qui exspirat, alius
qui exspiratus. Si spiritus exspiratur, ab alio exspiretur
necesse est. Quod si solus spiritus fuisset, discessisse
<pb n="0465B"/>
potius diceretur, quam exspirasse. Quis igitur
exspirat spiritum, nisi caro? quae et spirat, quando
illum habet; et ita eum, cum amittit, exspirat. Denique,
si caro non fuit, sed phantasma carnis,
phantasma autem spiritus fuit, spiritus autem semetipsum
exspiravit, et exspirando discessit, sine dubio
phantasma discessit, cum spiritus, qui erat phantasma,
discessit, et nusquam comparuit phantasma
cum spiritu. Nihil ergo remansit in ligno? nihil pependit
etiam post exspirationem? nihil de Pilato
postulatum? nihil de patibulo detractum? nihil sindone
involutum? nihil sepulcro novo conditum? Atquin
non nihil. Quid igitur illud fuit? Si phantasma,
adhuc ergo inerat et Christus. Si discesserat Christus,
ergo abstulerat phantasma. Superest impudentiae
<pb n="0465C"/>
haereticae dicere, phantasma illic phantasmatis remansisse.
Sed sic et Joseph corpus fuisse noverat,
quod tota pietate tractavit, ille Joseph, qui non
consenserat in scelere Judaeis: <hi>Beatus vir qui non
abiit in consilio impiorum, et in via peccatorum non
stetit, et in cathedra pestium non sedit;</hi> oportuerat
etiam sepultorem Domini prophetari, ac jam tunc
merito benedici.</p>
</div2>

<div2>
          <head>CAPUT XLIII.</head>
<p>Sic nec mulierum illarum officium <note>(Luc.,
XXIV)</note> praeterit prophetia, quae ante lucem convenerunt
ad sepulcrum cum odorum paratura. De hoc
enim per Osee <note>(Os., VI, 1)</note>: <hi>Ut quaerant,</hi> inquit, <hi>faciem meam, ante lucem vigilabunt ad me, dicentes,
Eamus, et convertamur ad Dominum, quia ipse eripuit,
<pb n="0465D"/>
et curabit nos; percussit, et miserebitur nostri; sanabit
nos post biduum, in die tertia resurgemus.</hi> 
 Quis enim
<pb n="0466A"/>
haec non credat in recogitatu mulierum illarum volutata,
inter dolorem praesentis destitutionis qua percussae
sibi videbantur a Domino, et spem resurrectionis
ipsius qua restitui rite arbitrabantur? Corpore
autem non invento sublata erat sepultura ejus de
medio, secundum Esaiam <note>(Is., LVII, 2)</note>. Sed et
duo ibidem angeli apparuerunt. Tot fere laterensibus
uti solebat, in duobus testibus consistens Dei
Sermo. Revertentes quoque a sepulcro mulieres,
et ab illa angelorum visione prospiciebat Esaias <note>(Is.
XXVII, 11)</note>; <hi>Mulieres,</hi> inquit, <hi>venientes a visione,
venite ad renuntiandam scilicet Domini</hi> resurrectionem.
Bene autem, quod incredulitas discipulorum
perseverabat, ut in finem usque defensio nostra consisteret,
Christum Jesum non alium se discipulis
<pb n="0466B"/>
edidisse, quam prophetatum. Nam cum duo ex illis
iter agerent, et Dominus eis adhaesisset, non comparens
quod ipse esset, etiam dissimulans de conscientia
rei gestae: <hi>Nos autem putabamus,</hi> inquiunt, <hi>ipsum
esse redemptorem Israelis;</hi> utique suum Christum,
id est Creatoris. Adeo nec alium se ediderat
illis. Caeterum, non existimarent eum Creatoris; et
cum Creatoris existimaretur, non sustinuisset hanc
de se existimationem, si non is esset qui existimabatur: 
aut ipse erit auctor erroris, et praevaricator
veritatis adversus Dei optimi titulum. Sed nec post
resurrectionem alium se eis ostendit, quam quem
existimatum sibi dixerant. Plane invectus est in illos: <hi>O insensati et tardi corde, in non credendo omnibus
quae locutus est ad vos!</hi> 
 Quae locutus non alterius
<pb n="0466C"/>
se Dei esse probat, sed ejusdem Dei. Nam
eadem et angeli ad mulieres: <hi>Rememoramini quae locutus
sit vobis in Galilaea, dicens, quod oportet tradi filium hominis, et crucifigi, et tertia die resurgere.</hi> 
Et quare oportebat, nisi quia ita a Deo Creatore
scriptum? Igitur increpavit illos, ut de sola
passione scandalizatos, et ut dubios de fide resurrectionis
annuntiatae sibi a foeminis, per quae non
crediderant ipsum fuisse quem existimarant. Itaque
quod existimaverant, id volens credi se, eum se
confirmabat quem existimaverant, Creatoris scilicet
Christum redemptorem Israelis. De corporis autem
veritate quid potest clarius? cum haesitantibus eis
ne phantasma esset, imo phantasma credentibus: <hi>Quid turbati estis,</hi> 
 inquit, <hi>et quid cogitationes subeunt in
<pb n="0466D"/>
corda vestra? Videte manus meas et pedes, quia ego ipse
sum; quoniam spiritus ossa non habet, sicut me habentem
<pb n="0467A"/>
videtis</hi>. Et Marcion quaedam contraria sibi,
illa credo industria eradere de Evangelio suo noluit,
ut ex his quae eradere potuit, nec erasit, illa quae
erasit, aut negetur erasisse, aut merito erasisse
dicatur. Nec parcit nisi eis quae non aliter interpretando,
quam delendo, subvertit. Vult itaque sic dictum,
quasi, <hi>Spiritus ossa non habet, sicut me videtis
habentem,</hi> ad spiritum referatur, <hi>sicut me videtis habentem;</hi> 
id est non habentem ossa sicut et spiritus.
Et quae ratio tortuositatis istius? cum simpliciter
pronuntiare potuisset: <hi>Quia spiritus ossa non habet,
sicut me videtis non habentem.</hi> Cur autem inspectui
eorum manus et pedes suos offert, quae membra ex
ossibus constant, si ossa non habebat? Cur adjicit:
<pb n="0468A"/> <hi>Et scitote quia ego sum,</hi> 
 quem scilicet corporeum retro
noverant? Aut si phantasma erat usquequaque,
cur illos phantasma credentes increpabat? Atquin
adhuc eis non credentibus, propterea cibum desideravit,
ut se ostenderet etiam dentes habere. Implevimus,
ut opinor, sponsionem. Exhibuimus Jesum
Christum Prophetarum doctrinis, sententiis, affectibus,
sensibus, virtutibus, passionibus, etiam resurrectione,
non alium quam Creatoris. Siquidem et
apostolos mittens ad praedicandum universis nationibus,
in omnem terram exire sonum eorum, et in
terminos terrae voces eorum, Psalmum adimplendo;
praecepit. Misereor tui, Marcion, frustra laborasti.
Christus enim Jesus in Evangelio tuo, meus est.</p>
</div2>
      </div1>

<div1>
        <head> <hi>LIBER V.</hi> </head>
<div2>
          <head>ARGUMENTUM.</head>
<pb n="0467B"/>
<p>-- <hi>Sicuti libro praecedenti ex Evangelio
B. Lucae, quod sibi usurpaverat Marcion, sic nunc
ex Epistolis Pauli (quas ille mutilatas in librum Apostolicum
<pb n="0467C"/>
suo titulo editum diverso ordine redegerat,
exceptis iis quae sunt ad Timotheum et Titum, et ad
Hebraeos) probat Tertullianus non alium Deum praedicari
ab Apostolo quam Creatoris.</hi> </p>
<div3>
            <head>C.</head>
            <p>
 I. <hi>Imprimis autem id vel ex eo manifestum facit,
quod nulla auctoritas apostolo Paulo probetur, nisi de
Instrumento Veteri Creatoris, et Actis Apostolorum,
quae Marcion rejiciebat.</hi> </p>
          </div3>
<div3>
            <head>C.</head>
            <p>
 II. <hi>Deinde tum per argumentum et verba Apostoli,
de Epistola ad Galatas, ex cap.</hi> I.</p>
          </div3>
<div3>
            <head>C.</head>
            <p>
 III. <hi>Item ex ejusdem Epistolae cap.</hi> II <hi>et</hi> III.</p>
          </div3>
<div3>
            <head>C.</head>
            <p>
 IV. <hi>Ex ejusdem etiam cap.</hi> IV, V, VI.</p>
          </div3>
<div3>
            <head>C.</head>
            <p>
 V. <hi>Deinde per verba Apostoli, de Epistola ad
Corinthios prima, ex cap.</hi> I.</p>
          </div3>
<div3>
            <head>C.</head>
            <p>
 VI. <hi>Etiam ex Epistolae ejusdem cap.</hi> II <hi>et</hi> III.
<pb n="0467D"/>
</p>
          </div3>
<div3>
            <head>C. </head>
            <p>
 VII. <hi>Ejusdem quoque ex cap.</hi> IV, V, VI, VII,
VIII, IX <hi>et</hi> X.</p>
          </div3>
<div3>
            <head>C.</head>
            <p>
 VIII. <hi>Item cap.</hi> XI, XII, XIII <hi>et</hi> XIV.</p>
          </div3>
<div3>
            <head>C.</head>
            <p>
 IX. <hi>Ex cap. etiam</hi> XV <hi>priori parte.</hi> </p>
          </div3>
<div3>
            <head>C.</head>
            <p>
 X. <hi>Et ex ejusdem cap.</hi> XV <hi>secunda parte.</hi> </p>
          </div3>
<div3>
            <head>C.</head>
            <p>
 XI. <hi>Rursum per verba Apostoli, de Epist.</hi> II <hi>ad
Corinth. ex cap.</hi> I, II <hi>et</hi> III.</p>
          </div3>
<div3>
            <head>C.</head>
            <p>
 XII. <hi>Item ex cap.</hi> V, VII, XI, XII <hi>et</hi> XIII.</p>
          </div3>
<div3>
            <head>C.</head>
            <p>
 XIII. <hi>Porro etiam per verba Apostoli, de Epist.
ad Rom. ex cap.</hi> I, II, III, V, VI <hi>et</hi> VII.
<pb n="0468B"/>
</p>
          </div3>
<div3>
            <head>C. </head>
            <p>
 XIV. <hi>Ex ejusdem etiam Epistolae cap.</hi> VIII, X,
XI, XII, XIII <hi>et</hi> XVI.</p>
          </div3>
<div3>
            <head>C.</head>
            <p>
 XV. <hi>Nec minus per verba Apostoli, de Epist.
<pb n="0468C"/>
ad Thessalonicenses.</hi> </p>
          </div3>
<div3>
            <head>C.</head>
            <p>
 XVI. <hi>Et de Epist. ad Thessalonicenses secunda.</hi> </p>
          </div3>
<div3>
            <head>C.</head>
            <p>
 XVII. <hi>Dein per verba Apostoli, de Epist. ad
Laodicenos (sive ad Ephesios) ex cap.</hi> I <hi>et</hi> II.</p>
          </div3>
<div3>
            <head>C.</head>
            <p>
 XVIII. <hi>Ex ejusdem etiam Epistolae cap.</hi> III, IV,
V <hi>et</hi> VI.</p>
          </div3>
<div3>
            <head>C.</head>
            <p>
 XIX. <hi>Denique per verba Apostoli de Epist. ad
Colossenses.</hi> </p>
          </div3>
<div3>
            <head>C.</head>
            <p>
 XX. <hi>De Epist. ad Philippenses.</hi> </p>
          </div3>
<div3>
            <head>C.</head>
            <p>
 XXI. <hi>Postremo de Epist. ad Philemonem.</hi> PAMEL.
</p>
          </div3>
        </div2>

<div2>
          <head>CAPUT PRIMUM.</head>
<p>Nihil sine origine, nisi Deus solus: quae quantum
praecedit in statu omnium rerum, tantum praecedat
necesse est etiam in retractatu earum, ut constare
<pb n="0468D"/>
de statu possit. Quia nec habeas dispicere quid quale
sit, nisi certus an sit, cum cognoveris unde sit.
Et ideo ex opusculi ordine ad hanc materiam devolutus,
apostoli quoque Pauli originem a Marcione
desidero, novus aliqui discipulus, nec ullius alterius
auditor, qui nihil interim credam, nisi nihil temere
credendum. Temere porro credi quodcumque
sine originis agnitione creditur, quique dignissime
ad sollicitudinem redigam istam inquisitionem, cum
is mihi affirmatur apostolus, quem in albo apostolorum
<pb n="0469A"/>
apud Evangelium non deprehendo. Denique
audiens postea eum a Domino allectum jam in
coelis quiescente, quasi improvidentiam existimo,
si non ante scivit illum sibi necessarium Christus;
sed jam ordinato officio apostolatus, et in sua opera
dimisso, ex incursu, non ex prospectu adjiciendum
existimavit; necessitate, ut ita dixerim, non voluntate.
Quamobrem, Pontice nauclere, si nunquam
furtivas merces vel illicitas in acatos tuas recepisti;
si nullum omnino onus avertisti vel adulterasti,
cautior utique et fidelior in Dei rebus, edas
velim nobis quo symbolo susceperis apostolum Paulum?
quis illum tituli charactere percusserit? quis
transmiserit tibi? quis imposuerit, ut possis eum
constanter exponere? ne illius probetur, qui omnia
<pb n="0469B"/>
apostolatus ejus instrumenta protulerit. Ipse se,
inquit, apostolum est professus <note>(Gal. I, 1)</note>, et
quidem <hi>non ab hominibus, nec per hominem, sed per
Jesum Christum.</hi> Plane profiteri potest semetipsum
quivis. Verum professio ejus alterius auctoritate
conficitur: alius scribit, alius subscribit, alius
obsignat, alius actis refert. Nemo sibi et professor
et testis est. Praeter haec utique legisti <note>(Luc. XXI,
8)</note>, <hi>multos venturos qui dicant: Ego sum Christus.</hi> Si
est qui se Christum mentiatur, quanto magis qui se
apostolum praedicet Christi? Adhuc ego in persona
discipuli et inquisitoris conversor, ut jam hinc et fidem
tuam obtundam, qui unde eam probes non
habes; et impudentiam suffundam, qui vindicas,
et unde possis vindicare non recipis. Sit Christus,
<pb n="0469C"/>
sit Apostolus, ut alterius dum non probantur nisi
de instrumento Creatoris. Nam mihi Paulum
etiam Genesis olim repromisit. Inter illas enim figuras
et propheticas super filios suos benedictiones,
Jacob cum ad Benjamin direxisset, Benjamin,
inquit <note>(Gen. XLIX, 27)</note>, <hi>lupus rapax, ad matutinum
comedet adhuc, et ad vesperam dabit escam.</hi> Ex tribu
enim Benjamin oriturum Paulum providebat, lupum
rapacem, ad matutinum comedentem, id est, prima
aetate vastaturum pecora Domini, ut persecutorem
Ecclesiarum; dehinc ad vesperam escam daturum,
id est, devergente jam aetate oves Christi educaturum,
ut doctorem nationum. Nam et Saulis primo
asperitas insectationis erga David, dehinc poenitentia
<pb n="0470A"/>
et satisfactio, bona pro malis recipientis, non
aliud portendebat quam Paulum in Saule, secundum
tribus; et Jesum in David, secundum virginis censum.
Haec figurarum sacramenta si tibi displicent,
certe Acta apostolorum <note>(Act. IX)</note> hunc mihi ordinem
Pauli tradiderunt, a te quoque non negandum.
Inde apostolum ostendo persecutorem, non ab hominibus,
neque per hominem; inde et ipsi credere
inducor; inde te a defensione ejus expello; nec timeo
dicentem: Tu ergo negas apostolum Paulum?
non blasphemo quem tueor. Nego, ut te probare
compellam. Nego, ut meum esse convincam. Aut si
ad nostram fidem spectas, recipe quae eam faciunt.
Si ad tuam provocas, ede quae eam praestruunt. Aut
proba esse, quae credis; aut si non probas, quomodo
<pb n="0470B"/>
credis? Aut qualis es adversus eum credens,
a quo solo probatur esse quod credis? Habe nunc et
apostolum de meo, sicut et Christum; tam meum
apostolum, quam et Christum. Iisdem et hic dimicabimus
lineis, in ipso gradu provocabimus praescriptionis,
oportere scilicet et apostolum qui Creatoris
negetur, imo et adversus Creatorem proferatur,
nihil docere, nihil sapere, nihil velle secundum Creatorem,
et in primis tanta constantia alium Deum edicere,
quanta a lege Creatoris abrupit. Neque enim
versimile est, ut avertens a judaismo, non pariter
ostenderet in cujus Dei fidem averteret: quia nemo
transire posset a Creatore, nesciens ad quem transeundum
sibi esset. Sive enim Christus jam alium Deum
revelaverat, sequebatur etiam apostoli testatio; vel
<pb n="0470C"/>
ne non ejus Dei apostolus haberetur, quem Christus
revelaverat; et quia non licebat abscondi ab apostolo,
qui jam revelatus fuisset a Christo. Sive nihil tale de
Deo Christus revelaverat, tanto magis ab apostolo
debuerat revelari, qui jam non posset ab alio; non
credendus sine dubio, si nec ab apostolo revelatus.
Quod idcirco praestruximus, ut jam hinc profiteamur
nos proinde probaturos, nullum alium Deum ab apostolo
circumlatum, sicut probavimus, nec a Christo;
ex ipsis utique Epistolis Pauli, quas proinde mutilatas
etiam de numero, forma jam haeretici Evangelii
praejudicasse debebit.</p>
</div2>

<div2>
          <head>CAPUT II.</head>
<p> Principalem <note>(Gal., I)</note> adversus judaismum epistolam
<pb n="0471A"/>
nos quoque confitemur, quae Galatas docet.
Amplectimur etenim omnem illam legis veteris abolitionem,
ut et ipsam de Creatoris venientem dispositione,
sicut saepe jam in isto ordine tractavimus, de
praedicata novatione a prophetis Dei nostri. Quod si
Creator quidem vetera cessura promisit, novis scilicet
orituris; Christus vero tempus distinctionis istius
( <hi>Lex et Prophetae usque ad Joannem</hi> ) terminum in
Joanne statuens inter utrumque ordinem, desinentium
exinde veterum et incipientium novorum; necessarie
et Apostolus in Christo post Joannem revelato
vetera infirmat, nova vero confirmat, atque ita
non alterius Dei fidem curat quam Creatoris, apud
quem et vetera decessura praedicabantur. Igitur et Legis
destructio, et Evangelii aedificatio, pro me faciunt in
<pb n="0471B"/>
ista quoque Epistola, ad eam Galatarum praesumptionem
pertinentes, qua praesumebant Christum utputa
Creatoris, salva Creatoris lege credendum: quod adhuc
incredibile videretur, legem a suo auctore deponi.
Porro, si omnino alium Deum ab Apostolo audissent,
ultro utique scissent abscedendum sibi esse a lege
ejus Dei quem reliquissent, alium secuti. Quis enim
exspectaret diutius discere, quod novam deberet
sectari disciplinam, qui novum Deum recepisset?
Imo, quia eadem quidem divinitas praedicabatur in
Evangelio, quae semper nota fuerat in Lege, disciplina
vero non eadem, hic erat totus quaestionis status, an
lex Creatoris ab Evangelio deberet excludi in Christo
Creatoris. Denique, aufer hunc statum, et vacat quaestio.
Vacante autem quaestione, ultro omnibus agnoscentibus
<pb n="0471C"/>
discedendum sibi esse ab ordine Creatoris
per fidem Dei alterius, nulla Apostolo materia competisset,
id tam presse docendi, quod ultro fides ipsa
dictasset. Igitur tota intentio Epistolae istius nihil aliud
docet, quam Legis discessionem venientem de
Creatoris dispositione, ut adhuc suggeremus. Si item
nullius novi Dei exerit mentionem, quod nusquam
magis fecisset, quam in ista materia, ut rationem
scilicet ablegandae Legis unica hac et sufficientissima
definitione proponeret novae divinitatis, apparet quomodo
scribat: <hi>Miror vos tam cito transferri, ab eo
qui vos vocavit in gratiam, ad aliud evangelium:</hi> ex
conversatione aliud, non ex religione; ex disciplina,
non ex divinitate. Quoniam quidem Evangelium
Christi a Lege evocare deberet ad gratiam, non a
<pb n="0471D"/>
Creatore ad alium Deum. Nemo enim illos moverat
a Creatore, ut viderentur sic ad aliud Evangelium
transferri, quasi dum ad Creatorem transferuntur.
Nam et adjiciens, quod aliud Evangelium omnino non
esset, Creatoris confirmat id, quod esse defendit. Si
<pb n="0472A"/>
enim et Creator Evangelium repromittit, dicens per
Esaiam <note>(Is., XL, 9)</note>: <hi>Ascende in montem excelsum,
qui evangelizas Sioni; extolle vocem in valentia tua,
qui evangelizas Hierusalem.</hi> Item <note>(Is., LII, 7)</note> ad apostolorum
personam: <hi>Quam tempestivi pedes evangelizantium
pacem, evangelizantium bona;</hi> utique et nationibus
evangelizantium; quoniam et: <hi>In nomine
ejus,</hi> inquit <note>(Is., XLII, 4)</note>, <hi>nationes sperabunt,</hi> Christi
scilicet; cui ait: <hi>Posui te in lumen nationum.</hi> Est
autem Evangelium etiam Dei novi, quod vis, tunc ab
Apostolo defensum. Jam ergo duo sunt Evangelia
apud duos Deos, et mentitus erit Apostolus, dicens
quod aliud omnino non est, cum sit et aliud; cum
sic suum Evangelium defendere potuisset, ut potius
demonstraret, non ut unum determinaret. Sed fortasse
<pb n="0472B"/>
ut fugias hinc; et ideo, dices, subtexit: <hi>Licet angelus de coelo aliter evangelizaverit, anathema
sit;</hi> 
 quia et Creatorem sciebat evangelizaturum. Rursus
ergo te implicas. Hoc est enim quo astringeris.
Duo enim Evangelia confirmare, non est ejus qui
aliud jam negarit. Tamen lucet sensus ejus qui suam
praemisit personam. <hi>Sed et si nos aut angelus de coelo
aliter evangelizaverit;</hi> verbi enim gratia dictum est. Caeterum,
si nec ipse aliter evangelizaturus, utique nec
angelus. Ita angelum ad hoc nominavit, quo multo
magis hominibus non esset credendum, quando nec
angelo, nec apostolo; non angelum ad Evangelium
referret Creatoris. Exinde, decurrens ordinem conversionis
suae de persecutore in apostolum; scripturam
Actorum Apostolicorum confirmat, apud quam
<pb n="0472C"/>
ipsa etiam Epistolae istius materia recognoscitur, intercessisse
quosdam, qui dicerent circumcidi oportere,
et observandam esse Moysi legem: tunc apostolos
de ista quaestione consultos, ex auctoritate
spiritus renuntiasse, non esse imponenda onera hominibus,
quae patres ipsi non potuissent sustinere.
Quod si et ex hoc congruunt Paulo apostolorum Acta,
cur ea respuatis jam apparet, ut Deum scilicet
non alium praedicantia quam Creatorem, nec Christum
alterius quam Creatoris, quando nec promissio
Spiritus Sancti aliunde probetur exhibita, quam de
instrumento Actorum. Quae utique verisimile non
est, ex parte quidem Apostolo convenire, cum ordinem
ejus secundum ipsius testimonium ostendunt;
ex parte vero dissidere, cum divinitatem in Christo
<pb n="0472D"/>
Creatoris annuntiant; ut praedicationem quidem
apostolorum omnino sit secutus Paulus, qui formam
ab eis dedocendae legis accepit.</p>
</div2>

<div2>
          <head>CAPUT III.</head>
<p>Denique <note>(Gal., II et III)</note>, ad patrocinium Petri caeterorumque
<pb n="0473A"/>
apostolorum ascendisse Hierosolymam
post annos quatuordecim, scribit, ut conferret cum
illis de Evangelii sui regula, ne in vacuum tot annis
cucurrisset, aut curreret; si quid scilicet citra formam
illorum evangelizaret. Adeo ab illis probari,
et constabiliri desiderarat. Quod si quando
vultis judaismi magis affines subintelligi,
cum <hi>nec Titum</hi> dicit <hi>circumcisum;</hi> jam incipit
ostendere solam circumcisionis quaestionem ex
defensione adhuc Legis concussam ab eis, quos propterea
falsos et superinductitios fratres appellat,
non aliud statuere pergentes quam perseverantiam
Legis, ex fide sinc dubio integra Creatoris; atque ita
pervertentes Evangelium, non interpolatione Scripturae,
qua Christum Creatoris effingerent, sed retentione
<pb n="0473B"/>
veteris disciplinae, ne legem Creatoris excluderent.
Ergo, <hi>Propter superinductitios,</hi> inquit, <hi>falsos
fratres, qui subintraverant ad speculandam libertatem
nostram, quam habemus in Christo, ut nos subigerent
servituti, nec ad horam cessimus subjectioni.</hi> Intendamus
enim et sensui ipsi, et caussae ejus, et apparebit
vitiatio scripturae, cum praemittit: <hi>Sed nec Titus, qui
mecum erat, cum esset graecus, coactus est circumcidi:</hi> 
dehinc subjungit: <hi>propter superinductitios falsos fratres,</hi> 
et reliqua: contrarii utique facti incipit reddere
rationem, osteadens propter quid fecerit; quod nec
fecisset, nec ostendisset, si illud propter quod fecit,
non accidisset. Denique, dicas velim, si subintroissent
falsi illi fratres ad speculandam libertatem eorum,
cessissent subjectioni? non opinor. Ergo cesserunt,
<pb n="0473C"/>
quia fuerunt propter quos cederetur,
hoc enim rudi fidei et adhuc de legis observatione
suspensae competebat, ipso quoque apostolo, <hi>ne in
vacuum cucurrisset aut curreret,</hi> suspecto. Itaque
frustrandi erant falsi fratres, speculantes libertatem
christianam, ne ante eam in servi utem abducerent
judaismi, quam Paulus sciret se non in vacuum cucurrisse,
quam dexteras ei darent antecessores, quam
ex censu eorum in nationes praedicandi munus subiret.
Necessario igitur cessit ad tempus. Sic ei
ratio constat, Timotheum circumcidendi, et rasos introducendi
in templum, quae in Actis <note>(Act. XVI, 21)</note> 
edicuntur, adeo vera, ut Apostolo consonent profitenti <note>(I Cor. IX, 20)</note>:
 <hi>Factum se Judaeis judaeum,
ut Judaeos lucrifaceret, et sub Lege agentem, propter
<pb n="0473D"/>
eos qui sub Lege agerent:</hi> sic et propter superinductitios
 illos, et omnibus novissime omnia factum,
<pb n="0474A"/>
ut omnes lucraretur. Si haec quoque intelligi ex hoc
postulant, id quoque nemo dubitavit, ejus Dei et
Christi praedicatorem Paulum, cujus legem, quamvis
excludens, interim tamen pro temporibus admiserat,
statim amoliendam si novum Deum protulisset.
Bene igitur quod et dexteras Paulo dederunt Petrus
et Jacobus et Joannes; et de officii distributione pepigerunt,
ut Paulus in nationes, illi in circumcisionem;
tantum ut meminissent egenorum, et hoc secundum
legem Creatoris, pauperes et egenos foventis,
sicut in Evangelii vestri retractatu probatum est.
Adeo constat de Lege sola fuisse quaestionem, dum
ostenditur quid ex Lege custodiri convenerit. Sed <hi>reprehendit Petrum, non recto pede incedentem ad
Evangelii veritatem.</hi> 
 Plane reprehendit; non ob aliud
<pb n="0474B"/>
tamen, quam <hi>ob inconstantiam victus,</hi> quem pro personarum
qualitate variabat, <hi>timens eos qui erant ex
circumcisione;</hi> non ob aliquam divinitatis perversitatem,
de qua et aliis in faciem restitisset, qui de
minore caussa conversationis ambiguae Petro ipsi non
pepercit. Sed quomodo Marcionitae volunt credi? De
caetero pergat Apostolus, negans <hi>ex operibus Legis
justificari hominem, sed ex fide,</hi> ejusdem tamen Dei,
cujus et Lex. Nec enim laborasset fidem a lege discernere,
quam diversitas ultro ipsius divinitatis discrevisset,
si fuisset. Merito non reaedificabat quae destruxit.
Destrui autem Lex habuit, ex quo vox Joannis
clamavit <note>(Luc. III)</note> in eremo: <hi>Parate vias Domini;</hi> 
ut fierent <hi>rivi et colles et montes repleti et humiliati, et
tortuosa et aspera in rectitudinem et in campos,</hi> id est,
<pb n="0474C"/>
Legis difficultates in Evangelii facilitates. Meminerat
jam et Psalmi <note>(Ps. II)</note> esse tempus: <hi>Disrumpamus a
nobis vincula eorum, et abjiciamus a nobis jugum ipsorum:</hi> 
Ex quo <hi>tumultuatae sunt gentes, et populi meditati
sunt inania, astiterunt reges terrae, et magistratus congregati
sunt in unum adversus Dominum et adversus
Christum ipsius;</hi> ut jam ex fidei libertate justificetur
homo, non ex legis servitute: <hi>Quia <note>(Hebr. X, 38)</note> justus
ex fide vivit.</hi> Quod si prophetes Habacuc <note>(Habac. II, 4)</note> 
praenuntiavit, habes et apostolum Prophetas confirmantem,
sicut et Christus. Ejus ergo Dei erit fides in
qua vivet justus; cujus et lex, in qua non justificatur
operarius. Proinde, si in lege maledictio est, in fide
vero benedictio; utrumque habes propositum apud
Creatorem: <hi>Ecce posui,</hi> inquit <note>(Deut. XI, 26)</note>, <hi>ante
<pb n="0474D"/>
te maledictionem et benedictionem.</hi> Non potest distantiam
vindicare; quae etsi rerum est, non ideo auctorum;
<pb n="0475A"/>
quae ab uno auctore proponitur. Cur autem
Christus factus sit pro nobis maledictio, ipso Apostolo
edocente manifestum est, quam nobiscum faciat,
id est, secundum fidem Creatoris. Neque enim quia
Creator pronuntiavit: <hi>Maledictus omnis in ligno suspensus;</hi> 
ideo videbitur alterius Dei esse Christus, et
idcirco a Creatore jam tunc in lege maledictus. Et
quomodo praemaledixisset eum Creator, quem ignorat?
Cur autem non magis competat Creatori, Filium
suum dedisse maledictioni suae, quam illi Deo tuo
subdidisse maledictioni, et quidem pro homine alieno?
Denique, si atrox videtur hoc in Creatore circa
Filium, proinde tuo in Deo. Si vero rationale et in tuo,
proinde et in meo, et magis in meo. Facilius enim
crederetur, ejus esse per maledictionem Christi benedictionem
<pb n="0475B"/>
prospexisse homini, qui et maledictionem
aliquando et benedictionem proposuerit ante
hominem, quam qui neutrum unquam sit apud te
professus. <hi>Accepimus igitur benedictionem spiritalem
per fidem,</hi> inquit, ex qua scilicet vivet justus secundum
Creatorem. Hoc est ergo quod dico, ejus Dei
fidem esse, cujus est forma gratiae fidei. Sed et cum
adjicit: <hi>Omnes enim filii estis fidei,</hi> ostenditur quid
supra haeretica industria eraserit; mentionem scilicet
Abrahae, qua nos Apostolus filios Abrahae per fidem
affirmat, secundum quam mentionem hic quoque filios
fidei notavit. Caeterum, quomodo filii fidei? et
cujus fidei, si non Abrahae! Si enim <hi>Abraham Deo
credidit, et deputatum est justitiae,</hi> atque exinde
pater multarum nationum meruit nuncupari; nos
<pb n="0475C"/>
autem credendo Deo magis, proinde justificamur,
sicut Abraham; et vitam proinde consequimur, sicut
justus ex fide vivit; sic fit ut et supra, filios nos
Abrahae pronuntiarit, qua patris fidei, et hic filios
fidei, per quam Abraham pater nationum fuerat repromissus.
Ipsum quod fidem a circumcisione revocabat,
nonne Abrahae filios constituere quaerebat, qui
in carnis integritate crediderat? Denique, alterius
Dei fides, ad formam Dei alterius non potest admitti,
ut credentes justitiae deputet, ut justos vivere faciat,
ut nationes filios fidei dicat: totum hoc ejus est,
apud quem ante jam notum est sub eadem Abrahae
mentione, dum ipso sensu revincatur.</p>
</div2>

<div2>
          <head>CAPUT IV.</head>
<p>Adhuc, inquit <note>(Gal., III, IV, V et VI)</note>, <hi>secundum
<pb n="0475D"/>
hominem dico, dum essemus parvuli, sub elementis
mundi eramus positi, ad deserviendum eis.</hi> Atquin non
<pb n="0476A"/>
est hoc humanitus dictum: non enim exemplum est,
sed veritas. Quis enim parvulus, utique sensu, quod
sunt nationes, non elementis subjectus est mundi,
quae pro Deo suspicit? Illud autem facit,
quod cum secundum hominem dixisset, tamen testamentum
hominis nemo spernit aut superordinat.
Exemplo enim humani testamenti permanentis, divinum
tuebatur. <hi>Abrahae dictae sunt promissiones, et semini
ejus. Non dixit, seminibus, quasi pluribus; sed
semini, tanquam uni, quod Christus est.</hi> Erubescat
spongia Marcionis, nisi quod ex abundanti retracto
quae abstulit, cum validius sit illum ex his revinci
quae servavit. <hi>Cum autem evenit impleri tempus, misit
Deus Filium suum;</hi> utique is, qui etiam ipsorum temporum
Deus est, quibus saeculum constat; qui signa
<pb n="0476B"/>
quoque temporum ordinavit, soles, et lunas, et sidera,
et stellas; qui Filii denique sui revelationem in
extremitatem temporum et disposuit et praedicavit <note>(Is., II, 2)</note>:
 <hi>In novissimis diebus erit manifestus mons
Domini,</hi> et <hi>(Joel, II, 28)</hi>: <hi>In novissimis diebus effundam
de spiritu meo in omnem carnem,</hi> secundum Joclem.
Ipsius erat sustinuisse tempus impleri, cujus
erat etiam finis temporis sicut initium. Caeterum Deus
ille otiosus, nec operationis, nec praedicationis ullius,
atque ita nec temporis alicujus, quid omnino
egit quod efficeret tempus impleri, etiam implendum
sustineri? Si nihil, satis vanum est ut Creatoris
tempora sustinuerit serviens Creatori. Cui autem
rei <hi>misit Filium suum? Ut eos qui sub lege erant, redimeret:</hi> 
hoc est, ut efficeret <hi>
              <note>(Is., XL, 4)</note> tortuosa</hi> 
<pb n="0476C"/> <hi>in viam rectam, et aspera in vias lenes</hi>,
secundum
Esaiam; ut <hi>vetera transirent, et nova orirentur; Lex nova
ex Sion, et sermo Domini ex Hierusalem <note>(Is. II, 3)</note>
            </hi>:
et <hi>ut adoptionem filiorum acciperemus,</hi> utique nationes,
quae filii non eramus. Et ipse enim <hi>lux erit nationum, et</hi> 
in nomine ejus nationes sperabunt. Itaque, ut
certum esset nos filios Dei esse, <hi>misit Spiritum suum
in corda nostra, clamantem, Abba, Pater. In novissimis</hi> 
enim, inquit <hi>(Joel, II, 28)</hi>, <hi>diebus effundam de meo
Spiritu in omnem carnem.</hi> Cujus gratiae, nisi cujus
et promissio gratiae? quis Pater, nisi qui et factor?
Post has itaque divitias, non erat revertendum ad <hi>infirma et mendica elementa.</hi> 
 Elementa autem apud
Romanos quoque etiam primae litterae solent dici.
Non ergo per mundialium elementorum derogationem
<pb n="0476D"/>
a Deo eorum avertere cupiebat; etsi dicendo supra: <hi>Si ergo his qui non natura sunt Dei servitis;</hi> 
 physicae,
<pb n="0477A"/>
id est, naturalis superstitionis elementa pro
Deo habentis sugillabat errorem, nec sic tamen elementorum
Deum taxans. Sed quae velit intelligi elementa,
primas scilicet litteras legis, ipse declarat: <hi>Dies
observatis, et menses, et tempora, et annos,</hi> et sabbata,
ut opinor, et coenas puras, et jejunia et dies magnos.
Cessare enim ab his quoque sicut et circumcisione
oportebat ex decretis Creatoris, qui et per
Esaiam <note>(Is. I, 14)</note>: <hi>Neomenias vestras et sabbata et
diem magnum non sustinebo: jejunium et ferias et caeremonias
vestras odit anima mea;</hi> et per Amos <note>(Am. V,
21)</note>: <hi>Odi, rejeci caeremonias vestras, et non odorabor 
 in frequentiis vestris.</hi> Item per Osee <note>(Os. II, 11)</note>: <hi>Avertam universas jucunditates ejus, et caeremonias ejus,
et sabbata, et neomenias ejus, et omnes frequentias ejus.</hi> 
<pb n="0477B"/>
Quae ipse constituerat, inquis, erasit? Magis quam alius:
aut si alius, ergo ille adjuvit sententiam Creatoris,
auferens quae et ille damnaverat. Sed non hujus loci
quaestio, cur leges suas Creator infregerit. Sufficit
quod infracturum probavimus, ut confirmetur nihil
Apostolum adversus Creatorem determinasse, cum
et ipsa amolitio Legis a Creatore sit. Sed ut
furibus solet aliquid excidere de praeda in indicium,
ita credo et Marcionem novissimam Abrahae mentionem
dereliquisse, nullam magis auferendam, etsi ex
parte convertit. Si enim <hi>Abraham duos liberos
habuit, unum ex ancilla, et alium ex libera: sed qui
<pb n="0477C"/>
ex ancilla, carnaliter natus est; qui vero ex libera, per
<pb n="0478A"/>
repromissionem; quae sunt allegorica,</hi> id est, aliud
portendentia: <hi>haec sunt enim duo testamenta,</hi> sive duae
ostensiones, sicut invenimus interpretatum: <hi>unum a
monte Sina, in synagogam Judaeorum, secundum
legem, generans in servitutem; aliud</hi> super omnem
principatum, <hi>generans</hi> vim, dominationem, et
omne nomen quod nominatur, non tantum in hoc
aevo, sed in futuro; <hi>quae est mater nostra,</hi> in quam repromisimus
sanctam Ecclesiam; ideoque adjicit: <hi>Propter quod, fratres, non sumus ancillae filii, sed liberae.</hi> 
Utique manifestavit et christianismi generositatem
in filio Abrahae ex libera nato allegoriae habere
sacramentum, sicut et judaismi servitutem legalem
in filio ancillae; atque ita ejus Dei esse utramque
dispositionem, apud quem invenimus utriusque dispositionis
<pb n="0478B"/>
delineationem. Ipsum quod ait, <hi>Qua
libertate Christus nos manumisit,</hi> nonne eum constituit
manumissorem, qui fuit Dominus? Alienos
enim servos ne Galba quidem manumisit, facilius
liberos soluturus. Ab eo igitur praestabitur libertas,
apud quem fuit servitus legis. Et merito. Non decebat
manumissos rursus jugo servitutis, id est, legis
adstringi, jam Psalmo <note>(Ps. II)</note> adimpleto: <hi>Dirumpamus
vincula eorum, et abjiciamus a nobis jugum ipsorum;</hi> 
postquam <hi>archontes congregati sunt in unum
adversus Dominum, et adversus Christum ipsius.</hi> De
servitute igitur exemptos, ipsam servitutis notam
<pb n="0478C"/>
eradere perseverabat, circumcisionem; ex praedicationis
<pb n="0479A"/>
scilicet propheticae auctoritate; memor dictum
per Hieremiam <note>(Jerem. IV, 4)</note>: <hi>Et circumcidimini praeputia cordis vestri.</hi> Quia et Moyses <note>(Deut.
X, 16)</note>: <hi>Circumcidetis duricordiam vestram,</hi> id est,
non carnem. Denique, si circumcisione ab alio Deo
veniens excludebat, cur etiam praeputiationem negat
quidquam valere in Christo, sicut et circumcisionem?
praeferre enim debebat aemulam ejus, quam expugnabat,
si ab aemulo circumcisionis Deo esset.
Porro, quia et circumcisio et praeputiatio uni Deo
deputabantur, ideo utraque in Christo vacabat, propter
fidei praelationem; illius fidei, de qua erat scriptum <note>(Is. XLII, 4)</note>:
 <hi>Et in nomine ejus nationes credent;</hi> illius fidei, quam dicendo <hi>per dilectionem perfici,</hi> 
sic quoque Creatoris ostendit. Sive enim dilectionem
<pb n="0479B"/>
dicit quae in Deum, et hoc Creatoris est <note>(Deut. VI)</note>:
 <hi>Diliges Deum ex toto corde tuo, et ex tota
anima tua, et ex totis viribus tuis;</hi> sive quae in proximum: <hi>et proximum tuum tanquam te, </hi> 
Creatoris est. <hi>Qui autem turbat vos, judicium feret.</hi> 
 A quo Deo? Ab
optimo? Sed ille non judicat. A Creatore? Sed nec
ille damnabit assertorem circumcisionis. Quod si non
erit alius qui judicet nisi Creator, jam ergo non
damnabit Legis defensores, nisi qui ipse eam cessare
constituit. Quid nunc, si et confirmat illam ex parte
qua debet? <hi>Tota</hi> enim, inquit, <hi>Lex in vobis
adimpleta est: Diliges proximum tuum tanquam te.</hi> 
Aut si sic vult intelligi, <hi>Adimpleta est,</hi> quasi jam non
adimplenda, ergo non vult ut diligam proximum tanquam
me, ut et hoc cum lege cessaverit; sed perseverandum
<pb n="0479C"/>
erit semper in isto praecepto. Ergo lex
Creatoris etiam ab adversario probata est; nec dispendium,
sed compendium ab eo consecuta est, redacta
summa in unum jam praeceptum. Sed nec hoc
alii magis competit, quam auctori. Atque adeo cum
dicit: <hi>Onera vestra invicem sustinete, et sic adimplebitis
legem Christi;</hi> si hoc non potest fieri, nisi quis
diligat proximum suum tanquam se, apparet, <hi>Diliges proximum tuum 
 tanquam te,</hi> per quod
auditur: <hi>Invicem onera vestra portate,</hi> Christi esse
legem, quae sit Creatoris: atque ita Christum Creatoris
esse, dum Christi est lex Creatoris. <hi>Erratis,
Deus non deridetur.</hi> Atquin derideri potest Deus Marcionis,
qui nec irasci novit, nec ulcisci. <hi>Quod enim
seminaverit homo, hoc et metet.</hi> Ergo retributionis
<pb n="0479D"/>
et judicii Deus intentat. <hi>Bonum autem facientes
non fatigemur;</hi> et: <hi>Dum habemus tempus, operemur
<pb n="0480A"/>
bonum.</hi> Nega Creatorem bonum facere praecipisse, et
diversa doctrina sit diversae divinitatis. Porro, si retributionem
praedicat, ab eodem erit et corruptionis
messis et vitae. <hi>Tempore autem suo metemus;</hi> quia et
Ecclesiastes, <hi>Tempus,</hi> inquit <note>(Eccl., III, 17)</note>, <hi>erit omni rei.</hi> 
 Sed et <hi>mihi</hi> famulo Creatoris <hi>mundus
crucifixus est;</hi> non tamen Deus mundi; <hi>et ego mundo,</hi> 
non tamen Deo mundi. Mundum enim, quantum
ad conversationem ejus posuit cui renuntiando mutuo
transfigimur, et invicem morimur, persecutores
vocat Christi; cum vero adjicit, <hi>Stigmata Christi
in corpore suo gestare se</hi> (utique corporalia competunt),
jam non putativam , sed veram et solidam carnem
professus est Christi, cujus stigmata corporalia
ostendit.</p>
</div2>

<div2>
          <head>CAPUT V.</head>

<pb n="0480B"/>
<p>Praestructio superioris Epistolae ita duxit, ut de titulo
ejus non retractaverim, certus et alibi retractari
eum posse; communem scilicet, et eumdem in Epistolis
omnibus: quod non utique salutem praescribit
eis quibus scribit, sed <hi>gratiam et pacem.</hi> Non dico
quid illi cum judaico adhuc more, destructori judaismi;
nam et hodie Judaei in pacis nomine appellant, et
retro in Scripturis sic salutabant. Sed intelligo illum
defendisse officio suo praedicationem Creatoris <note>(Is.
LII)</note>: <hi>Quam maturi pedes evangelizantium bona, evangelizantium
pacem!</hi> Evangelizator enim bonorum, id
est, gratiae Dei, paci eam praeferendam sciebat.
Haec cum a Deo Patre nostro, et Domino Jesu annuntians,
communibus nominibus utatur, competentibus
<pb n="0480C"/>
nostro quoque sacramento, non puto dispici posse
quis Deus Pater, et Dominus Jesus praedicetur,
nisi ex accidentibus, cui magis competant. Primo
quidem Patrem Dominum praescribo non alium agnoscendum,
quam et hominis et universitatis Creatorem
et institutorem. Porro, Patri etiam Domini
nomen accedere ob potestatem, quod et Filius per
Patrem capiat. Dehinc, gratiam et pacem non solum
ejus esse, a quo praedicabantur, sed ejus qui fuerit
offensus. Nec gratia enim fit nisi offensae; nec pax,
nisi belli: et populus autem per disciplinae transgressionem,
et omne hominum genus per naturae dissimulationem
et deliquerat, et rebellaverat adversus
Creatorem. Deus autem Marcionis et quia ignotus,
non potuit offendi, et quia nescit irasci.
<pb n="0480D"/>
Quae ergo gratia a non offenso? quae pax a non rebellato?
 Ait <hi>crucem Christi stultitiam esse perituris,
<pb n="0481A"/>
virtutem autem et sapientiam Dei, salutem consecuturis.</hi> 
Et ut ostenderet unde hoc eveniret, adjicit: <hi>Scriptum
est enim: Perdam sapientiam sapientium, et prudentiam
prudentium irritam faciam.</hi> Si haec Creatoris
sunt, et quae ad caussam crucis pertinent stultitiae
deputatae; ergo et crux, et per crucem Christus
ad Creatorem pertinebit, a quo praedicatum est quod
ad crucem pertinet. Aut si Creator, qua aemulus, idcirco
sapientiam abstulit, ut crux Christi, scilicet
adversarii, stultitia deputetur; et quomodo potest
aliquid ad crucem Christi non sui Creator pronuntiasse,
quem ignorabat cum praedicabat? Sed et cur apud
Dominum optimum, et profusae misericordiae, alii
salutem referunt, credentes crucem virtutem et sapientiam
Dei esse; alii perditionem, quibus Christi
<pb n="0481B"/>
crux stultitia reputatur, si non Creatoris est aliquam
et populi et humani generis offensam detrimento sapientiae
atque prudentiae multasse? Hoc sequentia
confirmabunt, cum dicit: <hi>Nonne infatuavit Deus sapientiam
mundi?</hi> Cumque et hic adjicit, quare: <hi>Quoniam
in Dei sapientia non intellexit mundus per sapientiam
Deum</hi>, <hi>boni duxit Deus per stultitiam
praedicationis salvos facere credentes.</hi> Sed prius de
mundo disceptabo, quatenus subtilissimi haeretici hic
vel maxime mundum per Dominum mundi interpretantur;
nos autem hominem qui sit in mundo intelligimus
ex forma simplici loquelae humanae, qua
plerumque id quod continet, ponimus pro eo quod
continetur. Circus clamavit et Forum locutum est, et
Basilica fremuit; id est, qui in his locis rem egerunt.
<pb n="0481C"/>
Igitur, quia homo, non Deus mundi, in sapientia non
cognovit Deum, quem cognoscere debuerat, et Judaeus
in sapientia Scripturarum, et omnis gens in sapientia
operum: ideo Deus idem, qui in sapientia sua non
erat agnitus, statuit sapientiam hominum stultitia
repercutere, salvos faciendo credentes quosque in
stultam crucis praedicationem. <hi>Quoniam Judaei signa
desiderant,</hi> qui jam de Deo certi esse debuerant; <hi>et
Graeci sapientiam quaerunt;</hi> qui suam scilicet, non Dei
sapientiam sistunt. Caeterum, si novus Deus praedicaretur,
quid deliquerant Judaei signa desiderantes
quibus crederent? aut Graeci sapientiam sectantes,
cui magis crederent? ita et remuneratio ipsa in Judaeos
et Graecos, et zelotem Deum confirmat et judicem,
qui ex retributione aemula et judice infatuaverit
<pb n="0481D"/>
sapientiam mundi. Quod si ejus sunt et caussae, cujus
adhibentur Scripturae, ergo de Deo tractans Apostolus
non intellecto, de Creatore utique docet intelligendum,
<pb n="0482A"/>
etiam quod scandalum Judaeis praedicat Christum,
prophetiam super illo consignat Creatoris dicentis per
Esaiam <note>(Is., XXVIII, 15)</note>: <hi>Ecce posui in Sion lapidem
offensionis, et petram scandali:</hi> petra autem fuit
Christus, etiam Marcion servat. Quid est autem <hi>stultum
Dei sapientius hominibus,</hi> nisi crux et mors
Christi? Quid <hi>infirmum Dei fortius homine,</hi> nisi nativitas
et caro Dei? Caeterum si nec natus ex virgine
Christus, nec carne constructus, ac per hoc neque
crucem, neque mortem vere perpessus est, nihil in
illo sit stultum et infirmum; nec jam <hi>stulta mundi
elegit Deus, ut confundat sapientiam</hi>; nec <hi>infirma
mundi elegit Deus, ut confundat fortia;</hi> nec <hi>inhonesta
et minima et contemptibilia, quae non sunt,</hi> id est, quae
non vere sunt, <hi>ut confundat quae sunt,</hi> id est, quae
<pb n="0482B"/>
vere sunt. Nihil enim a Deo dispositum est et vere
modicum, et ignobile, et contemptibile, sed quod ab
homine: apud Creatorem autem etiam vetera,
stultitiae, et infirmitati, et inhonestati, et pusillitati,
et contemptui deputari possunt. Quid stultius, quid
infirmius, quam sacrificiorum cruentorum, et holocautomatum
nidorosorum a Deo exactio? Quid infirmius,
quam vasculorum et grabatorum purgatio?
Quid inhonestius, quam carnis jam erubescentis alia
dedecoratio? Quid tam humile, quam talionis indictio?
Quid tam contemptibile, quam ciborum exceptio?
Totum, quod sciam, Vetus Testamentum omnis haereticus
irridet. <hi>Stulta</hi> enim <hi>mundi elegit Deus, ut confundat
sapientiam</hi>. Marcionis Deus nihil tale.
Quia nec aemulatur contraria contrariis redarguere,
<pb n="0482C"/> <hi>ne glorietur omnis caro; ut, quemadmodum scriptum
est, qui gloriatur, in Domino glorietur.</hi> 
 In quo? utique
in eo qui hoc praecepit: nisi Creator praecepit, ut in
Deo Marcionis glorietur.</p>
</div2>

<div2>
          <head>CAPUT VI.</head>
<p>Igitur <note>(I Cor., II et III)</note> per haec omnia ostendit,
cujus Dei sapientiam loquatur inter perfectos: ejus
scilicet qui <hi>sapientiam sapientium abstulerit, et prudentiam
prudentium irritam fecerit;</hi> qui infatuaverit
sapientiam mundi, stulta eligens ejus, et disponens
in salutem. Hanc dicit sapientiam <hi>in occulto</hi> fuisse,
quae fuerit in stultis et in pusillis et inhonestis; quae
latuerit etiam sub figuris, allegoriis et aenigmatibus,
revelanda postmodum in Christo, posito in lumen
nationum a Creatore promittente per Esaiae vocem,
<pb n="0482D"/>
patefacturum se thesauros invisibiles et occultos.
Nam ut absconderit aliquid is Deus, qui nihil egit
omnino in quod aliquid abscondisse existimaretur,
<pb n="0483A"/>
satis incredibile. Ipse si esset, latere non posset,
nedum aliqua ejus sacramenta. Creator autem tam
ipse notus, quam et sacramenta ejus; palam scilicet
decurrentia apud Israel; sed de significantiis obumbrata,
in quibus sapientia Dei delitescebat <hi>inter perfectos,</hi> 
narranda suo in tempore, <hi>proposita vero in
proposito Dei ante saecula.</hi> Cujus et saecula, nisi Creatoris?
Si enim et saecula temporibus structa sunt;
tempora autem diebus et mensibus et annis compinguntur;
dies porro et menses, et anni solibus et lunis
et sideribus Creatoris, signantur, in hoc ab eo positis:
 <hi>Et erunt</hi> enim, inquit <note>(Genes., I)</note>, <hi>in signa mensium
et annorum:</hi> apparet et saecula Creatoris esse;
et omne quod ante saecula propositum dicatur, non
alterius esse, quam cujus et saecula. Aut probet Dei
<pb n="0483B"/>
sui saecula Marcion, ostendat et mundum ipsum, in
quo saecula deputentur, vas quodammodo temporum,
et signa aliqua, vel ortum eorum. Si nihil demonstrat,
revertor ut et illud dicam. Cur autem ante
saecula Creatoris proposuit gloriam nostram? posset
videri eam ante saecula proposuisse, quam introductione
saeculi revelasset. At cum id facit pene jam totis
saeculis Creatoris prodactis, vane ante saecula
proposuit, et non magis intra saecula, quod revelaturus
erat pene post saecula. Non enim ejus est festinasse
in proponendo, cujus et retardasse in revelando.
Creatori autem competit utrumque, et ante saecula
proposuisse, et in fine saeculorum revelasse; quia et
quod proposuit et revelavit, medio spatio saeculorum
in figuris et aenigmatibus et allegoriis praeministravit
<pb n="0483C"/>.
Sed quia subjicit de gloria nostra, quod <hi>eam nemo ex principibus hujus aevi scierit: caeterum, si
scissent, nunquam Dominum gloriae crucifixissent;</hi> 
 argumentatur
haereticus, quod principes hujus aevi Dominum,
alterius scilicet Dei Christum, cruci confixerint,
ut et hoc in ipsum recidat Creatorem. Porro,
cui supra ostendimus, quibus modis gloria nostra
a Creatore sit deputanda, praejudicatum esse debebit,
eam quae in occulto fuerit apud Creatorem, merito
ignotam etiam ab omnibus virtutibus et potestatibus
Creatoris; quia nec famulis liceat consilia nosse
dominorum, nedum illis apostatis angelis, ipsique
principi transgressionis diabolo, quo magis extraneos
fuisse contenderim ob culpam ab omni conscientia
dispositionum Creatoris. Sed jam nec mihi competit
<pb n="0483D"/>
principes hujus aevi virtutes et potestates interpretari
Creatoris, quia ignorantiam illis adscribit Apostolus:
<pb n="0484A"/>
Jesum autem et secundum nostrum Evangelium <note>(Matth., IV)</note> 
 diabolus quoque in tentatione cognovit; et
secundum commune instrumentum <note>(Luc. IV, 34)</note>,
spiritus nequam sciebat eum sanctum Dei esse, et
Jesum vocari, et in perditionem eorum venisse. Etiam
parabola fortis illius armati, quem alius validior oppressit,
et vasa ejus occupavit <note>(Luc. XI)</note>, si in Creatorem
accipitur apud Marcionem, jam nec ignorasse
ultra potuit Creator Deum gloriae, dum ab eo opprimitur;
nec in crucem eum figere, adversus quem valere
non potuit; et superest ut secundum me quidem
credibile sit scientes virtutes et potestates Creatoris
Deum gloriae Christum suum crucifixisse, qua desperatione
et malitiae redundantia servi quoque scelestissimi
dominos suos interficere non dubitant. Scriptum
<pb n="0484B"/>
est enim apud me <note>(Luc. XXII, 3)</note>, <hi>Satanam in Judam
introisse.</hi> Secundum autem Marcionem, nec Apostolus
hoc loco patitur ignorantiam adscribi virtutibus Creatoris
in gloriae dominum, quia scilicet non illas vult
intelligi principes hujus aevi. Quod si non videtur de
spiritalibus dixisse principibus, ergo de saecularibus
dixit; de populo principali utique non inter nationes,
de ipsis archontibus ejus, de rege Herode, etiam de
Pilato, et quo major principatus hujus aevi romana dignitas
praesidebat. Ita et cum destruuntur argumentationes
diversae partis, nostrae expositiones aedificantur.
Sed vis adhuc gloriam nostram Dei tui esse,
et apud eum in occulto fuisse, et quare adhuc eodem
et Deus instrumento et Apostolus nititur? Quid
illi cum sententiis Prophetarum ubique? <hi>Quis enim
<pb n="0484C"/>
cognovit sensum Domini? et quis illi consiliarius fuit?</hi> 
Esaias est <note>(Is., XL, 13)</note>. Quid illi etiam cum exemplis
Dei nostri? Nam quod <hi>architectum</hi> se <hi>prudentem</hi> affirmat,
hoc invenimus significari depalatorem disciplinae
divinae a Creatore, per Esaiam <note>(Is., III, 2)</note>: <hi>Auferam
enim</hi>, inquit, <hi>a Judaea</hi> inter caetera <hi>et sapientem
architectum.</hi> Et numquid ipse tunc Paulus destinabatur,
de Judaea, id est, de judaismo, auferri habens
in aedificationem christianismi, positurus unicum
fundamentum, quod est Christus? quia et de hoc per
eumdem prophetam Creator: <hi>Ecce ego,</hi> inquit <note>(Is.,
XXVIII, 15)</note>, <hi>injicio in fundamenta Sionis lapidem
pretiosum, honorabilem; et qui in eum crediderit, non
confundetur.</hi> Nisi si structorem se terreni operis
Deus profitebatur, ut non de Christo suo significaret,
<pb n="0484D"/>
qui futurus esset fundamentum credentium in eum, <hi>super quod prout quisque superstruxerit,</hi> 
 dignam scilicet
<pb n="0485A"/>
vel indignam doctrinam, si <hi>opus ejus per ignem probabitur,</hi> 
 si merces illi per ignem rependetur,
Creatoris est; quia per ignem judicatur vestra
superaedificatio, utique sui fundamenti, id est
sui Christi: <hi>nescitis quod templum Dei sitis, et in vobis
inhabitet spiritus Dei?</hi> Si homo, et res, et opus, et
imago, et similitudo, et caro per terram, et anima
per afflatum Creatoris est; totus ergo in alieno
habitat Deus Marcionis, si non Creatoris
sumus templum. Quod si <hi>templum Dei quis vitiaverit,
vitiabitur,</hi> utique a Deo templi. Ultorem intentans,
Creatorem intentabit. <hi>Stulti estote, ut sitis sapientes.</hi> 
Quare? <hi>Sapientia</hi> enim <hi>hujus mundi stultitia est
penes Deum.</hi> Penes quem Deum? Si nihil nobis et adhuc
sensuum pristina praejudicaverunt, bene quod et
<pb n="0485B"/>
hic adstruit: <hi>Scriptum est enim: Deprehendens sapientes
in nequitia illorum.</hi> Et rursus: <hi>Dominus scit cogitationes
sapientium,</hi> quod sint supervacuae. In totum
enim praescriptum a nobis erit, nulla illum sententia
uti potuisse ejus Dei, quem destruere deberet,
si non illi doceret. <hi>Ergo,</hi> inquit, <hi>nemo glorietur in
homine.</hi> Et hoc secundum Creatoris disciplinam <note>(Jerem. XVII, 5)</note>,
 <hi>Miserum hominem, qui spem habet
in hominem;</hi> et <note>(Ps. CXVII)</note>, <hi>Bonum est fidere
in Deo, quam fidere in homine</hi>: ita et gloriariari <note>(I Cor. IV, X)</note>.</p>
</div2>

<div2>
          <head>CAPUT VII.</head>
<p> <hi>Et occulta tenebrarum ipse illuminabit,</hi> utique per
Christum, qui Christum illuminationem repromisit <note>(Is. XLII, 6)</note>;
se quoque lucernam pronuntiavit,
<pb n="0485C"/> <hi>scrutantem corda et renes 
 <note>(Ps. VII, 10)</note>
            </hi>. Ab
illo erit et laus unicuique, a quo et contrarium laudis
ut a judice. Certe, inquis, vel hic mundum
Deum mundi interpretatur, dicendo: <hi>Spectaculum
facti sumus mundo, et angelis, et hominibus.</hi> Quia
si mundum homines mundi significasset, non etiam
homines postmodum nominasset. Imo ne ita argumentareris,
providentia Spiritus Sancti demonstravit
quidnam dixisset, <hi>Spectaculum facti sumus
mundo;</hi> dum angelis qui mundum ministrant, et
hominibus quibus ministrant. Verebatur nimirum
tantae constantiae vir, ne dicam Spiritus Sanctus,
praesertim ad filios scribens, quos in Evangelio generaverat,
libere Deum mundi nominare, adversus
quem, nisi exerte, non posset videri praedicare.
<pb n="0485D"/>
Non defendo secundum legem Creatoris displicuisse
<pb n="0486A"/>
illum, <hi>qui mulierem patris sui habuit,</hi> communis et
publicae religionis secutus sit disciplinam. Sed cum
eum <hi>damnat dedendum Satanae,</hi> damnatoris Dei praeco
est. Viderit et quomodo dixerit <hi>in interitum carnis,
ut spiritus salvus sit in die Domini,</hi> dum et de carnis
interitu, et de salute spiritus judicarit; et <hi>auferri
jubens malum de medio,</hi> Creatoris frequentissimam
sententiam commemoraverit. <hi>Expurgate vetus fermentum,
ut sitis nova conspersio sicut estis azymi.</hi> Ergo
azymi figurae erant nostrae apud Creatorem. Sic et <hi>pascha nostrum immolatus est Christus.</hi> 
 Quare pascha
Christus, si non pascha figura Christi, per similitudinem
sanguinis salutaris, et pecoris Christi? Quid
nobis et Christo imagines induit solemnium
Creatoris, si non erant nostrae? <hi>Avertens autem nos
<pb n="0486B"/>
a fornicatione,</hi> manifestat carnis resurrectionem. <hi>Corpus,</hi> 
 inquit, <hi>non fornicationi, sed Domino, et
Dominus corpori;</hi> ut templum Deo, et Deus templo.
Templum ergo Deo peribit, et Deus templo. Atquin
vides, <hi>Qui Dominum suscitavit, et nos suscitabit,</hi> in
corpore quoque suscitabit; quia corpus Domino, et
Dominus corpori. Et bene quod aggerat: <hi>Nescitis
corpora vestra membra esse Christi?</hi> Quid dicet haereticus?
Membra Christi non resurgent, quae nostra
jam non sunt? <hi>Empti enim sumus pretio magno.</hi> 
Plane nullo, si phantasma fuit Christus, nec
habuit ullam substantiam corporis, quam pro nostris
corporibus dependeret. Ergo Christus habuit
quo nos redimeret; et si aliquo magno redemit
haec corpora, in quae eadem committenda fornicatio
<pb n="0486C"/>
non erit, ut in membra jam Christi, non nostra:
utique sibi salva praestabit, quae magno comparavit.
Jam nunc quomodo honorabimus? quomodo
tollemus Deum in corpore perituro? Sequitur de
nuptiis congredi, quas Marcion constantior Apostolo
prohibet. Etenim Apostolus, etsi <hi>bonum continentiae
praefert,</hi> tamen <hi>conjugium et contrahi permittit, et
usui esse, et magis retineri quam disjungi suadet.</hi> 
Plane Christus vetat <note>(Matth. V et XIX)</note> divortium,
Moyses vero permittit. Marcio totum concubitum auferens
fidelibus (viderint enim catechumeni ejus)
repudium ante nuptae jubens, cujus sententiam
sequitur, Moysi an Christi? Atquin et Christi Apostolus,
cum praecipit <hi>mulierem a viro non discedere,
aut si discesserit, manere innuptam, aut reconciliari
<pb n="0486D"/>
viro;</hi> et repudium permisit, quod non in totum
<pb n="0487A"/>
prohibuit, et matrimonium confirmavit, quod
primo vetuit disjungi, et si forte disjunctum, voluit
reformari. Sed et continentiae quas ait caussas? <hi>Quia
tempus in collecto est.</hi> Putaveram, quia Deus alius in
Christo; et tamen a quo est collectio temporis, ab
eo erit et quod collectioni temporis congruit. Nemo
alieno tempori consulit. Pusillum Deum adfirmas
tuum, Marcion, quem in aliquo coangustat tempus
Creatoris. Certe praescribens, <hi>Tantum in Domino
esse nubendum;</hi> ne qui fidelis ethnicum matrimonium
contrahat, legem tuetur Creatoris, allophylorum nuptias
ubique prohibentis. <hi>Sed, etsi sunt, qui dicuntur
Dei, sive in coelis, sive in terris;</hi> apparet quomodo
dixerit, non quasi vere sint, qui dicantur
quando non sint: de idolis enim coepit, de idolothytis
<pb n="0487B"/>
disputaturus: <hi>Scimus quod idolum nihil sit.</hi> 
Creatorem autem et Marcion Deum non negat; ergo
non potest videri Apostolus Creatorem quoque inter
eos posuisse, qui dii dicantur, et tamen non sint;
quando etsi fuissent, <hi>nobis tamen unus esset Deus Pater
ex quo omnia</hi>. Ex quo omnia nobis, nisi cujus omnia?
Quaenam ista? Habes in praeteritis: <hi>Omnia vestra
sunt, sive Paulus, sive Apollo, sive Cephas, sive mundus,
sive vita, sive mors, sive praesentia, sive futura.</hi> 
Adeo omnium Deum Creatorem facit, a quo et mundus,
et vita, et mors; quae alterius Dei esse non
possunt. Ab eo igitur inter omnia et Christus. <hi>Ex
labore suo unumquemque docens vivere oportere</hi>,
satis exempla praemiserat militum, pastorum, rusticorum;
sed divina illi auctoritas deerat. Legem igitur
<pb n="0487C"/>
opponit Creatoris ingratis, quam destruebat: sui
enim Dei nullam talem habebat. <hi>Bovi,</hi> inquit, <hi>terenti
os non obligabis;</hi> et adjicit: <hi>Nunquid de bobus pertinet
ad Dominum?</hi> etiam et bobus propter homines
benignum? <hi>Propter nos enim scriptum est,</hi> inquit.
Ergo et legem allegoricam secundum nos
probavit, et de Evangelio viventibus patrocinantem;
ac propter hoc, non alterius esse Evangelizatores,
quam cujus lex, quae prospexit illis, cum dicit, <hi>Propter nos enim 
 scriptum est.</hi> Sed noluit uti legis
potestate, quia maluit gratis laborare. Hoc <hi>ad
gloriam suam</hi> retulit, quam <hi>negavit quemquam evacuaturum,</hi> 
non ad Legis destructionem, qua alium
probavit usurum. Ecce autem et <hi>in petram</hi> offendit
caecus Marcion, <hi>de qua bibebant in solitudine patres
<pb n="0487D"/>
nostri.</hi> Si enim petra illa Christus fuit, utique Creatoris,
cujus et populus. Cui rei figuram extranei
sacramenti interpretatur? An ut hoc ipsum doceret,
figurata fuisse vetera in Christum ex illis recensendum?
<pb n="0488A"/>
Nam et reliquum exitum populi decursurus,
praemittit: <hi>Haec autem exempla nobis sunt facta.</hi> Dic
mihi, a Creatore alterius quidem ignoti Dei hominibus
exempla sunt facta? an alius Deus ab alio mutuatur
exempla, et quidem aemulo? De illo me terret
sibi, a quo fidem meam transfert? Meliorem me illi
adversarius faciet? Jam si deliquero eadem quae et populus,
eademne passurus sum, annon? Atquin si non
eadem, vane mihi timenda proponit, quae non sum
passurus. Passurus autem a quo ero? Si a Creatore,
qualia infligere ipsius est? et quale erit, ut peccatorem
aemuli sui puniat magis, quam e contrario foveat
Deus zelotes? Si ab illo Deo, atquin punire non novit.
Ita, tota ista propositio Apostoli nulla ratione
consistit, si non ad disciplinam Creatoris est. Denique
<pb n="0488B"/>
et in clausula praefationi respondet. <hi>Haec autem
quemadmodum evenerunt illis, scripta sunt ad nos
commonendos, in quos fines aevorum decucurrerunt.</hi> O
Creatorem et praescium jam et admonitorem alienorum
Christianorum! Praetereo, si quando paria
eorum quae retractata sunt, quaedam et breviter expungo.
Magnum argumentum Dei alterius, permissio
omnium obsoniorum, adversus Legem; quasi non et
ipsi confiteamur Legis onera dimissa, sed ab eo qui
imposuit, qui novationem repromisit; ita et cibos qui
abstulit, reddidit, quod et a primordio praestitit.
Caeterum, si quis alius Deus fuisset destructor Dei
nostri, nihil magis suos prohibuisset, quam de copiis
adversarii vivere. <note>(II Cor., XI, XIV)</note>.</p>
</div2>

<div2>
          <head>CAPUT VIII.</head>
<p>
            <pb n="0488C"/> <hi>Caput viri Christus est.</hi> Quis Christus, qui non est
viri auctor? Caput enim ad auctoritatem posuit, auctoritas
autem non alterius erit, quam auctoris. Cujus
denique viri caput est? Certe de quo subjicit: <hi>Vir
enim non debet caput velare, cum sit Dei imago.</hi> Igitur
si Creatoris est imago (ille enim Christum Sermonem
suum intuens hominem futurum, <hi>Faciamus,</hi> inquit, <hi>hominem ad imaginem et similitudinem nostram</hi> 
), quomodo
possum alterum habere caput, non eum cujus
imago sum? Cum enim imago sum Creatoris, non
est in me locus capitis alterius. Sed et quare <hi>mulier
potestatem super caput habere debebit?</hi> Si <hi>quia ex viro,
et propter virum facta est</hi> secundum institutionem
Creatoris, sic quoque ejus disciplinam Apostolus curavit,
de cujus institutione caussas disciplinae interpretatur.
<pb n="0488D"/>
Adjicit etiam, <hi>Propter angelos.</hi> Quos? id
est, cujus? Si Creatoris apostatas, merito, ut illa facies
quae eos scandalizavit, notam quamdam referat
de habitu humilitatis, et obscuratione decoris. Si
<pb n="0489A"/>
vero propter angelos Dei alterius, quid veretur, si
nec ipsi Marcionitae foeminas appetunt? Saepe jam
ostendimus <hi>haereses</hi> apud Apostolum <hi>inter mala ut
malum poni, et eos probabiles intelligendos, qui haereses
ut malum fugiant.</hi> Proinde panis et calicis sacramento
jam <note>(Luc., XXII)</note> in Evangelio probavimus corporis et
sanguinis dominici veritatem, adversus phantasma
Marcionis. Sed et omnem <hi>judicii</hi> mentionem Creatori
competere, ut Deo judici, toto pene opere tractatum
est. Nunc <hi>de spiritalibus</hi> dico, haec quoque in Christum
a Creatore promissa, sub illa praescriptione justissima,
opinor, qua non alterius credenda sit exhibitio,
quam cujus probata fuerit repromissio. Pronuntiavit
Esaias <note>(Is., XI, 1)</note>: <hi>Prodibit virga de
radice Jesse</hi>, <hi>et flos de radice ascendet, requiescet
<pb n="0489B"/>
super eum spiritus Domini.</hi> Dehinc species ejus enumerat: <hi>Spiritus sapientiae et intelligentiae, spiritus consilii
et valentiae, et spiritus agnitionis et religionis;
spiritus eum replebit timoris Dei.</hi> 
 Christum enim in
floris figura ostendit oriturum ex virga profecta de
radice Jesse, id est virgine generis David filii Jesse,
in quo Christo consistere haberet tota substantia
spiritus; non quasi postea obventura illi, qui semper
spiritus Dei fuerit, ante carnem quoque; ne ex hoc
argumenteris prophetiam ad eum Christum pertinere,
qui ut homo tantum ex solo censu David, postea
consecuturus sit Dei sui spiritum. Sed quoniam
exinde quo floruisset in carne sumpta ex stirpe David,
requiescere in illo omnis haberet operatio gratiae spiritalis,
et concessare et finem facere quantum ad
<pb n="0489C"/>
Judaeos; sicut et res ipsa testatur, nihil exinde spirante
penes illos spiritu Creatoris, <hi>ablato a Judaea
sapiente et prudente architecto, et consiliario, et propheta <note>(Is., III, 2)</note>
            </hi>;
ut hoc sit, <hi>Lex et Prophetae usque
ad Joannem <note>(Luc., XVI, 16)</note>
            </hi>. Accipe nunc quomodo
et a Christo in coelum recepto <hi>charismata obventura
pronuntiarit. Ascendit in sublimitatem,</hi> id
est, in coelum; <hi>captivam duxit captivitatem,</hi> id est,
mortem, vel humanam servitutem; <hi>data dedit filiis
hominum,</hi> id est donativa, quae charismata dicimus.
Eleganter filiis hominum ait, non passim hominibus;
nos ostendens filios hominum, id est, vere
hominum, Apostolorum. <hi>In Evangelio</hi> enim, inquit, <hi>ego vos generavi.</hi> 
 Et <note>(Gal. IV, 19)</note>: <hi>Filii mei, quos
parturio rursus.</hi> Jam nunc et illa promissio Spiritus
<pb n="0489D"/>
absolute facta per Joelem <note>(Joel. II)</note>: <hi>In novissimis
diebus effundam de meo spiritu in omnem carnem,
et prophetabunt filii filiaeque eorum; et super servos et
ancillas meas de meo spiritu effundam.</hi> Et utique si in
<pb n="0490A"/>
novissimos dies gratiam spiritus Creator repromisit,
Christus autem spiritalium dispensator, in novissimis
diebus apparuit, dicente Apostolo <note>(Gal. IV, 4)</note>: <hi>At
ubi tempus expletum est, misit Deus Filium suum;</hi> et
rursus <note>(I Cor., VII, 29)</note>: <hi>Quia tempus jam in collecto
est;</hi> apparet et de temporum ultimorum praedicatione,
hanc gratiam Spiritus ad Christum praedicatoris
pertinere. Compara denique species Apostoli et
Esaiae <note>(Is. XI)</note>: <hi>Alii,</hi> inquit, <hi>datur per Spiritum sermo
sapientiae;</hi> statim et Esaias spiritum sapientiae posuit. <hi>Alii sermo scientiae;</hi> 
 hic erit sermo intelligentiae et
consilii. <hi>Alii fides in eodem spiritu;</hi> hic erit spiritus
religionis et timoris Dei. <hi>Alii donum curationum, alii
virtutum;</hi> hic erit valentiae spiritus. <hi>Alii prophetia,
alii distinctio spirituum, alii genera linguarum, alii interpretatio
<pb n="0490B"/>
linguarum;</hi> hic erit agnitionis spiritus.
Vides Apostolum et in distributione facienda unius
spiritus, et in spiritalitate interpretanda, Prophetae
conspirantem. Possum dicere, ipsum qui <hi>corporis
nostri per multa et diversa membra unitatem
charismatum variorum compagini adaequavit,</hi> eumdem
et corporis humani, et Spiritus Sancti Dominum ostendi,
qui meritum charismatum noluerit esse
in corpore spiritus, quae nec in corpore humano collocavit,
qui <hi>de dilectione</hi> quoque, <hi>omnibus charismatibus
praeponenda,</hi> Apostolum instruxerit principali
praecepto, quod probavit et Christus: <hi>Diliges Dominum
de totis praecordiis, et totis viribus, et tota
anima tua, et proximum tibi tanquam teipsum</hi>.
Quod, etsi in lege scriptum esset, commemorat <hi>in
<pb n="0490C"/>
aliis linguis, et in aliis labiis locuturum</hi> Creatorem,
cum hac commemoratione <hi>charisma linguarum</hi> confirmat,
nec hic potest videri alienum charisma Creatoris
praedicatione confirmasse. Aeque praescribens <hi>silentium mulieribus in Ecclesia,</hi> 
 ne quid discendi
duntaxat gratia loquantur, caeterum prophetandi
jus et illas habere jam ostendit, cum mulieri
etiam prophetanti velamen imponit, ex lege accipit
subjiciendae foeminae auctoritatem, quam ut semel
dixerim, nosse non debuit, nisi in destructionem. Sed
ut jam a spiritalibus recedamus, res ipsae probare
debebunt, quis nostrum temere Deo suo vindicet;
et an nostrae parti possit opponi, haec, etsi
Creator repromisit in suum Christum nondum revelatum,
ut Judaeis tantum destinatum, suas habitura
<pb n="0490D"/>
in suo tempore, in suo Christo, et in suo populo
operationes. Exhibeat itaque Marcion Dei sui
dona, aliquos prophetas, qui tamen non de humano
sensu, sed de Dei spiritu sint locuti, qui et futura
<pb n="0491A"/>
praenuntiarint, et cordis occulta traduxerint. Edat <hi>aliquem
psalmum, aliquam visionem, aliquam orationem,</hi> 
duntaxat spiritalem, <hi>in ecstasi,</hi> id est amentia, si <hi>qua
linguae interpretatio</hi> accessit. Probet mihi, etiam
mulierem apud se prophetasse, ex illis suis sanctioribus
foeminis, magnidicam. Si haec omnia
facilius a me proferuntur, et utique conspirantia
regulis et dispositionibus et disciplinis Creatoris,
sine dubio Dei mei erit et Christus, et Spiritus, et
Apostolus. Habet professionem meam, qui voluerit
eam exigere.</p>
</div2>

<div2>
          <head>CAPUT IX.</head>
<p>Interim Marcionites nihil hujusmodi <note>(I Cor. XV)</note> 
exhibebit, qui timet jam pronuntiare, cujus
 magis Christus nondum sit revelatus. Sicut
<pb n="0491B"/>
meus expectandus est, qui a primordio praedicatus
est, illius idcirco non est, quia non a primordio sit.
Melius non credimus in Christum futurum, quam
haereticus in nullum. <hi>Mortuorum resurrectionem</hi> 
quomodo <hi>quidam</hi> tunc <hi>negarint,</hi> prius dispiciendum
est. Utique eodem modo quo et nunc. Siquidem
semper resurrectio carnis negatur. Caeterum, animam
et sapientium plures divinam vindicantes, salvam
repromittunt; et vulgus ipsum ea praesumptione defunctos
colit, qua animas eorum manere confidit.
Caeterum, corpora aut ignibus statim, aut feris, aut
etiam diligentissime condita, temporibus tamen aboleri
manifestum est. Si ergo carnis resurrectionem
negantes Apostolus retundit, utique adversus illos
tuetur, quod illi negabant, carnis scilicet resurrectionem.
<pb n="0491C"/>
Habes compendio responsum. Caetera jam ex
abundanti. Nam et ipsum quod mortuorum resurrectio
dicitur, exigit defendi proprietates vocabulorum.
Mortuum itaque vocabulo non est, nisi
quod amisit animam, de cujus facultate vivebat.
Corpus est quod amittit animam, et amittendo fit
mortuum: ita <hi>mortui</hi> vocabulum corpori competit.
Porro, si resurrectio mortui est, mortuum autem non
aliud est quam corpus, corporis erit resurrectio. Sic
et <hi>resurrectionis</hi> vocabulum non aliam rem vindicat,
quam quae cecidit. Surgere enim potest dici et quod
<pb n="0492A"/>
omnino non cecidit, quod semper retro jacuit; resurgere
autem non est nisi ejus quod cecidit. Iterum
enim surgendo quia cecidit, resurgere dicitur. <hi>Re</hi> 
enim syllaba iterationi semper adhibetur. Cadere
ergo dicimus corpus in terram per mortem, sicut et
res ipsa testatur, ex Dei lege; corpori enim dictum
est <note>(Gen. III, 19)</note>: <hi>Terra es et in terram ibis.</hi> Ita quod
de terra est, ibit in terram. Hoc abit, quod in terram
ibit; hoc resurgit, quod cadit. <hi>Quia per hominem
mors, et per hominem resurrectio.</hi> Hic mihi et Christi
corpus ostenditur in nomine hominis, qui constat
ex corpore, ut saepe jam docuimus. Quod si sic <hi>in
Christo vivificamur omnes, sicut mortificamur in Adam:</hi> 
quando in Adam corpore mortificamur, sic
necesse est et in Christo corpore vivificemur. Caeterum,
<pb n="0492B"/>
similitudo non constat, si non in eadem substantia
mortificationis in Adam, vivificatio concurrat
in Christo. Sed interposuit adhuc aliquid de Christo,
et propter praesentem disceptationem non omittendum.
Tanto magis enim probabitur carnis resurrectio,
quanto Christum ejus Dei ostendero, apud
quem creditur carnis resurrectio. Cum dicit: <hi>Oportet
enim regnare eum, donec ponat inimicos ejus sub
pedes ejus;</hi> jam quidem et ex hoc ultorem Deum
edicit, atque exinde ipsum qui hoc Christo repromiserit <note>(Ps. CIX)</note>:
 <hi>Sede ad dexteram meam, donec
ponam inimicos tuos scabellum pedum tuorum; Virgam
virtutis tuae emittet Dominus ex Sion, et dominabitur 
 in medio inimicorum tuorum; tecum,</hi> et
caetera. Sed necesse est, ad meam sententiam
<pb n="0492C"/>
pertinere defendam eas Scripturas, quas et Judaei
nobis avocare conantur. Dicunt denique hunc Psalmum <note>(Ps. CIX)</note> 
 in Ezechiam cecinisse, quia is sederit
ad dexteram templi, et hostes ejus averterit Deus
et absumpserit <note>(IV Reg. XIX)</note>; propterea igitur, et <hi>ante luciferum ex utero generavi te,</hi> 
 in Ezechiam convenire,
 et in Ezechiae nativitatem. Nos
edimus Evangelia, de quorum fide aliquid utique
jam in tanto opere istos confirmasse debemus,
nocturna nativitate declarantia Dominum, ut hoc sit <hi>ante luciferum,</hi> 
 et ex stella Magis intellecta, et ex testimonio
<pb n="0493A"/>
angeli, qui nocte pastoribus annuntiavit natum
esse cum maxime Christum; et ex loco partus: <hi>in diversorium</hi> 
 enim ad noctem convenitur. Fortasse an
et mystice factum sit ut nocte Christus nasceretur,
lux veritatis futurus ignorantiae tenebris. Sed nec <hi>generavi te</hi> 
 edixisset Deus, nisi filio puero. Nam
etsi de toto populo ait <note>(Is. I)</note>: <hi>Filios generavi;</hi> sed non
adjecit: <hi>Ex utero.</hi> Cur autem adjecit <hi>Ex utero,</hi> tam
vane, quasi aliquis hominum ex utero natus dubitaretur,
nisi quia curiosius voluit intelligi in Christum: <hi>Ex utero generavi te,</hi> 
 id est, ex solo utero, sine viri
semine, carni deputans ex utero spiritus? Quod
et in ipso hic accedit: <hi>Tu es sacerdos in aevum.</hi> 
Nec sacerdos autem Ezechias, nec in aevum, etsi
fuisset. <hi>Secundum ordinem,</hi> inquit, <hi>Melchisedech.</hi> Quid
<pb n="0493B"/>
Ezechias, ad Melchisedech Altissimi sacerdotem, et
quidem non circumcisum, qui Abraham circumcisum
jam accepta decimarum oblatione benedixit? At in
Christum conveniet ordo Melchisedech, quoniam quidem
Christus proprius et legitimus Dei antistes,
praeputiati sacerdotii pontifex, tum in nationibus
constitutus, a quibus magis suspici habebat,
cognituram se quandoque circumcisionem, et Abrahae
gentem, cum ultimo venerit, acceptatione et benedictione
dignabitur. Est et alius Psalmus <note>(Ps. LXXI)</note> 
ita incipiens: <hi>Deus judicium tuum regi da,</hi> id est,
Christo regnaturo: <hi>Et justitiam tuam filio regis,</hi> id est,
populo Christi. Filii enim ejus sunt, qui in ipso renascuntur.
Sed et hic Psalmus Salomoni canere
dicetur; quae tamen soli competunt Christo, docere
<pb n="0493C"/>
non potuerunt etiam caetera non ad Salomonem, sed
ad Christum pertinere? <hi>Descendit,</hi> inquit, <hi>tanquam
imber super vellus, et velut stillae destillantes in terram.</hi> 
Placidum descensum ejus et insensibilem describens
<pb n="0494A"/>
de coelo in carnem. Salomon autem etsi descendit
alicunde, non tamen sicut imber, quia non de coelo.
Sed simpliciora quaeque proponam. <hi>Dominabitur,</hi> 
inquit, <hi>a mari ad mare, et a flumine usque ad terminos
terrae.</hi> Hoc soli datum est Christo. Caeterum, Salomon
uni et modicae Judaeae imperavit. <hi>Adorabunt illum
omnes reges;</hi> quem omnes, nisi Christum? <hi>Et servient
ei omnes nationes;</hi> cui omnes, nisi Christo? <hi>Sit nomen
ejus in aevum;</hi> cujus nomen in aeternum, nisi Christi? <hi>Ante solem manebit nomen ejus,</hi> 
 ante solem enim
Sermo Dei, id est Christus. <hi>Et benedicentur in illo
universae gentes;</hi> in Salomone nulla natio benedicitur,
in Christo vero omnis. Quid nunc si et Deum
eum Psalmus iste demonstrat? <hi>Et beatum eum
dicent;</hi> quoniam <hi>benedictus Dominus Deus Israelis,
<pb n="0494B"/>
qui facit mirabilia solus. Benedictum nomen gloriae ejus,
et replebitur universa terra gloria ejus.</hi> Contra, Salomon,
audeo dicere, etiam quam habuit in Deo gloriam
amisit, per mulierem in idololatriam usque pertractus.
Itaque cum in medio psalmo illud quoque positum
sit: <hi>Inimici ejus pulverem lingent,</hi> subjecti utique pedibus
ipsius, ad illud pertinebit, propter quod hunc
psalmum et intuli, et ad meam sententiam defendi, ut
confirmaverim et regni gloriam, et inimicorum subjectionem,
secundum dispositionem Creatoris, consecuturus,
non alium credendum, quam Creatoris.</p>
</div2>

<div2>
          <head>CAPUT X.</head>
<p>Revertamur nunc ad resurrectionem, cui et alias
quidem proprio volumine satisfecimus omnibus
haereticis resistentes; sed nec hic desumus propter
<pb n="0494C"/>
eos qui illud opusculum ignorant. <hi>Quid,</hi> ait, <hi>facient 
 qui pro mortuis baptizantur, si mortui non resurgunt <note>(I Cor., XV)</note>
            </hi>?
Viderit institutio ista. Kalendae
si forte Februariae respondebunt illi, pro mortuis
<pb n="0495A"/>
petere. Noli ergo Apostolum novum statim auctorem
aut confirmatorem ejus denotare, ut tanto magis
sisteret carnis resurrectionem, quanto illi qui
vane pro mortuis baptizarentur, fide resurrectionis
hoc facerent. Habemus illum alicubi <note>(Eph., IV, 5)</note> 
unius baptismi definitorem. Igitur et pro mortuis
tingui, pro corporibus est tingui; mortuum enim corpus
ostendimus. Quid facient qui pro corporibus
baptizantur, si corpora non resurgunt? Atque adeo
recte hunc gradum figimus, ut et Apostolus secundam
disceptationem aeque de corpore induxerit. <hi>Sed
dicent quidam: Quomodo mortui resurgent? quo autem
corpore venient?</hi> Defensa etenim resurrectione quae
negabatur, consequens erat de qualitate corporis retractare,
quae non videbatur. Sed de ista cum aliis
<pb n="0495B"/>
congredi convenit. Marcion enim in totum carnis
resurrectionem non admittens, et soli animae salutem
repromittens, non qualitatis, sed substantiae facit
quaestionem. Porro et ex his manifestissime obducitur,
quae Apostolus ad qualitatem corporis tractat
propter illos qui dicunt, <hi>Quomodo resurgent mortui?
quo autem corpore venient?</hi> (jam enim praedicavit
resurrecturum esse corpus) de corporis qualitate
tractari. Denique si proponit exempla <hi>grani tritici,
vel alicujus ejusmodi, vel quibus det corpus Deus prout
volet;</hi> si <hi>unicuique seminum, proprium</hi> ait <hi>esse corpus;
et aliam quidem carnem hominum, aliam vero pecudum
et volucrum; et corpora coelestia atque terrena;
et aliam gloriam solis, et lunae aliam, et stellarum
aliam:</hi> nonne carnalem et corporalem portendit
<pb n="0495C"/>
resurrectionem, quam per carnalia et corporalia
exempla commendat? nonne etiam ab eo Deo eam
spondet, a quo sunt et exempla? <hi>Sic et resurrectio,</hi> 
inquit. <hi>Quomodo?</hi> sicut et granum <hi>corpus seritur,
corpus resurgit.</hi> Seminationem denique vocavit dissolutionem
corporis in terram, quia <hi>seritur in corruptela,
resurgit in honestatem et virtutem.</hi> Cujus ille
ordo in dissolutione, ejus et hic in resurrectione corporis,
scilicet sicut et granum. Caeterum, si auferas
corpus resurrectioni, quod dedisti dissolutioni, ubi
consistet diversitas exitus? Proinde etsi <hi>seritur animale,
resurgit spiritale.</hi> Et si habet aliquod proprium
corpus anima vel spiritus, ut possit videri corpus
animale animam significare, et corpus spiritale spiritum;
non ideo animam dicit in resurrectione spiritum
<pb n="0495D"/>
futurum, sed corpus, quod cum anima nascendo,
et per animam vivendo, animale dici capit,
futurum spiritale, dum per spiritum surgit in aeternitatem.
Denique, si non anima, sed caro seminatur in
corruptela dum dissolvitur in terram, jam non anima
erit corpus animale, sed caro, quae fuit corpus animale.
Siquidem de animali efficitur spiritale, sicut et
<pb n="0496A"/>
infra dicit: <hi>Non primum quod spiritale.</hi> Ad hoc enim
et de ipso Christo praestruit: <hi>Factus primus homo
Adam in animam vivam; novissimus Adam in spiritum
vivificantem;</hi> licet stultissimus haereticus noluerit
ita esse. Dominum enim posuit novissimum, pro
novissimo Adam; veritus scilicet ne si et Dominum
novissimum haberet Adam, et ejusdem Christum
defenderemus in Adam novissimo, cujus et primum.
Sed falsum relucet. Cur enim primus Adam, nisi quia
et novissimus Adam? Non habent ordinem inter se
nisi paria quaeque, et ejusdem vel nominis, vel substantiae,
vel auctoris. Nam etsi potest in diversis quoque
esse aliud primum, aliud novissimum; sed unius
auctoris. Caeterum, si et auctor alius, et ipse quidem
potest novissimus dici. Quod tamen intulerit, primum
<pb n="0496B"/>
est; novissimum autem, si primo par sit. Par
autem primo non est, quia non ejusdem auctoris est.
Eodem modo et in homine hominis revincetur. <hi>Primus,</hi> 
inquit, <hi>homo de humo terrenus; secundus, dominus
de coelo.</hi> Quare secundus, si non homo, quod
et primus? aut numquid et primus dominus, si et
secundus? Sed sufficit, si Evangelio Filium hominis
adhibet Christum et hominem, et in nomine Adam,
eum negare non poterit. Sequentia quoque eum comprimunt.
Cum enim dicit Apostolus: <hi>Qualis qui de
terra,</hi> homo scilicet, <hi>tales et terreni,</hi> homines utique;
ergo et qualis qui de coelo, homo, tales et qui de coelo,
homines. Non enim poterat hominibus terrenis
non homines coelestes opposuisse, ut statum ac spem
studiosius distingueret in appellationis societate.
<pb n="0496C"/>
Statu enim ac spe dicit terrenos atque coelestes homines;
tamen ex pari, qui secundum exitum aut in
Adam aut in Christo deputantur. Et ideo jam ad
exhortationem spei coelestis: <hi>Sicut portavimus,</hi> inquit, <hi>imaginem terreni, portemus et imaginem coelestis;</hi> 
non ad substantiam ullam referens resurrectionis,
sed ad praesentis temporis disciplinam. <hi>Portemus</hi> 
enim, inquit, non portabimus; praeceptive, non promissive,
volens nos sicut ipse incessit, ita incedere,
et a terreni, id est, veteris hominis imagine abscedere,
quae est carnalis operatio. Denique, quid subjungit? <hi>Hoc enim dico, fratres, quia caro et sanguis
regnum Dei non possidebunt;</hi> 
 opera scilicet carnis et
sanguinis, quibus et ad Galatas <note>(Gal., V, 19-21)</note> 
scribens, abstulit Dei regnum, solitus et alias substantiam
<pb n="0496D"/>
pro operibus substantiae ponere; ut cum
dicit, <hi>Eos qui in carne sunt, Deo placere non posse;</hi> 
quando enim placere Deo poterimus, nisi dum in
carne hac sumus? Aliud tempus operationis nullum,
opinor, est. Sed si in carne quamquam constituti,
carnis opera fugiamus; tum non erimus in carne,
dum non in substantia carnis non sumus, sed in
<pb n="0497A"/>
culpa. Quod si in nomine carnis opera, non substantiam
carnis jubemur exponere; operibus ergo carnis,
non substantiae carnis, in nomine carnis denegatur
Dei regnum. Non enim id damnatur, in quo male
fit, sed id quod fit. Venenum dare, scelus est; calix
tamen in quo datur, reus non est. Ita et corpus carnalium
operum vas est, anima est autem quae in illo
venenum alicujus mali facti temperat. Quale autem,
ut si anima auctrix operum carnis merebitur
Dei regnum, per expiationem eorum quae in corpore
admisit, corpus ministrum solummodo, in damnatione
permaneat? Venefico absoluto, calix erit
puniendus? Et tamen non utique carni defendimus
Dei regnum, sed resurrectionem substantiae suae,
quasi januam regni per quam aditur. Caeterum, aliud
<pb n="0497B"/>
resurrectio, aliud regnum. Primo enim resurrectio,
dehinc regnum. Resurgere itaque dicimus carnem,
sed mutatam consequi regnum. <hi>Resurgent</hi> enim <hi>mortui
incorrupti;</hi> illi scilicet, qui fuerant corrupti, dilapsis
corporibus in interitum. <hi>Et nos mutabimur in
atomo, in oculi momentaneo motu. Oportet enim corruptivum
hoc</hi> (tenens utique carnem suam dicebat
Apostolus) <hi>induere incorruptelam, et mortale hoc immortalitatem;</hi> 
ut scilicet habilis substantia efficiatur
regno Dei. <hi>Erimus</hi> enim <hi>sicut angeli.</hi> Haec erit demutatio
carnis resuscitatae. Aut si nulla erit, quomodo
induet incorruptelam et immortalitatem? Aliud
igitur facta per demutationem, tunc consequetur Dei
regnum; jam non caro nec sanguis, sed quod illi
corpus Deus dederit. Et ideo recte Apostolus: <hi>Caro
<pb n="0497C"/>
et sanguis regnum Dei non consequentur;</hi> demutationi
illud adscribens, quae accedit resurrectioni. Si autem
tunc <hi>fiet verbum, quod scriptum est</hi> apud Creatorem: <hi>Ubi est, mors, victoria tua,</hi> 
 vel contentio tua? <hi>Ubi est, mors, aculeus tuus?</hi> 
 Verbum autem hoc Creatoris
est, per Prophetam; ejus erit et res, id est regnum,
cujus et verbum fiet in regno. Nec alii <hi>Deo
gratias</hi> dicit, <hi>quod nobis victoriam,</hi> utique de morte, <hi>referre
praestiterit,</hi> quam illi a quo verbum insultatorium
de morte et triumphatorium accepit <note>(II Cor., I,
III et IV)</note>.</p>
</div2>

<div2>
          <head>CAPUT XI.</head>
<p>Si <hi>Deus</hi> commune vocabulum factum est vitio erroris
humani, quatenus plures dei dicuntur atque creduntur
in saeculo, <hi>benedictus</hi> tamen <hi>Deus Domini nostri
<pb n="0497D"/>
Jesu Christi Pater</hi> non alius quam Creator intelligetur,
qui et universa benedixit, habes Genesim
<pb n="0498A"/> <note>(Gen., I)</note>;
et ab universis benedicitur, habes Danielem <note>(Dan., III)</note>.
Proinde si pater potest dici sterilis
Dei nullius magis nomine quam Creatoris; <hi>misericordiarum</hi> 
tamen <hi>pater</hi> idem erit, qui misericors, et miserator,
et misericordiae plurimus est dictus: habes
apud Jonam <note>(Jon., III, IV)</note> cum ipso misericordiae
exemplo, quam Ninivitis exorantibus praestitit, facilis
et Ezechiae <note>(IV Reg., XX)</note> fletibus flecti, et Achab
marito Jezabelis deprecanti sanguinem ignoscere Nabuthae <note>(III Reg., XXI)</note>,
et David agnoscenti delictum
statim indulgere <note>(II Reg., XII)</note>; malens scilicet poenitentiam
peccatoris, quam mortem, utique ex misericordiae
affectu <note>(Os., VI)</note>. Si quid tale Marcionis
Deus edidit vel edixit, agnoscam patrem misericordiarum.
Si vero ex eo tempore hunc titulum ei adscribit,
<pb n="0498B"/>
quo revelatus, quasi exinde sit pater misericordiarum,
quo liberare instituit genus humanum; atquin
et nos ex eo tempore negamus illum, ex quo dicitur
revelatus: non potest igitur aliquid ei adscribere,
quem tunc ostendit, cum aliud ei adscribit. Si
enim prius constaret eum esse, tunc et adscribi ei potest.
Accidens enim est quod adscribitur: accidentia
autem antecedit ipsius rei ostensio cui accidunt; maxime
cum jam alterius est, quod adscribitur ei, qui
prius non sit ostensus, tanto magis negabitur esse,
quanto per quod affirmatur esse, ejus est, qui jam
ostensus est. Sic et Testamentum Novum non alterius
erit, quam qui illud repromisit; etsi <hi>non litera,</hi> 
at ejus <hi>spiritus,</hi> hoc erit novitas. Denique, qui
literam <hi>tabulis lapideis</hi> inciderat, idem et de spiritu
<pb n="0498C"/>
edixerat <note>(Joel. III, 28)</note>: <hi>Effundam de meo spiritu in
omnem carnem,</hi> Et si <hi>litera occidit, spiritus vero vivificat,</hi> 
ejus utrumque est qui ait <note>(Deut. XXXII, 39)</note>: <hi>Ego occidam, et vivificabo; percutiam, et sanabo.</hi> 
 Olim duplicem
vim Creatoris vindicavimus, et judicis et
boni; litera occidentis per Legem, et spiritu vivificantis
per Evangelium. Non possunt duos deos facere,
quae etsi diversa, apud unum recenseri praevenerunt.
Commemorat <hi>et de velamine Moysi, quo faciem tegebat
incontemplabilem filiis Israel.</hi> Si ideo ut claritatem majorem
defenderet Novi Testamenti, <hi>quod manet in
gloria,</hi> quam veteris, <hi>quod evacuari habebat;</hi> hoc et
meae convenit fidei, praeponenti Evangelium legi. Et
vide ne magis meae. Illic enim erit superponi quid,
ubi fuerit et illud cui superponitur. At cum dicit:
<pb n="0498D"/> <hi>Sed obtusi sunt sensus mundi;</hi> 
 non utique Creatoris,
sed populi qui in mundo est, De Israele enim dicit:
<pb n="0499A"/> <hi>Ad hodiernum usque velamen id ipsum in corde
eorum.</hi> 
 Figuram ostendit fuisse velamen faciei in Moyse,
velaminis cordis in populo, quia nec nunc apud
illos perspiciatur Moyses corde, sicut nec facie tunc.
Quid est ergo adhuc velatum in Moyse quod pertineat
ad Paulum, si Christus Creatoris a Moyse praedicatus
nondum venit? Quomodo jam operta et velata
adhuc denotantur corda Judaeorum, nondum exhibitis
praedicationibus Moysi, id est de Christo, in quo
eum intelligere deberent? Quid ad apostolum Christi
alterius, si Dei sui sacramenta Judaei non intelligebant,
nisi quia velamen cordis illorum ad caecitatem,
qua non perspexerant Christum, Moysi pertinebat?
Denique, quod sequitur: <hi>Cum vero converterit ad
Deum, auferetur velamen;</hi> hoc Judaeo proprie dicit,
<pb n="0499B"/>
apud quem et est velamen Moysi: qui cum transierit
in fidem Christi, intelligit Moysen de Christo praedicasse.
Caeterum, quomodo auferetur velamentum
Creatoris in Christo Dei alterius, cujus sacramenta
velasse non potuit Creator, ignoti videlicet ignota?
Dicit ergo, <hi>nos jam aperta facie,</hi> utique cordis, quod
velatum est in Judaeis, <hi>contemplantes Christum, eadem
imagine transfigurari a gloria</hi> (qua scilicet et Moyses
transfigurabatur a gloria Domini) <hi>in gloriam:</hi> ita corporalem
Moysi inluminationem de congressu Domini,
et corporale velamen de infirmitate populi proponens
et spiritalem claritatem in Christo superinducens, <hi>tanquam
a Domino,</hi> inquit, <hi>spirituum</hi>, totum ordinem
Moysi, figuram ignorati apud Judaeos, agniti vero
apud nos Christi fuisse testatur. Scimus quosdam
<pb n="0499C"/>
sensus ambiguitatem pati posse, de sono pronuntiationis,
aut de modo distinctionis, cum duplicitas
earum intercedit. Hanc Marcion captavit sic legendo, <hi>In quibus 
 Deus aevi hujus;</hi> ut Creatorem ostendens
Deum hujus aevi, alium suggerat Deum alterius aevi.
Nos contra, sic distinguendum dicimus: <hi>In quibus
Deus;</hi> dehinc: <hi>aevi hujus excaecavit mentes infidelium;
in quibus,</hi> Judaeis infidelibus, in quibus opertum est
aliquibus Evangelium adhuc sub velamine Moysi. Illis
enim Deus <note>(Is. XXIX, 13)</note>, <hi>labiis diligentibus eum,
corde autem longe absistentibus ab eo,</hi> minatus fuerat <note>(Is. VI, 10)</note>:
 <hi>Aure audietis, et non audietis; oculis videbitis,
ut non videbitis;</hi> et <note>(Is. VII. 9)</note>: <hi>nisi credideritis,
nec intelligetis;</hi> et <note>(Is. XXIX, 14)</note>: <hi>auferam sapientiam sapientium,
et prudentiam prudentium irritam faciam.</hi> Haec
<pb n="0499D"/>
autem non utique de Evangelio Dei ignoti abscondendo
minabatur. Ita, non hujus aevi <hi>Deus,</hi> sed <hi>infidelium
<pb n="0500A"/>
hujus aevi excaecat cor,</hi> quod Christum ejus non
ultro recognoverint de Scripturis, intelligendum. Et
positum in ambiguitate distinctionis hactenus tractasse,
ne adversario prodesset, contentus victoriae,
nae ultro possum et in totum contentionem hanc
praeterisse simpliciori responso. Prae manu erit scilicet
 hujus aevi dominum diabolum interpretari,
qui dixerit, propheta referente <note>(Is. XIV, 14)</note>: <hi>Ero
similis Altissimi, ponam in nubibus thronum meum;</hi> 
sicut et tota hujus aevi superstitio illi mancipata est,
qui excaecet infidelium corda, et in primis, apostatae
Marcionis. Denique, non vidit occurrentem sibi clausulam
sensus: <hi>Quoniam Deus, qui dixit ex tenebris lucem
lucescere, reluxit in cordibus nostris ad illuminationem
agnitionis suae, in persona Christi.</hi> Quis dixit:
<pb n="0500B"/> <hi>Fiat lux?</hi> 
 Et de illuminatione mundi, quis Christo ait <note>(Is. XLII, 6)</note>:
 <hi>Posui te in lumen nationum,</hi> sedentium
scilicet in tenebris, et in umbra mortis? Cui
respondet Spiritus in psalmo, ex providentia futuri <note>(Ps. IV, 7)</note>:
 <hi>Significatum est,</hi> inquit, <hi>super nos lumen
personae tuae, Domine.</hi> Persona autem Dei, Christus
Dominus. Unde et apostoli supra: <hi>Qui est imago,</hi> inquit, <hi>Dei.</hi> 
 Igitur si Christus persona Creatoris dicentis, <hi>Fiat lux;</hi> 
 et Christus, et Apostoli, et Evangelium,
et velamen et Moyses, et tota series secundum
testimonium clausulae Creatoris est Dei hujus
aevi, certe non ejus qui nunquam dixit: <hi>Fiat lux.</hi> 
Praetereo hic et de alia Epistola, quam nos ad Ephesios
praescriptam habemus, haeretici vero ad Laodicenos.
Ait enim <note>(Eph. II, 12)</note> meminisse nationes,
<pb n="0500C"/>
quod illo in tempore <hi>cum essent sine Christo, alieni ab
Israele, sine conversatione, et testamentis, et spe promissionis,
etiam sine Deo essent,</hi> in mundo utique,
etsi de Creatore. Ergo si nationes sine Deo dixit esse,
Deus autem illis diabolus est, non Creator, apparet
dominum aevi hujus cum intelligendum, quem nationes
pro Deo receperunt, non Creatorem quem ignorant.
Quale est autem ut non ejusdem habeatur <hi>thesaurus
in fictilibus vasis nostris,</hi> cujus et vasa sunt?
Nam si gloria Dei est in fictilibus vasis tantum thesauri
haberi; vasa autem fictilia Creatoris sunt; ergo
et gloria Creatoris est, cujus vasa eminentiam virtutis
Dei sapiunt, et virtus ipsa. Quia propterea in vasa
fictilia commissa sunt, ut eminentia ejus probaretur.
Caeterum, jam non erit alterius Dei gloria, ideoque
<pb n="0500D"/>
nec virtus, sed magis dedecus et infirmitas, cujus
eminentiam fictilia et quidem aliena ceperunt. Quod
<pb n="0501A"/>
si haec sunt <hi>fictilia vasa in quibus tanta nos pati dicit,
in quibus etiam mortificationem circumferimus Domini</hi>;
satis ingratus Deus et injustus, si non et hanc
substantiam resuscitaturus est, in qua pro fide
ejus tanta tolerantur, in qua et mors Christi circumfertur,
in qua et eminentia virtutis consecratur. Sed
enim proponit: <hi>Ut et vita Christi manifestetur in corpore
nostro,</hi> scilicet sicut et mors ejus circumfertur in corpore.
De qua ergo Christi vita dicit? Qua nunc vivimus
in illo? Et quomodo in sequentibus non ad visibilia,
nec ad temporalia, sed ad invisibilia et ad
aeterna, id est, non ad praesentia, sed ad futura exhortatur?
Quod si de futura vita dicit Christi, in corpore
eam dicens apparituram, manifeste carnis resurrectionem
praedicavit, exteriorem quidem hominem
<pb n="0501B"/>
nostrum corrumpi dicens, et non quasi aeterno interitu
post mortem, verum laboribus et incommodis,
de quibus praemisit, adjiciens: <hi>Et non deficiemus.</hi> 
Nam et <hi>interiorem hominem nostrum renovari de die in
diem</hi> dicens, hic utrumque demonstrat, et corporis
corruptionem ex vexatione tentationum, et animi renovationem
ex contemplatione promissionum.</p>
</div2>

<div2>
          <head>CAPUT XII.</head>
<p> <hi>Terreni domicilii nostri <note>(II Cor. V, VI, VII, XI,
XII et XIII)</note>
            </hi>: Non sic ait <hi>habere nos domum aeternam,
non manu factam in coelis</hi>, quia quae manu facta
sit Creatoris, intereat, in totum dissoluta post mortem.
Haec enim ad mortis metum, et ad ipsius dissolutionis
contristationem consolandam retractans etiam
per sequentia manifestius, cum subjicit: <hi>Ingemere
<pb n="0501C"/>
nos de isto tabernaculo corporis terreni, quod de coelo
est superindui cupientes; siquidem et despoliati non
inveniemur nudi;</hi> id est, recipiemus quod despoliati
sumus, id est corpus. Et rursus: <hi>Etenim qui
sumus in isto tabernaculo corporis, ingemimus quod
gravemur, nolentes exui, sed superindui.</hi> Hic enim
expressit, quod in prima Epistola strinxit, <hi>Et
mortui resurgent incorrupti,</hi> qui jam obierunt; <hi>et nos
mutabimur,</hi> qui in carne fuerimus deprehensi a Deo.
Et illi enim resurgent incorrupti, recepto scilicet corpore,
et quidem integro, ut et hoc sint incorrupti:
et hi propter temporis ultimum jam momentum, et
propter merita vexationum Antichristi, compendium
mortis; sed mutati consequentur, superinduti
magis quod de coelo est, quam exuti corpus. Ita si
<pb n="0501D"/>
hi super corpus induent coeleste illud, utique et
mortui recipient corpus, super quod et ipsi induant
incorruptelam de coelo: quia et de illis ait: <hi>Necesse
est corruptivum istud induere incorruptelam, et mortale
<pb n="0502A"/>
istud immortalitatem.</hi> Illi induunt, cum receperint
corpus; isti superinduunt, quia non amiserint
corpus. Et ideo non temere dixit: <hi>Nolentes exui corpore,
sed superindui;</hi> id est, nolentes mortem experiri,
sed vita praeveniri; <hi>uti devoretur mortale hoc
a vita,</hi> dum eripietur morti per superindumentum
demutationis. Ideo quia ostendit hoc melius esse,
ne contristemur mortis si forte praeventu, et arrhabonem
nos spiritus dicit a Deo habere, quasi pignoratos
in eamdem spem superindumenti, et <hi>abesse a
Domino, quamdiu in carne sumus, ac propterea debere
boni ducere abesse potius a corpore, et esse cum
Domino,</hi> ut et mortem libenter excipiamus. Atque
adeo, <hi>omnes</hi> ait <hi>nos oportere manifestari ante tribunal
Christi, ut recipiat unusquisque quae per corpus admisit,
<pb n="0502B"/>
sive bonum, sive malum.</hi> Si enim tunc retributio
meritorum, quomodo jam aliqui cum Deo poterunt
deputari? Et tribunal autem nominando, et dispunctionem
boni ac mali operis, utriusque sententiae
judicem ostendit, et corporum omnium repraesentationem
confirmavit. Non enim poterit, quod
corpore admissum est, non corpore vindicari.
Iniquus enim Deus, si non per id punitur quis aut juvatur,
per quod operatus est. <hi>Si qua ergo conditio
nova in Christo, caetera transierunt, ecce nova facta
sunt omnia,</hi> impleta est Esaiae prophetia <note>(Is. XLIII,
19)</note>. Si etiam jubet ut <hi>mundemus nos ab inquinamento
carnis et sanguinis,</hi> non substantium capere regnum
Dei, si et <hi>virginem sanctam destinat Ecclesiam assignare
Christo,</hi> utique <hi>ut sponsam sponso;</hi> non potest imago
<pb n="0502C"/>
conjungi inimico veritatis rei ipsius. Si et pseudapostolos
dicit <hi>operarios dolosos, transfiguratores sui,</hi> per
hypocrisin scilicet, conversationis, non praedicationis
adulteratae reos taxat; adeo de disciplina, non de
divinitate dissidebatur. Si <hi>transfiguratur Satanas in
angelum lucis,</hi> non potest hoc dirigi in Creatorem.
Deus enim, non angelus, Creator; in Deum lucis,
non in angelum transfigurare se dictus esset, si non
eum Satanam significaret, quem et nos et Marcion
angelum novimus. De paradiso suus stylus est ad
omnem quam patitur quaestionem. Hic illud forte mirabor,
si proprium potuit habere paradisum Deus,
nullius terrenae dispositionis, nisi si etiam paradiso
Creatoris precario usus est, sicut et mundo. Et tamen
hominem tollere ad coelum Creatoris, exemplum est
<pb n="0502D"/>
in Helia <note>(IV Reg. II)</note>. Magis vero mirabor Dominum
optimum, percutiendi et saeviendi alienum, nec proprium
saltem, sed Creatoris <hi>angelum Satanae colaphizando
Apostolo suo applicuisse, et ter ab eo obsecratum
<pb n="0503A"/>
non concessisse.</hi> Emendat igitur et deus Marcionis secundum
Creatorem, elatos aemulantem, ut deponentem
scilicet de solio dynastas. Aut numquid ipse est
qui et in corpus Job dedit Satanae potestatem, <hi>ut virtus
in infirmitate comprobaretur?</hi> Quid et formam Legis
adhuc tenet Galatarum castigator, <hi>in tribus testibus
praefiniens staturum omne verbum?</hi> Quid et <hi>non parsurum
se peccatoribus</hi> comminatur, lenissimi Dei praedicator?
Imo et <hi>ipsam durius agendi in praesentia potestatem
a Domino datam sibi</hi> adfirmat. Nega nunc,
haeretice, timeri Deum tuum, cujus Apostolus timebatur.</p>
</div2>

<div2>
          <head>CAPUT XIII.</head>
<p>Quando opusculum profligatur, breviter jam retractanda
sunt quae rursus occurrunt; quaedam vero tramittenda
<pb n="0503B"/>
quae saepius occurrerunt. Piget de Lege adhuc
congredi, qui toties probaverim concessionem
 ejus nullum argumentum praestare diversi Dei, in
Christo praedicatam scilicet, et repromissam in Christum
apud Creatorem, quatenus et ipse Apostolus
legem plurimum videtur excludere <hi>(Rom, I, II, III, V,
VI, VII)</hi>. Sed et judicem Deum ab Apostolo circumferri
saepe jam ostendimus, et in judice ultorem, et creatorem
in ultore. Itaque et hic cum dicit: <hi>Non enim
me pudet Evangelii; virtus enim Dei est in salutem
omni credenti, Judaeo et Graeco, quia justitia Dei in eo
revelatur, ex fide in fidem;</hi> sine dubio et Evangelium
et salutem justo Deo deputat, non bono, ut ita
dixerim, secundum haeretici distinctionem, transferenti
ex fide Legis in fidem Evangelii; suae utique
<pb n="0503C"/>
Legis, et sui Evangelii. Quoniam et <hi>iram</hi> dicit <hi>revelari de coelo super impietatem et injustitiam hominum,
qui veritatem in injustitia detinent</hi>.
Cujus
Dei ira? utique Creatoris. Ergo et veritas ejus erit
cujus et ira, quae revelari habet in ultionem veritatis.
Etiam adjiciens: <hi>Scimus autem judicium Dei secundum
veritatem esse;</hi> et iram ipsam probavit, ex
qua venit judicium pro veritate, et veritatem rursus
ejusdem Dei confirmavit, cujus iram probavit probando
judicium. Aliud est, si veritatem Dei alterius
in justitia detentam Creator iratus ulciscitur. Quantas
autem foveas in ista vel maxime Epistola Marcion
fecerit, auferendo quae voluit, de nostri Instrumenti
integritate patebit. Mihi sufficit quae proinde eradenda
non vidit, quasi negligentias et caecitates ejus accipere.
<pb n="0503D"/>
Si enim <hi>judicabit Deus occulta hominum, tam eorum
qui in lege deliquerunt, quam eorum qui sine lege, quia
et hi legem ignorant, et natura faciunt quae sunt legis;</hi> 
<pb n="0504A"/>
utique is Deus judicabit, cujus sunt et lex, et ipsa natura quae <hi>legis est instar ignorantibus legem.</hi> Judicabit
autem quomodo? <hi>Secundum Evangelium,</hi> inquit, <hi>per
Christum.</hi> Ergo et Evangelium et Christus illius sunt,
cujus et lex et natura, quae per Evangelium et Christum
vindicabuntur, adeo illo judicio Dei quod et supra,
secundum veritatem. Ergo qua defendenda reveletur
de coelo ira, nonnisi a Deo irae; ita et hic sensus
pristino cohaerens, in quo judicium Creatoris
edicitur, non potest in alium Deum referri, qui nec judicat,
nec irascitur; sed in illum, cujus dum
haec sunt, judicium dico et iram, etiam illa ipsius
sint necesse est, per quem haec habent transigi,
Evangelium et Christus, et ideo vehitur in transgressores
Legis, <hi>docentes non furari, et furantes,</hi> ut homo
<pb n="0504B"/>
Dei legis, non ut Creatorem ipsum his modis tangens,
qui et furari vetans, fraudem mandaverit in Aegyptios
auri et argenti, quemadmodum et caetera in illum
retorquent. Scilicet Apostolus verebatur convicium
Deo palam facere, a quo non verebatur divertisse?
Adeo autem Judaeos incesserat, ut ingesserit
propheticam increpationem. <hi>Propter vos nomen Dei
blasphematur.</hi> Quam ergo perversum, ut ipse blasphemaret
eum, cujus blasphemandi caussa malos exprobrat!
Praefert <hi>et circumcisionem cordis praeputiationi:</hi> 
apud Deum Legis, est facta circumcisio cordis,
non carnis; spiritu, non litera. Quod si haec est circumcisio
Hieremiae <note>(Jerem. IV, 4)</note>: <hi>Et circumcidemini
praeputia cordis,</hi> sicut et Moysis <note>(Deut. X, 16)</note>: <hi>Circumcidemini duricordiam vestram;</hi> 
 ejus erit spiritus
<pb n="0504C"/>
circumcidens cor, cujus et litera metens carnem
ejus; et <hi>Judaeos qui in occulto, cujus et Judaeus
in aperto;</hi> quia nec Judaeum nominare vellet Apostolus,
non Judaeorum Dei servum. <hi>Tunc lex, nunc justitia
Dei per fidem Christi.</hi> Quae est ista distinctio?
Servivit Deus tuus dispositioni Creatoris, dans ei
tempus et Legi ejus: an ejus tunc, cujus et nunc?
ejus lex, cujus et fides. Christi distinctio dispositionum
est, non deorum. Monet <hi>justificatos ex fide
Christi, non ex lege, pacem ad Deum habere.</hi> Ad quem?
Cujus nusquam fuimus hostes, an cujus legi et naturae
rebellavimus? Nam si in eum competit pax
cum quo fuit bellum, ei et justificabimur, et ejus
erit Christus, ex cujus fide justificabimur, ad cujus
pacem competit redigi hostes ejus aliquando. <hi>Lex autem,</hi> 
<pb n="0504D"/>
inquit, <hi>subintroivit, ut abundaret delictum.</hi> Quare? <hi>Ut superabundaret,</hi> 
 inquit, <hi>gratia.</hi> Cujus Dei gratia, si
non cujus et lex? nisi si Creator ideo legem
<pb n="0505A"/>
intercalavit, ut negotium procuraret gratiae Dei
alterius, et quidem aemuli, ne dixerim ignoti;
ut <hi>quemadmodum apud ipsum regnaverat peccatum in
mortem, ita et gratia regnaret in justitia in vitam per
Jesum Christum,</hi> adversarium ipsius. Propter hoc,
omnia concluserat lex Creatoris sub delictum, et totum
mundum deduxerat in reatum, et omne os obstruxerat,
ne qui gloriaretur per illam; ut gratia
servaretur in gloriam Christi, non Creatoris, sed
Marcionis. Possum et hic de substantia Christi praestruere,
ex prospectu quaestionis subsecuturae. <hi>Mortuos
enim nos</hi> inquit <hi>Legi</hi>. Ergo corpus Christi;
et potest corpus contendi, non statim caro.
Sed et quaecumque substantia sit, cum ejus nominat
corpus, quem subjicit ex mortuis resurrexisse,
<pb n="0505B"/>
non potest aliud corpus intelligi, quam carnis, in
quam lex mortis est dicta. Ecce autem et testimonium
perhibet legi, et caussa delicti eam excusat. <hi>Quid ergo dicemus? Quia lex peccatum? Absit.</hi> 
 Erubesce,
Marcion. <hi>Absit.</hi> Abominatur Apostolus criminationem
legis. <hi>Sed ego delictum non scio, nisi per legem.</hi> 
O summum ex hoc praeconium legis, per quam
liquuit delictum latere! <hi>Non</hi> ergo <hi>lex
seduxit, sed peccatum per praecepti occasionem.</hi> Quid
Deo imputas Legis, quod Legi ejus Apostolus imputare
non audet? Atquin et accumulat: <hi>Lex sancta, et
praeceptum ejus justum et bonum.</hi> Si taliter veneratur
legem Creatoris, quomodo ipsum destruat nescio.
Quis discernit duos deos, justum alium, bonum
alium; cum is utrumque debeat credi: cujus praeceptum
<pb n="0505C"/>
et bonum et justum est? Si autem et <hi>spiritalem</hi> 
confirmat <hi>legem,</hi> utique et propheticam, utique
et figuratam. Debeo enim et hinc constituere Christum
in lege figurate praedicatum, quo nec a Judaeis
omnibus potuerit agnosci.</p>
</div2>

<div2>
          <head>CAPUT XIV.</head>
<p> <note>(Rom. VIII, X, XI, XII, XIII, XIV)</note> Hunc si <hi>Pater
misit in similitudinem carnis peccati,</hi> non ideo phantasma
dicetur caro quae in illo videbatur. Peccatum
enim carni supra adscripsit, et illam fecit legem peccati
habitantem in membris suis, et adversantem legi
sensus. Ob hoc igitur missum Filium in similitudinem
carnis peccati, <hi>ut peccati carnem</hi> simili substantia <hi>redimeret,</hi> 
 id est carnea, quae peccatrici carni similis
<pb n="0506A"/>
esset, cum peccatrix ipsa non esset, nam et haec
erit Dei virtus, in substantia pari perficere salutem.
Non enim magnum, si spiritus Dei carnem remediaret;
sed si caro consimilis peccatrici, dum caro est,
sed non peccati. Ita similitudo ad titulum peccati
pertinebit, non ad substantiae mendacium. Nam nec
addidisset <hi>peccati,</hi> si substantiae similitudinem vellet
intelligi, ut negaret veritatem. Tantum enim <hi>carnis</hi> 
posuisset, non et <hi>peccati.</hi> Cum vero tunc sic struxerit,
 <hi>carnis peccati,</hi> et substantiam confirmavit,
id est carnem, et similitudinem ad vitium substantiae
retulit, id est ad peccatum. Puta nunc similitudinis
nem substantiae dictam, non ideo negabitur substantiae
veritas. Cur ergo similis vera? Quia vera
quidem, sed non ex semine; de statu similis, sed
<pb n="0506B"/>
vera de censu, non vero dissimilis. Caeterum,
similitudo in contrariis nulla est. Spiritus non
diceretur carnis similitudo, quia nec caro similitudinem
spiritus caperet; sed phantasma diceretur, si
id quod non erat, videbatur. Similitudo autem dicitur,
cum est quod videtur. Est enim, dum alterius
par est. Phantasma autem, qua hoc
tantum est, non est similitudo. Et hic autem ipse
edisserens, quomodo <hi>nolit esse nos in carne, cum
simus in carne;</hi> ut scilicet non simus in operibus
carnis, ostendit hac ratione scripsisse <note>(I Cor.,
XV, 50)</note>; <hi>Caro et sanguis regnum Dei consequi non
possunt;</hi> non substantiam damnans, sed opera ejus:
quae, quia possunt non admitti a nobis in carne adhuc
positis, non ad reatum substantiae, sed ad conversationis
<pb n="0506C"/>
pertinebunt. Item, <hi>si corpus quidem mortuum
propter delictum</hi> (adeo non animae, sed corporis
mors est), <hi>spiritus autem vita propter justitiam;</hi> ei
utique obveniet vita propter justitiam, cui mors obvenit
propter delictum, id est corpori. Non enim alicui
restituitur quid, nisi quid aliud amisit; et ita erit
resurrectio mortuorum, dum est corporum. Nam
et subjungit: <hi>Qui suscitavit Christum a mortuis,
vivificabit et mortalia corpora vestra.</hi> Adeo et carnis
resurrectionem confirmavit, absque qua nec corpus
aliud dici capit, nec mortale aliud intelligi, et Christi
substantiam corporalem probavit. Siquidem proinde
vivificabuntur et mortalia corpora nostra, quemadmodum
et ille resuscitatus est, non alias proinde,
<pb n="0507A"/>
nisi quia in corpore. Salio et hic amplissimum
abruptum intercisae Scripturae; sed apprehendo <hi>testimonium perhibentem</hi> 
 Apostolum <hi>Israeli quod zelum
Dei habeant,</hi> sui utique, <hi>non tamen per scientiam.
Deum enim,</hi> inquit, <hi>ignorantes, et suam justitiam sistere
quaerentes, non subjecerunt se justitiae Dei. Finis
enim legis Christus in justitiam omni credenti.</hi> 
Hic erit argumentatio haeretici, quasi Deum superiorem
ignoraverint Judaei, qui adversus eum justitiam
suam, id est, legis suae constituerint, non recipientes
Christum finem legis. Cur ergo et zelo eorum erga
Deum proprium testimonium perhibet, si non et inscientiam
erga eumdem Deum eis exprobrat? quod
zelo quidem Dei agerentur, sed non per scientiam;
ignorantes scilicet eum, dum dispositiones ejus in
<pb n="0507B"/>
Christo ignorant consummationem legi statuturo,
atque ita suam justitiam tuentur adversus illum. Atque
adeo ipse Creator et ignorantiam erga se eorum
contestatur <note>(Is. I, 3)</note>: <hi>Israel me non agnovit, et populus
meus me non intellexit</hi> ); et quod justitiam suam
magis sisterent, docentes doctrinas praecepta hominum <note>(Is. XXIX, 13)</note>,
nec non et <note>(Ps. II, 2)</note> congregati
essent adversus Dominum, et adversus Christum
ipsius, ex inscientia scilicet. Nihil igitur potest
in alium Deum exponi, quod competit in Creatorem,
quia et alias immerito Apostolus Judaeos de ignorantia
sugillasset erga Deum ignotum. Quid enim deliquerant,
si justitiam Dei sui adversus eum sistebant,
quem ignorabant? Atquin exclamat: <hi>O profundum
divitiarum et sapientiae Dei, et investigabiles
<pb n="0507C"/>
viae ejus!</hi> Unde illa eruptio? Ex recordatione
scilicet Scripturarum, quas retro revolverat, ex contemplatione
sacramentorum, quae supra disseruerat
in fidem Christi, ex lege venientem. Haec si Marcion
de industria non erasit, quid apostolus ejus exclamat,
nullas intuens divitias Dei tam pauperis et egeni
quam qui nihil condidit, nihil praedicavit, nihil denique
habuit, ut qui in aliena descendit? Sed enim et
opes et divitiae Creatoris olim absconditae, nunc reseratae
repromiserat <note>(Is. XLV, 3)</note>: <hi>Et dabo illis thesauros
occultos, invisibiles aperiam eis.</hi> Inde ergo exclamatum
est: <hi>O profundum divitiarum et sapientiae Dei!</hi> cujus
jam thesauri patebant. Id Esaiae, et sequentia
de ejusdem prophetae instrumento <note>(Is. XL, 13)</note>: <hi>Quis enim cognovit sensum Domini, aut quis consiliarius
<pb n="0507D"/>
ejus fuit? Quis porrexit ei, et retribuetur illi?</hi> 
Qui tanta de Scripturis ademisti, quid ista servasti,
quasi non et haec Creatoris? Plane novi Dei praecepta
<pb n="0508A"/>
videamus. <hi>Odio,</hi> inquit, <hi>habentes malum, et bono
adhaerentes.</hi> Aliud est enim apud Creatorem. <hi>Auferte
malum de vobis,</hi> et <hi>
              <note>(Ps. XXXIII, 14)</note> declina a malo,
et fac bonum. Amore fraternitatis invicem affectuosi.</hi> 
Non enim id ipsum est: <hi>Diliges proximum tanquam te?
Spe gaudentes;</hi> utique Dei: <hi>Bonum est enim <note>(Ps.
CXVII)</note> sperare Dominum</hi>, <hi>quam sperare in magistratus.
Pressuram sustinentes: Exaudiet</hi> enim <hi>
              <note>(Ps.
XIX, 1)</note> te Dominus in die pressurae.</hi> Habes Psalmum. <hi>Benedicite, et nolite maledicere;</hi> 
 quis hoc docebit,
quam qui omnia benedictionibus condidit? <hi>Non altum
sapientes, sed humilibus assentantes</hi>, <hi>ne sitis
apud vos sapientes; vae</hi> enim audiunt per Esaiam <note>(Is.
V, 21)</note>. <hi>Malum pro malo nemini retribueritis;</hi> et <note>(Levit. XIX, 18)</note>:
 <hi>Malitiae fratris vestri ne memineritis</hi> 
<pb n="0508B"/>.
 <hi>Nec vosmetipsos ulciscentes: Mihi enim <note>(Deut. XXXII, 35)</note> 
 vindictam, et ego vindicabo, dicit
Dominus. Pacem cum omnibus hominibus habetote;</hi> 
ergo et legalis talio non retributionem injuriae
permittebat, sed inceptionem metu retributionis conprimebat.
Merito itaque totam Creatoris disciplinam
principali praecepto ejus conclusit: <hi>Diliges proximum
tanquam te.</hi> Hoc Legis supplementum si ex ipsa Lege
est, quis sit Deus Legis jam ignoro (metuo ne deus
Marcionis); si vero Evangelium Christi hoc praecepto
adimpletur, Christi autem non est Creatoris,
quo jam contendimus? Dixerit Christus, an non: <hi>Ego non veni legem dissolvere, sed implere 
 <note>(Matth. V,
17)</note>
            </hi>? Frustra de ista sententia neganda Ponticus
laboravit. Si Evangelium Legem non adimplevit,
<pb n="0508C"/>
ecce Lex Evangelium adimplevit. Bene autem quod
et in clausula <hi>tribunal Christi</hi> comminatur, utique judicis
et ultoris, utique Creatoris; illum certe constituens
promerendum, quem intentat timendum,
etiamsi alium praedicaret.</p>
</div2>

<div2>
          <head>CAPUT XV.</head>
<p>Brevioribus quoque Epistolis non pigebit intendere:
est sapor et in paucis. <hi>Occiderant Judaei prophetas
suos.</hi> Possum dicere: Quid ad apostolum Dei alterius,
et quidem optimi, qui nec suorum delicta damnare
dicatur, quique et ipse prophetas eosdem destruendo
quodammodo perimat? Quid enim mali admisit
apud illum Israel, si occidit quos et ille reprobavit?
si prior inimicam in eos sententiam statuit? Deliquit
autem apud Deum ipsorum. Is exprobravit iniquitatem,
<pb n="0508D"/>
ad quem pertinet laesus; certe quivis alius,
quam adversarius laesi. Sed nec onerasset illos, imputando
etiam Domini necem, <hi>qui et Dominum interfecerunt,</hi> 
<pb n="0509A"/>
dicendo, <hi>et prophetas suos;</hi> licet <hi>suos</hi> adjectio
sit haeretici. Quid enim tam acerbum, si alterius
Dei praedicatorem Christum interemerunt, qui
sui Dei prophetas contrucidaverunt? Status autem
exaggerationis, quod et Dominum et famulos ejus peremissent.
Denique, si alterius Dei Christum, alterius
prophetas peremerunt, aequavit impietates, non
exaggeravit. Aequanda autem non fuit; ergo exaggerari
non potuit, nisi in eumdem Dominum commissa,
ex utroque titulo. Ergo ejusdem Dei Christus
et prophetae. Quam autem <hi>sanctitatem nostram voluntatem
Dei</hi> dicat, ex contrariis quae prohibet, agnosceres. <hi>Abstinere</hi> 
 inquit, <hi>a stupro,</hi> non a matrimonio. <hi>Scire unumquemque suum vas in honore tractare.</hi> 
Quomodo? Dum non in libidine, qua gentes; libido
<pb n="0509B"/>
autem nec apud gentes matrimonio adscribitur, sed
extraordinariis, et non naturalibus et portentosis.
Sanctitas luxuriae est turpitudini quoque et immunditiae
 contraria, quae non matrimonium excludat,
sed libidinem; quae vas nostrum in honore matrimonii
tractet. Hunc autem locum, salva alterius,
id est plenioris sanctitatis praelatione, tractaverim, continentiam
et virginitatem nuptiis anteponens, sed
non prohibitis; destructores enim Dei nuptiarum,
non sectatores castitatis retundo. Ait <hi>eos qui remaneant
in adventum Christi, cum eis qui mortui in
Christo primi resurgent, quod in nubibus auferentur in
aerem obviam Domino.</hi> Agnosco his jam tunc prospectis
mirari substantias coelestes ipsam Hierusalem
quae sursum est <note>(Gal. IV, 26)</note>, et per Isaiam <hi>(Is.
<pb n="0509C"/>
LX, 8)</hi> pronuntiare; <hi>Quinam huc velut nubes volant,
tamquam columbae cum pullis ad me?</hi> Hunc ascensum
si Christus nobis praeparavit, erit ille Christus de
quo Osee <note>(Am. IX, 6)</note>: <hi>Qui ascensum suum
aedificat in coelos,</hi> utique sibi et suis. Exinde, a quo
sperabo nunc, nisi a quo haec audivi? Quem <hi>spiritum</hi> 
prohibet <hi>exstingui?</hi> et quas <hi>prophetias</hi> vetat <hi>nihili haberi?</hi> 
 utique non Creatoris spiritum, nec Creatoris
prophetias secundum Marcionem; quae enim destruxit,
ipse jam exstinxit, et nihil fecit, nec potest
prohibere quae nihili fecit. Ergo incumbit Marcioni
exhibere hodie apud Ecclesiam suam exinde spiritum
dei sui qui non sit exstinguendus, et prophetias quae
non sint nihili habendae. Et si exhibuit quod putat,
sciat nos quodcumque illud ad formam spiritalis
<pb n="0509D"/>
et propheticae gratiae atque virtutis provocaturos,
<pb n="0510A"/>
ut et futura praenuntiet, et occulta cordis revelet, et
sacramenta edisserat. Cum nihil tale protulerit ac
probarit, nos proferemus et spiritum et prophetias
Creatoris, secundum ipsum praedicantes. Atque ita
constabit Apostolus de quibus dixerit, de eis
scilicet quae futura erant in Ecclesia ejus dei, qui
dum est, spiritus quoque ejus operatur, et
promissio celebratur. Age nunc, qui salutem carnis
abnuitis, et si quando corpus in hujusmodi praenominatur,
aliud nescio quid interpretamini illud,
quam substantiam carnis; quomodo Apostolus omnes
in novis substantiis, certis nominibus distinxit, et
omnes in uno voto constituit salutis, <hi>optans ut spiritus
noster et corpus et anima sine querela in adventum
Domini et salutificatoris nostri Christi conserventur?</hi> 
<pb n="0510B"/>
Nam et animam posuit et corpus, tam duas res
quam diversas: licet enim et animae corpus sit aliquod
suae qualitatis, sicut et spiritus; cum tamen et
corpus et anima distincte nominantur, habet anima
 suum vocabulum proprium, non egens communi
vocabulo corporis; id relinquitur carni, quae
non nominata proprio, communi utatur necesse est.
Etenim aliam substantiam in homine non video post
spiritum et animam, cui vocabulum corporis accommodetur,
praeter carnem. Hanc totiens in corporis
nomine intelligens, quotiens non nominatur; multo
magis hic, cum quae dicitur corpus, suo nomine appellatur.</p>
</div2>

<div2>
          <head>CAPUT XVI.</head>
<p> <note>(In Ep. II ad Thess.)</note> Cogimur quaedam identidem
<pb n="0510C"/>
iterare, ut cohaerentia eis confirmemus. Dominum et hic
retributorem utriusque meriti, dicimus circumferri
ab Apostolo, aut Creatorem, aut (quod nolit Marcion)
parem Creatoris, <hi>apud quem justum sit afflictatoribus
nostris rependi afflictationem, et nobis qui afflictemur
requietem, in revelatione Domini Jesu venientis
a coelo cum angelis virtutis suae, et in flamma ignis.</hi> Sed <hi>flammam et ignem</hi> 
 delendo haereticus exstinxit,
ne scilicet nostratem Deum faceret. Lucet tamen
vanitas liturae. Cum enim <hi>ad ultionem venturum</hi> scribat
Apostolus <hi>Dominum exigendam de eis qui Deum
ignorent, et qui non obaudiant Evangelio, quos</hi> ait <hi>poenam 
 luituros, exitialem, aeternam a facie Domini,
et a gloria valentiae ejus;</hi> sequitur ut flammam
ignis inducat, scilicet veniens ad puniendum; ita et
<pb n="0510D"/>
in hoc, nolente Marcione, crematoris Dei Christus
<pb n="0511A"/>
est, et in illo Creatoris est, quod etiam de ignorantibus
Dominum ulciscitur, id est de ethnicis. Seorsum
enim posuit <hi>Evangelio non obaudientes,</hi> sive
christianos peccatores, sive Judaeos. Porro de ethnicis
exigere poenas, qui Evangelium forte non norint,
non est Dei ejus qui naturaliter sit ignotus, nec usquam
nisi in Evangelio sit revelatus, non omnibus
scibilis. Creatori autem etiam naturali agnitio debetur
ex operibus intelligendo, et exinde in pleniorem notitiam
requirendo. Illius est ergo etiam ignorantes
Deum plectere, quem non liceat ignorari. Ipsum
quod ait: <hi>A facie Domini et a gloria valentiae ejus,</hi> 
verbis usus Esaiae <note>(Is. II, 19)</note>: ex ipsa caussa eumdem
sapit Dominum consurgentem, <hi>ut comminuat terram.</hi> 
Quis autem est <hi>homo delicti, filius perditionis,
<pb n="0511B"/>
quem revelari prius oportet ante Domini adventum, extollens
se super omne quod Deus dicitur, et omnem
religionem; confessurus in templo Dei et Deum
se jactaturus?</hi> Secundum nos quidem Antichristus,
ut docent veteres et novae prophetiae; ut Joannes
apostolus, qui jam antichristos dicit <note>(I Joan. IV, 1, 2)</note> 
processisse in mundum, praecursores Antichristi spiritus,
negantes Christum in carne venisse, et solventes
Jesum, scilicet in Deo Creatore. Secundum vero
Marcionem, nescio, ne Christus sit Creatoris:
nondum enim venit apud illum. Quisquis est
autem ex duobus, quaero, cur <hi>veniat in omni virtute
et signis et ostentis mendacii? Propterea,</hi> inquit, <hi>quod
dilectionem veritatis non susceperint, ut salvi essent; et
propter hoc erit eis instinctum fallaciae, ut judicentur
<pb n="0511C"/>
omnes qui non crediderunt veritati, sed consenserunt
iniquitati.</hi> Igitur si Antichristus est secundum
Creatorem, Deus erit Creator, qui eum
mittit ad impingendos eos in errorem, qui non crediderunt
veritati ut salvi fierent, ejusdem erit veritas
et salus, qui ex submissu erroris ulciscitur, id est
Creatoris, cui et competit zelus ipse errore decipere
quos veritate non cepit. Si vero non est antichristus
secundum nos, ergo Christus est Creatoris secundum
Marcionem. Et quale erit ut ad ulciscendam veritatem
suam, Christum Creatori submittat? Sed
et si de Antichristo consentit, proinde dixerim,
<pb n="0512A"/>
quale est, ut illi <hi>Satanas</hi> angelus Creatoris sit necessarius,
et <hi>occidatur ab eo,</hi> habens fallaciae operatione
fungi Creatori? In summa, si indubitatum est ejus
esse et angelum, et veritatem, et salutem, cujus et
ira, et aemulatio, et fallaciae immissio adversus contemptores
et desultores, etiam adversus ignorantes
(ut jam et Marcion de gradu cedat, Deum quoque zeloten
concedens), quis dignius irascetur? Puto, qui
a primordio rerum naturam operibus, beneficiis,
plagis, praedicationibus, testibus ad agnitionem
sui praestruxit, nec tamen agnitus est; an
qui semel unico Evangelii instrumento, et ipso
incerto, nec palam alium Deum praedicante, productus
est? Ita cui competit vindicta, et competet materia
vindictae: Evangelium dico, et veritas, et salus.
<pb n="0512B"/>
Jubere autem <hi>operari eum qui velit manducare,</hi> ejus
disciplina est qui bovi trituranti os liberum jussit.</p>
</div2>

<div2>
          <head>CAPUT XVII.</head>
<p>Ecclesiae quidem veritate Epistolam istam <hi>ad Ephesios</hi> 
habemus emissam <note>(In Ep. ad Eph. I et II)</note>, non <hi>ad Laodicenos</hi>;
sed Marcion ei titulum aliquando
interpolare gestiit, quasi et in isto diligentissimus
explorator. Nihil autem de titulis interest, cum ad
omnes Apostolus scripserit, dum ad quosdam; certe
tamen eum Deum praedicans in Christo, cui competunt
quae praedicantur. Cui ergo competent <hi>secundum
boni existimationem, quam proposuerit in sacramento
voluntatis suae, in dispensationem adimpletionis temporum</hi> 
(ut ita dixerim, sicut verbum illud in graeco sonat) <hi>recapitulare</hi> 
 (id est, ad initium redigere, vel ab
<pb n="0512C"/>
initio recensere) <hi>omnia in Christum, quae in coelis, et
quae in terris;</hi> nisi cujus erunt omnia ab initio, etiam
ipsum initium, a quo et tempora et temporum adimpletiones,
dispensatio, ob quam omnia ad initium
recensentur in Christo? Alterius autem Dei, quod
initium, id est unde, cujus opus nullum? quae tempora
sine initio? quae adimpletio sine temporibus?
quae dispensatio sine adimpletione? denique, quid
in terris egit jam olim, ut longa aliqua temporum
adimplendorum dispensatio reputetur, ad recensenda
omnia in Christo, etiam quae in coelis? Nec in coelis
autem res ab altero actas existimabimus quaecumque
<pb n="0513A"/>
sunt, quam ab eo, a quo et in terris acta omnibus
constat. Quod si non capit alterius omnia ista
deputari ab initio quam Creatoris, quis credet ab alio
ea recenseri in Christum alium et non a suo auctore,
et in suum Christum? Si Creatoris sunt, diversa sint
necesse est a diversa Deo. Si diversa, utique contraria.
Quomodo ergo contraria recenseantur in eum a
quo denique destruuntur? Nam et sequentia quem renuntiant
Christum, cum dicit, <hi>Ut simus in laudem
gloriae nos qui praesperavimus in Christum?</hi> Qui
enim praesperasse potuerunt, id est, ante sperasse in
Deum, quam venisset; nisi Judaei, quibus Christus
praenuntiabatur ab initio? qui ergo praenuntiabatur,
ille et praesperabatur. Atque adeo hoc ad se, id est,
ad Judaeos refert, ut distinctionem faciat, conversus
<pb n="0513B"/>
ad nationes: <hi>In quo et vos cum audissetis sermonem
veritatis, Evangelium, in quo credidistis, et signati estis
Spiritu promissionis ejus sancto.</hi> Cujus promissionis?
Factae per Joelem <hi>(Joel II)</hi>: <hi>In novissimis
diebus effundam de meo spiritu in omnem carnem;</hi> id
est, et in nationes. Ita et Spiritus et Evangelium in
eo erit Christo, qui praesperabatur, dum praedicabatur.
Sed et <hi>Pater gloriae</hi> ille est, cujus Christus rex gloriae
canitur in Psalmo ascendens <note>(Ps. XXIII, 10)</note>: <hi>Quis est iste rex gloriae? Dominus virtutum ipse est rex
gloriae.</hi> 
 Ab illo <hi>spiritus sapientiae</hi> optatur, apud quem
haec quoque spiritalium species enumerantur inter
septem spiritus per Esaiam <note>(Is. XI)</note>. Ille <hi>dabit illuminatos
cordis oculos,</hi> qui etiam exteriores oculos luce
ditavit, cui displicet caecitas populi <note>(Is. XLII, 19)</note>:
<pb n="0513C"/> <hi>Et quis caecus, nisi pueri mei?</hi> 
 Et: <hi>Excaecati sunt famuli
Dei.</hi> Apud illum sunt et <hi>divitiae haereditatis in
sanctis,</hi> qui eam haereditatem ex vocatione nationum
repromisit <note>(Ps. II, 8)</note>: <hi>Postula de me, et dabo tibi gentes
haereditatem tuam.</hi> Ille <hi>inoperatus est in Christum
valentiam suam, suscitando eum a mortuis, et collocando
eum ad dexteram suam, et subjiciendo omnia,</hi> qui et
dixit <note>(Ps. CIX)</note>: <hi>Sede ad dexteram meam, donec ponam
inimicos tuos scabellum pedum tuorum.</hi> Quia et
alibi spiritus ad Patrem de Filio <note>(Ps. VIII, 7)</note>: <hi>Omnia
subjecisti sub pedibus ejus.</hi> Si ex his alius deus et
alius christus infertur quae recognoscuntur in Creatore,
quaeramus jam Creatorem. Plane puto invenimus,
cum dicit: <hi>Illos delictis mortuos, in quibus ingressi
erant, secundum aevum mundi hujus, secundum
<pb n="0513D"/>
principem potestatis aeris hujus</hi>, <hi>qui operatur in
filiis incredulitatis.</hi> Sed mundum non potest et hic
pro Deo mundi Marcion interpretari. Non enim simile
est creatum creatori, factum factori, mundus
Deo. Sed nec princeps potestatis aeris dicetur, qui est
princeps potestatis saeculorum. Numquam enim praeses
<pb n="0514A"/>
superiorum de inferioribus notatur, licet et inferiora
ipsi deputentur. Sed nec incredulitatis operator
videri potest, quam ipse potius a Judaeis et a
nationibus patitur. Sufficit igitur, si haec non cadunt
in Creatorem. Si autem et est in quem magis competant,
utique magis hoc Apostolus sciit. Quis
iste? Sine dubio ille, qui ipsi Creatori filios incredulitatis
obstruit, aere isto potitus, sicut dicere eum propheta
 refert <note>(Is. XIV, 14)</note>: <hi>Ponam in nubibus thronum
meum, ero similis Altissimo.</hi> Hic erit diabolus, quem
et alibi, (si tamen ita et Apostolum legi volunt) <hi>Deum
aevi hujus</hi> agnoscemus. Ita enim totum saeculum mendacio
divinitatis implevit. Qui plane si non fuisset,
tunc haec in Creatorem spectasse potuissent. Sed et
in judaismo conversatus Apostolus, non quia
<pb n="0514B"/>
interposuit de delictis, <hi>in quibus et nos omnes conversati
sumus,</hi> ideo delictorum dominum et principem
aeris hujus Creatorem praestat intelligi; sed quia in
judaismo unus fuerat de filiis incredulitatis, diabolum
habens operatorem, cum persequeretur Ecclesiam et
Christum Creatoris. Propter quod et <hi>iracundiae filii fuimus,</hi> 
inquit, <hi>sed natura.</hi> Ne, quia filios appellavit Judaeos
Creator, argumentetur haereticus dominum
irae Creatorem. Cum enim dicit: <hi>Fuimus natura
filii iracundiae;</hi> Creatoris autem non natura sunt filii
Judaei, sed adlectione patrum; <hi>irae filios</hi> ad naturam
retulit, non ad Creatorem. Ad summam subjungens: <hi>Sicut et caeteri;</hi> 
 qui utique filii Dei non sunt. Apparet
communi naturae omnium hominum et delicta et concupiscentias
carnis, et incredulitatem, et iracundiam
reputare, diabolo tamen captante naturam,
<pb n="0514C"/>
quam et ipse jam infecit delicti semine inlato: <hi>Ipsius</hi> 
inquit, <hi>sumus factura conditi in Christo.</hi> Aliud est
enim facere, aliud condere. Sed utrumque uni
dedit. Homo autem factura Creatoris est. Idem ergo
condidit in Christo, qui et fecit. Quantum enim ad
substantiam, fecit; quantum ad gratiam, condidit.
Inspice et cohaerentia: <hi>Memores vos aliquando nationes
in carne fuisse, appellabamini praeputium
ab ea quae dicitur circumcisio in carne manu facta, quod
essetis illo in tempore sine Christo, alienati a conversatione
Israelis, et peregrini testamentorum et promissionis
eorum, spem non habentes, et sine Deo in mundo.</hi> 
Sine quo autem Deo fuerunt nationes, et sine quo
Christo? Utique eo, cujus erat conversatio Israelis,
et testamenta, et promissio. <hi>At nunc,</hi> inquit, <hi>in Christo,
<pb n="0514D"/>
vos qui eratis longe, facti estis prope in sanguine
ejus.</hi> A quibus erant retro longe? A quibus supra
dixit: a Christo Creatoris, a conversatione Israelis,
a testamentis, a spe promissionis, a Deo ipso. Si haec
ita sunt, ergo his prope fiunt nunc nationes in Christo,
<pb n="0515A"/>
a quibus tunc longe fuerant. Si autem conversationi
Israelis, quae est in religione Dei Creatoris, et
testamentis, et promissioni, et ipsi Deo eorum, proximi
sumus facti in Christo, ridiculum satis, si nos alterius
Dei Christus de longinquo admovit Creatori.
Meminerat Apostolus ita praedicatum de nationum vocatione
ex longinquo vocandarum <note>(Is. XLVI, 12)</note>: <hi>Qui longe erant a me, appropinquaverunt justitiae meae.</hi> 
Tam enim justitia, quam et pax Creatoris in Christo
annuntiabatur, ut saepe jam ostendimus. Itaque <hi>ipse
est,</hi> inquit, <hi>pax nostra, qui fecit duo unum,</hi> judaicum
scilicet populum, et gentilem, quod prope, et quod
longe, <hi>soluto medio pariete inimicitiae, in carne sua.</hi> 
Sed Marcion abstulit <hi>sua,</hi> ut inimicitiae daret carnem,
quasi carnali vitio, non Christo aemulae. Sicubi
<pb n="0515B"/>
alibi dixi, et hic, non Marrucine, sed Pontice, cujus
supra sanguinem confessus es, hic negas carnem.
Si <hi>legem praeceptorum sententiis vacuam fecit,</hi> adimplendo
certe legem (vacat enim jam <hi>Non adulterabis,</hi> cum
dicitur: <hi>Nec videbis ad concupiscendum:</hi> vacat <hi>Non
occides,</hi> cum dicitur: <hi>Nec maledices</hi> ); adversarium legis
de adjutore non potes facere. <hi>Ut duos conderet in
semetipso;</hi> qui fecerat, idem condens, secundum
quod et supra: <hi>Ipsius enim factura sumus, conditi in
Christo. In unum novum hominem faciens pacem.</hi> Si
vere novum, vere et hominem, non phantasma. Novum
autem et nove natum ex virgine, Dei spiritu: <hi>ut
reconciliet ambos Deo;</hi> et Deo, quem utrumque genus offenderat,
et Judaicum et Gentile; <hi>In uno corpore,</hi> 
inquit, <hi>cum interfecisset inimicitiam in eo per crucem.</hi> Ita
et hic caro corpus in Christo, quod crucem pati
<pb n="0515C"/>
potuit. Hoc itaque <hi>adnuntiante pacem iis qui prope, et
iis qui longe, accessum consecuti simul ad Patrem,
jam non sumus peregrini, nec advenae, sed concives
sanctorum, sed domestici Dei;</hi> utique ejus, a quo supra
ostendimus alienos fuisse nos, et longe constitutos. <hi>Superaedificati super fundamentum apostolorum.</hi> 
Abstulit haereticus, <hi>et prophetarum,</hi> oblitus Dominum
posuisse in Ecclesia sicut apostolos, ita et prophetas.
Timuit scilicet ne et super veterum prophetarum
fundamenta, aedificatio nostra constaret in
Christo; cum ipse Apostolus ubique nos de prophetis
exstruere non cesset. Unde enim accepit <hi>summum
lapidem angularem</hi> dicere Christum, nisi de Psalmi
significatione <note>(Ps. CXVII)</note>: <hi>Lapis quem reprobaverunt
aedificantes, iste factus est in summo anguli?</hi> De
<pb n="0515D"/>
manibus haeretici praecidentis non miror, si syllabas
subtrahit, cum paginas totas plerumque subducat.</p>
</div2>

<div2>
          <head>CAPUT XVIII.</head>

<pb n="0516A"/>
<p> <hi>
              <note>(In Ep. ad Eph. III-VI)</note> Datam</hi> inquit <hi>sibi Apostolus
gratiam novissimo omnium, illuminandi omnes; quae dispensatio
sacramenti occulti ab aevis in Deo, qui omnia
condidit.</hi> Rapuit haereticus in praepositionem, et ita legi
fecit: <hi>Occulti ab aevis Deo, qui omnia condidit.</hi> Sed emicat
falsum. Infert enim Apostolus: <hi>Ut nota fiat principatibus
et potestatibus, in supercoelestibus, per Ecclesiam,
multifaria sapientia Dei.</hi> Cujus dicit principatibus et
potestatibus? Si Creatoris, quale est ut principatibus
et potestatibus ejus ostendi voluerit Deus ille sapientiam
suam, ipsi autem non? quando nec potestates
sine suo principe potuissent quid cognoscere. Aut si
ideo Deum non nominavit hic, quasi in illis et princeps
<pb n="0516B"/>
ipse reputetur, ergo et occultatum sacramentum
principatibus et potestatibus ejus qui omnia condidit,
pronuntiasset: proinde in illis deputans ipsum. Quod
si illis dicit occultatum, illi debebat dixisse
manifestum; ergo non Deo erat occultatum, sed in
Deo omnium conditore; occultum autem principatibus
et potestatibus ejus <note>(Is., XL, 13)</note>: <hi>Quis enim
cognovit sensum Domini, aut quis consiliarius ei
fuit?</hi> Hic captus haereticus fortasse mutavit, ut
dicat Deum suum suis potestatibus et principatibus
notam facere voluisse dispensationem sui sacramenti,
quam ignorasset Deus conditor omnium. Et quo
competebat praetendere ignorantiam creatoris extranei,
et longa separatione discreti, cum domestici
quoque superioris Dei nescissent? Tamen et Creatori
notum erat futurum. Annon utique notum, quod sub
<pb n="0516C"/>
coelo in terra ejus habebat revelari? Ergo ex
hoc confirmatur quod supra struximus. Si enim
Creator cogniturus erat quandoque occultum illud
Dei superioris sacramentum, et ita Scriptura habebat: <hi>Occulti Deo, qui omnia condidit;</hi> 
 sic inferre debuerat: <hi>Ut nota fiat illis multifaria sapientia Dei,</hi> 
 tunc et potestatibus
et principatibus cujuscumque Dei, cum
quibus sciturus esset Creator. Adeo subtractum constat,
quod et sic veritati suae salvum est. Volo nunc
et ego tibi de allegoriis Apostoli controversiam nectere.
Quas novus in prophetis habuisset formas? <hi>Captivam,</hi> 
 inquit, <hi>duxit captivitatem.</hi> Quibus armis?
quibus praeliis? de cujus gentis vastatione? de cujus
civitatis eversione? quas foeminas, quos pueros,
quosve regulos catenis victor inseruit? Nam et cum
<pb n="0516D"/>
apud David <note>(Ps. XLIV, 4)</note> Christus canitur <hi>succinctus
gladio super femur,</hi> aut apud Esaiam <hi>
              <note>(Is., VIII)</note> spolia accipiens Samariae et virtutem Damasci,</hi> 
 vere
<pb n="0517A"/>
eum et visibilem excondis praeliatorem; agnosce
igitur jam et armaturam et militiam ejus spiritalem,
si jam didicisti esse captivitatem spiritalem, ut et
hanc illius agnoscas: vel quia et captivitatis hujus
mentionem de Prophetis Apostolus sumpsit, a quibus
et mandata. <hi>Deponentes mendacium, loquimini
veritatem ad proximum suum quisque.</hi> Et <hi>irascimini,
et nolite delinquere,</hi> ipsis verbis quibus Psalmus <note>(Ps., IV, 5)</note> 
 exponeret sensus ejus. <hi>Sol non occidat
super iracundiam vestram. Nolite communicare
operibus tenebrarum. Cum justo</hi> enim <hi>justus eris,
et cum perverso perverteris <note>(Ps. XVII, 27)</note>
            </hi>. Et, <note>(I
Cor. V, 13)</note>, <hi>Auferte malum de medio vestrum.</hi> Et <note>(II Cor. VI, 17)</note>,
 <hi>Exite de medio eorum, et immundum
ne attigeritis. Separamini, qui fertis vasa
<pb n="0517B"/>
Domini <note>(Is., LII, 11)</note>
            </hi>. Sic et, <hi>inebriari vino</hi> dedecori
 inde est, ubi sanctorum inebriatores
increpantur: <hi>Et potum dabatis sanctis meis vinum <note>(Amos II, 12)</note>
            </hi>,
 <hi>quod prohibitus erat potare et Aaron sacerdos,
et filii ejus, cum adirent ad sancta <note>(Deut. XXII)</note>
            </hi>.
Et <hi>Psalmis et hymnis Deo canere</hi> docere illius est, qui
cum tympanis potius et psalteriis vinum bibentes incusari
a Deo <note>(Is., XI, 12)</note> norat. Ita, cujus invenio
praecepta et semina praeceptorum vel augmenta, ejus
apostolum agnosco. Caeterum, <hi>mulieres viris subjectas
esse debere,</hi> unde confirmat? <hi>Quia vir,</hi> inquit, <hi>caput
est mulieris.</hi> Dic mihi, Marcion, de opere Creatoris
Deus tuus legi suae adstruit auctoritatem? Hoc jam
plane minus est, cum et ipsi Christo suo et Ecclesiae
ejus inde statum sumit: <hi>Sicut et Christus caput est
<pb n="0517C"/>
Ecclesiae.</hi> Similiter et cum dicit: <hi>Carnem suam diligit,</hi> 
qui uxorem suam diligit <hi>sicut et Christus Ecclesiam.</hi> 
Vides comparari operi Creatoris Christum tuum,
et Ecclesiam tuam. Quantum honoris carnidatur in Ecclesiae
nomine! <hi>Nemo,</hi> inquit, <hi>carnem suam odio habet,</hi> 
nisi plane Marcion solus: <hi>sed et nutrit et fovet eam, sicut
et Christus Ecclesiam.</hi> At tu solus eam odisti, auferens
illi resurrectionem. Odisse debebis et Ecclesiam,
quia proinde diligitur a Christo. Atenim Christus
<pb n="0518A"/>
iamavit et carnem sicut Ecclesiam. Nemo non diliget
maginem quoque sponsae, imo et servabit illam, et
honorabit, et coronabit. Habet similitudo cum veritate
honoris consortium. Laborabo ego nunc eumdem
Deum probare masculi et Christi, mulieris et
Ecclesiae, carnis et spiritus; ipso Apostolo sententiam
Creatoris adhibente, imo et disserente: <hi>Propter
hoc relinquet homo patrem et matrem, et
erunt duo in carnem unam</hi>. <hi>Sacramentum hoc
magnum est.</hi> Sufficit inter ista, si Creatoris magna
sunt apud Apostolum sacramenta, minima apud haereticos.
 Sed <hi>ego autem dico, inquit, in Christum
et Ecclesiam.</hi> Habet interpretationem, non separationem
sacramenti. Ostendit figuram sacramenti ab eo
praeministratum, cujus erat utique sacramentum.
<pb n="0518B"/>
Quid videtur Marcioni? Creator quidem ignoto
Deo figuras praeministrare non potuit; etiam quia
adversario. Si noto, Deus superior ab inferiore, et
ad destruendum potius, mutuari nihil debuit. <hi>Obaudiant
et parentibus filii.</hi> Nam et si Marcion abstulit, <hi>Hoc est enim primum in promissione praeceptum.</hi> 
 Lex
loquitur <note>(Exod., XX)</note>; <hi>Honora patrem et matrem.</hi> 
Et: <hi>Parentes, enutrite filios in disciplina et correptione</hi> 
Domini. Audisti enim et veteribus dictum: <hi>Narrabitis
haec in auribus filiorum vestrorum, et filii vestri
aeque in auribus filiorum suorum.</hi> Quo jam mihi
duos Deos, si una est disciplina? et si duo sunt, illum
sequar qui prior docuit. Sed adversus munditenentes
luctatio si nobis, o quanti jam Dii creatores! Cur
enim non et hoc vindicem, unum munditenentem
<pb n="0518C"/>
nominari debuisse, si Creatorem significabat, cujus
essent quas praemisit potestates? Porro, cum supra
quidem <hi>induere nos</hi> jubeat <hi>armaturam, in qua stemus
ad machinationes diaboli,</hi> jam ostendit diaboli esse,
quae diabolo subjungit, <hi>potestates et munditenentes
tenebrarum istarum,</hi> quae et nos diabolo deputamus.
Aut si diabolus creator est, quis erit diabolus apud
creatorem? An sicut duo Dei, ita et duo diaboli,
et pluraliter potestates et munditenentes?
<pb n="0519A"/>
Sed quomodo creator et diabolus et Deus idem? cum
diabolus non idem et Deus et diabolus. Aut enim
ambo et Dei, si ambo jam diaboli; aut qui
Deus hic et non diabolus, sicut nec diabolus Deus.
Ipsum vocabulum <hi>diaboli,</hi> quaero ex qua delatura
competat Creatori? Fortasse detulit aliquam Dei superioris
intentionem, quod ipse ab archangelo passus
est, et quidem mentito. Non ideo enim interdixerat
illius arbusculae gustum, ne Dei fierent, sed ne de
transgressione morerentur. Nec <hi>spiritalia</hi> autem <hi>nequitiae</hi> 
ideo Creatorem significabant, quia adjecit, <hi>in coelis.</hi> 
 Sciebat enim et Apostolus in coelis operata
esse spiritalia nequitiae angelorum scandalizatorum
in filias hominum <note>(Gen. VI)</note>. Et quale erit, ut
ambiguitatibus, et per aenigmata nescio quae, Creatorem
<pb n="0519B"/>
taxaret: qui <hi>in catenis jam constitutus, ob libertatem
praedicationis, constantiam manifestandi sacramenti
in apertione oris,</hi> quam ibi expostulare a Deo
mandabat, Ecclesiae utique praestabat?</p>
</div2>

<div2>
          <head>CAPUT XIX.</head>
<p>
            <note>( <hi>In. Ep. ad. Coloss.</hi> )</note> Soleo in <hi>praescriptione adversus
omnes, de haereses</hi> testimonio temporum compendium
figere, priorem vindicans regulam nostram omni haeretica
posteritate. Hoc nunc probabit et Apostolus dicens: <hi>De spe reposita in coelis, quam audistis in sermone
veritatis Evangelii, quod pervenit ad vos sicut et in totum
mundum.</hi> 
 Nam si jam tum traditio Evangelica ubique
manaverat, quanto magis nunc! Porro, si nostra est
quae ubique manavit, magis quam omnis haeretica,
<pb n="0519C"/>
nedum Antoniniani Marcionis, nostra erit
apostolica. Marcionis autem, cum totum impleverit
mundum, ne tunc quidem se defendere poterit de
Apostolica. Eam enim et sic constabit esse, quae
prior mundum replevit, illius scilicet Dei Evangelio,
qui et haec cecinit de praedicationibus ejus <note>(Ps.
XVIII, 4)</note>: <hi>In omnem terram exiit sonus eorum, et
in terminos orbis verba eorum. Invisibilis Dei imaginem
ait Christum.</hi> Sed nos enim invisibilem dicimus Patrem
Christi, scientes Filium semper retro visum, si
quibus visus est in Dei nomine, ut imaginem ipsius:
ne quam et hinc differentiam scindat Dei visibilis et
invisibilis, cum olim Dei nostri sit definitio <hi>(Exod.
<pb n="0520A"/>
XXXIII, 20)</hi>: <hi>Deum nemo videbit, et vivet.</hi> Si
non est Christus <hi>primogenitus conditionis,</hi> ut <hi>Sermo</hi> 
Creatoris <hi>per quem omnia facta sunt, et sine quo nihil
factum est;</hi> si non <hi>in illo condita sunt universa in coelis
et in terris, visibilia et invisibilia, sive throni, sive dominationes,
sive principatus, sive potestates;</hi> si non <hi>cuncta
per illum et in illo sunt condita</hi> (haec enim Marcioni displicere
oportebat), non utique tam nude posuisset Apostolus:
Et ipse est ante omnes. Quomodo enim ante
omnes, si non ante omnia? Quomodo ante omnia, si
non <hi>primogenitus conditionis?</hi> si non <hi>Sermo</hi> Creatoris?
Unde ante omnes probabitur fuisse, qui post
omnia apparuit? Quis scit priorem fuisse, quem esse
nesciit? Quomodo item <hi>boni duxit omnem plenitudinem
in semetipso habitare?</hi> Primo enim, quae est
<pb n="0520B"/>
ista plenitudo, nisi ex illis quae Marcion detraxit,
conditis in Christo, in coelis et in terris, angelis et
hominibus, nisi ex illis invisibilibus et visibilibus?
nisi ex thronis, et dominationibus et principatibus,
et potestatibus? Aut si haec pseudapostoli nostri et
judaici evangelizatores de suo intulerint, et ad plenitudinem
Dei sui Marcion qui nihil condidit: caeterum,
quale est ut plenitudinem Creatoris, aemulus et destructor
ejus, in suo Christo habitare voluerit? Cui
denique <hi>reconciliat omnia in semetipsum, pacem faciens
per crucis suae sanguinem,</hi> nisi quem offenderant una
ipsa, adversus quem rebellaverant per transgressionem,
cujus novissime fuerant? Conciliari enim extraneo
possent; reconciliari vero, non alii quam suo.
Ita et nos <hi>quondam alienatos et inimicos sensu in malis
<pb n="0520C"/>
operibus,</hi> Creatori redigit in gratiam, cujus admiseramus
offensam, colentes conditionem adversus Creatorem.
Sicubi autem et Ecclesiam corpus Christi
dicit esse, ut hic ait, <hi>Adimplere se reliqua pressurarum
Christi in carne, pro corpore ejus quod est Ecclesia;</hi> 
non propterea et in totum mentionem corporis
tranferes a substantia carnis. Nam et supra <hi>reconciliari
nos</hi> ait <hi>in corpore ejus per mortem;</hi> utique in
eo corpore, in quo mori potuit per carnem; mortuus
est, non per Ecclesiam, plane propter Ecclesiam;
corpus commutando pro corpore, carnale pro spiritali.
At cum monet <hi>cavendum a subtililoquentia et
philosophia et inani seductione, quae sit secundum
<pb n="0521A"/>
elementa mundi;</hi> non secundum coelum aut terram
dicens, sed secundum literas saeculares; <hi>et secundum
traditionem,</hi> scilicet hominum subtililoquorum
et philosophorum: longum est quidem et alterius
operis ostendere, hac sententia omnes haereses damnari,
quod omnes ex subtililoquentiae viribus et philosophiae
regulis constent. Sed Marcion principalem
suae fidei terminum de Epicuri schola agnoscat, Dominum
inferens hebetem, ne timeri eum dicat, collocans
et cum Deo Creatore materiam, de porticu Stoicorum:
negans carnis resurrectionem, de qua proinde
nulla philosophia consentit. Cujus ingeniis tam longe
abest veritas nostra, ut et iram Dei excitare formidet,
et omnia illum ex nihilo protulisse confidat, et carnem
eamdem restituturum repromittat, et Christum
<pb n="0521B"/>
ex vulva virginis natum non erubescat, ridentibus
philosophis et haereticis et ethnicis ipsis. <hi>Stulta enim <note>(I Cor., I)</note> 
 mundi elegit Deus, ut confundat sapientes:</hi> 
ille sine dubio, qui ex respectu hujus suae dispositionis
perditurum se sapientiam sapientium praeminabatur.
Hac simplicitate veritatis contraria subtililoquentiae
et philosophiae, nihil perversi possumus
sapere. Denique si <hi>nos Deus cum Christo vivificat,
donans delicta nobis,</hi> non possumus credere ab eo
delicta donari, in quem admissa non fuerint, ut retro
ignotum. Age jam, cum dicit: <hi>Nemo vos judicet in
cibo et potu, et in parte diei festi et neomeniae et sabbati,
quae est umbra futurorum, corpus autem Christi;</hi> quid
tibi videtur, Marcion? De lege jam non retractamus,
nisi quod et hic quemadmodum exclusa sit edocet,
<pb n="0521C"/>
dum scilicet de umbra transfertur in corpus, id est,
de figuris ad veritatem, quod est Christus. Ergo et
umbra ejus, cujus et corpus; id est et lex ejus,
et Christus. Segrega alii Legem, et alii Deo
Christum, si potes aliquam umbram ab eo corpore,
cujus umbra est, separare. Manifeste Legis est Christus,
si corpus est umbrae. Si autem et aliquos taxat,
qui <hi>ex visionibus angelicis dicebant cibis abstinendum,
ne attigeris, ne gustaveris, volentes in humilitate sensus
incedere, non tenentes caput;</hi> non ideo Legem et Moysen
pulsat, quasi de angelica superstitione constituerit
interdictionem quorumdam edulium. Moysen enim
a Deo accepisse Legem constat. Denique, hanc disciplinam, <hi>secundum praecepta,</hi> 
 inquit, <hi>et doctrinam
hominum</hi> deputavit in eos, qui caput non tenerent,
<pb n="0521D"/>
id est, ipsum; in quo omnia recensentur, in Christum
ad initium revocata, etiam indifferentia escarum. Caetera
praeceptorum, ut eadem, satis sit jam alibi docuisse
quam a Creatore manarint; qui cum vetera
praedicaret transitura, nova facturus universa, mandans
<pb n="0522A"/>
etiam <note>(Jerem., IV, 3)</note>: <hi>Novate vobis novamen
novum;</hi> jam tunc docebat deponere veterem hominem,
et novum induere <note>( <hi>In Ep. ad Philipp.</hi> )</note>.</p>
</div2>

<div2>
          <head>CAPUT XX.</head>
<p>Cum praedicationis enumerat varietatem, quod <hi>alii ex fiducia vinculorum ejus, audentius sermonem
enuntiarent; alii per invidiam et contentionem; quidam
vero et per sermonis existimationem</hi>,
 <hi>plerique ex dilectione,
nonnulli ex aemulatione, jam aliqui et ex
simultate Christum praedicarent;</hi> erat utique vel hic
locus taxandae ipsius praedicationis de diversitate
sententiae, quae tantam efficeret etiam animorum
varietatem Sed caussas solas animorum, non regulas
sacramentorum in diversitate proponens, unum tamen
Christum, et unum ejus Deum, quocumque consilio
<pb n="0522B"/>
praedicatum confirmat, et ideo: <hi>Nihil mea,</hi> 
inquit, <hi>sive caussatione, sive veritate Christus annuntietur;</hi> 
quia unus annuntiabatur, sive ex caussatione,
sive ex veritate fidei. Ad fidem enim praedicationis
retulit mentionem veritatis, non ad regulae ipsius:
quia una quidem erat regula, sed fides praedicantium
quorumdam vera, id est simplex, quorumdam nimis
docta. Quod cum ita sit, apparet cum Christum praedicatum,
qui semper adnuntiabatur. Nam si alius
longe ab Apostolo induceretur, fecisset diversitatem
novitas rei. Nec enim defuissent, qui praedicationem
evangelicam nihilominus in Christum Creatoris interpretarentur;
cum et hodie major pars sit omnibus
in locis sententiae nostrae, quam haereticae: quo nec
hic Apostolus de diversitatis denotatione et increpatione
<pb n="0522C"/>
tacuisset. Ita cum diversitas ne taxatur
quidem, novitas non probatur. Plane de substantia
Christi putant et hic Marcionitae suffragari Apostolum
sibi, quod phantasma carnis fuerit in Christo, cum
dicit, quod <hi>in effigie Dei constitutus, non rapinam
existimavit pariari Deo; sed exhausit semetipsum, accepta
effigie servi,</hi> non veritate; <hi>et in similitudine
hominis,</hi> non in homine; <hi>et figura inventus homo,</hi> 
non substantia, id est non carne: quasi non et figura,
et similitudo, et effigies substantiae quoque accedant.
Bene autem quod et alibi Christum imaginem Dei
invisibilis appellat. Numquid ergo et hic qua in
effigie eum Dei collocat? Aeque non erit Deus Christus
vere, si nec homo vere fuit in effigie hominis
constitutus. Utrobique enim veritas necesse habebit
<pb n="0522D"/>
cludi, si effigies et similitudo et figura phantasmati
vindicabitur. Quod si in effigie et imagine, qua Filius
Patris vere Dei praedicatus est, etiam in effigie et
imagine hominis, qua filius hominis, vere hominem
inventum, nam et <hi>inventum</hi> ratione posuit, id est
<pb n="0523A"/>
certissime hominem: quod enim invenitur, constat
esse. Sic et Deus inventus est per virtutem, sicut
homo per carnem; quia nec morti subditum pronuntinsset,
non in substantia mortali constitutum. Plus
est autem quod adjecit: <hi>Et mortem crucis.</hi> Non enim
exaggerat atrocitatem, extollendo virtutem subjectionis,
quam imaginariam phantasmate scisset,
frustrato potius eam, quam experto; nec virtute
functo in passione, sed lusu. <hi>Quae autem retro lucri
duxerat,</hi> quae et supra numerat, gloriam carnis, notam
circumcisionis, generis hebraei ex hebraeo censum,
titulum tribus Benjamin, pharisaeae candidae
dignitatem; haec modo detrimento sibi deputat, non
Deum, sed stuporem Judaeorum. Haec <hi>ac si stercora
existimat, prae comparatione agnitionis Christi,</hi> non prae
<pb n="0523B"/>
rejectione Dei Creatoris, <hi>habens justitiam, non suam
jam quae ex Lege, sed quae per ipsum,</hi> scilicet Christum, <hi>ex Deo.</hi> 
 Ergo, inquis, hac distinctione Lex non
ex Deo erat Christi. Subtiliter satis. Accipe itaque
subtilius. Cum enim dicit: <hi>Non quae ex lege, sed quae
per ipsum;</hi> non dixisset, <hi>per ipsum,</hi> de alio, quam
cujus fuit lex. <hi>Noster,</hi> inquit, <hi>municipatus in coelis.</hi> 
Agnosco veterem ad Abraham promissionem Creatoris <note>(Gen. XXII, 17)</note>:
 <hi>Et faciam semen tuum tanquam
stellas in coelo.</hi> Ideo et <hi>stella a stella differt in gloria.</hi> 
Quod si <hi>Christus adveniens de coelis, transfigurabit
<pb n="0524A"/>
corpus humilitatis nostrae, conformale corpori gloriae
suae;</hi> resurget ergo corpus hoc nostrum quod humiliatur
in passionibus, et in ipsa lege mortis in
terram dejectum. Quomodo enim transfigurabit,
si nullum erit? Aut si de eis dictum, qui in adventu
Dei deprehensi in carne deputari habebunt,
 quid facient qui primi resurgent? Non
habebunt de quo transfigurentur? Atquin, <hi>cum illis,</hi> 
dicit, <hi>simul rapiemur in nubibus obviam Domino.</hi> 
Si cum illis sublati, utique cum illis et transfigurati.</p>
</div2>

<div2>
          <head>CAPUT XXI.</head>
<p>
            <note>( <hi>In Ep. ad Philem.</hi> )</note>. Soli huic Epistolae brevitas
sua profuit, ut falsarias manus Marcionis evaderet.
Miror tamen, cum ad unum hominem literas factas
<pb n="0524B"/>
receperit, quid ad Timotheum duas, et unam ad
Titum, de ecclesiastico statu compositas recusaverit.
Adfectavit, opinor, etiam numerum Epistolarum interpolare.
Memento, inspector, quod ea quae pertractata
sunt, retro de Apostolo quoque probaverimus; et si
qua in hoc opus dilata erant, expunxerimus; ne
aut hic supervacuam existimes iterationem, qua confirmavimus
spem pristinam, aut illic suspectam habeas
dilationem, qua eruimus tempora ista. Si
totum opusculum inspexeris, nec hic redundantiam.
nec illic diffidentiam judicabis.
</p>
</div2>
      </div1>
</body>
  </text>
</TEI>