<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De praescriptionibus adversus haereticos</title>
              <author ref="http://viaf.org/viaf/100226395">Tertullianus<date>150-230</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1844</date>
              </publicationStmt>
          <seriesStmt>
           <title>Patrologia Latina, vol. 2</title>
           <idno>Tertul.DePrAdH</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div2>
        <head>PROOEMIUM.</head>
<p>
          <pb n="0009A"/>Etsi Tertulliani de Praescriptionibus librum, inter
omnia ejus opuscula longe praestantissimum esse, eoque
uno telo cunctas omnium temporum haereses prostratas
pessumdari, nemo ierit inficias, cuique tamen
nota est ardua, quae ab ipso operis occursu suboritur,
controversia, quonam nempe potissimum tempore,
an ante, postve Auctoris ad Montanistas discessum, libellus
iste vel fuerit editus, vel exaratus.</p>
<p>Porro communis est Catholicorum sententia hoc
opus eximium crescere intra haereseos septa nequivisse:
viros doctissimos, amplissimosque recenseas
velim huic opinioni suffragantes, videlicet Baronium
( <hi>ad annum 197, nº</hi> 11), Tillemontium ( <hi>Mémoires
pour servir à l' Histoire ecclésiastique, t.</hi> III, <hi>note 6
<pb n="0009B"/>
sur Tertullien, p. 300 et suiv.</hi> ), D. Remig. Cellerium <note>(Histoire des auteurs ecclésiastiques, t. II, ch. 28, art. VI,
p. 395)</note>,
Fleury <note>(Histoire ecclésiastique, t. II, liv. V,
nº 28)</note>, J.  A. Moehler (Patrologie oder christliche litterar
geschichte) cujus utpote recentioris, ac proinde
caeterorum plenius sensus referentis verba hic laudare
non pigebit:  « Ea est, inquit, hujusce libri mens,
eo per integrum contexitur modo, quo pateat catholici
auctoris sinceritas. Ubi enim in Montanistarum placita
totus semel abierit, palamque ab Ecclesia discesserit,
jam non licuisset eo rerum verborumque pondere et
integritate asserere palmare hoc praescriptionis argumentum,
quo deinceps a Catholicis ipsemet fuit agitatus
vehementer ac perfossus. » </p>
<p>Eosdem insuper ad id sentiendum triplex aliud movet
<pb n="0010A"/>
argumentum: 1º nihil in hoc libro contineri
quod apertam redoleat haeresim; 2º imo haud dubiis
liquere signis Auctorem fuisse tunc temporis cum
Ecclesia romana communione consociatum; 3º nullibi
vel minime de quodam Artemone, nequissimo haeresiarcha,
Christo divinitatem abjudicante, meminisse:
unde inferre licet, ante Artemonis tempora, ac proinde a
Tertulliano nondum lapso librum fuisse conscriptum.</p>
<p>Haec et his similia afferre solent, nec tamen commode
planeque oppugnant ipsiusmet Tertulliani testimonium
post lapsum asseverantis, in libris adversus
Marcionem, hunc de Praescriptionibus nondum fuisse
editum, uti fusius videre est in dissertatione D. Lumper
ad hujusce editionis frontem apposita.</p>
<p>
          <pb n="0010B"/>Detur igitur necesse est, perpensis hinc inde momentis,
media inter utramque sententiam semita, qua
tuto coeant conveniantque dissentientes, nobisque ita
videntur utrinque impelli, ut jam non ambigatur hoc
opus alio fuisse conscriptum tempore, alioque in lucem
editum.</p>
<p>Ac primo, Tertullianum arbitramur hunc librum
concepisse primisque tabulis exaravisse, cum, Romae
versatus, fide adhuc integer ac veluti aestu novitio
ferox et superbiens, omnes haereses undique Sedem
Apostolicam unanimi impetu obsidentes, ad Petram
uno traditionis ictu allisas, conspexerit; ac simul cum
summis viris qui in Urbe, eadem tempestate florebant,
necessitate conjunctus, nempe cum Caio presbytero,
Hippolytoque, illustribus prae cunctis S. Irenaei
<pb n="0011A"/>
discipulis, ab ipsis tanti magistri libros acceperit,
ab iisdem expeditissimam ad novatores quoslibet
absque acie nec pugna debellandos, tutissimamque
traditionum et praescriptionum viam, indagaverit, tenuerit,
expertamque habuerit; indeque penitus in mente
hoc infixum reposuerit consilium, novos nempe veritatis
hostes ad judicium rapiendi, eosque, nec re perpensa,
nec caussa agitata, vi quarumdam duntaxat exceptionum,
ab omni lite expellendi, damnatosque remittendi. <note>(Cf. Eus., Hist. Eccl., l. II, c. 2, p. 41; Tertull.
de Cultu F., l. I, c. 6.--Hier. Vir. Illustr., c. 53.)</note> </p>
<p>Quo consilio jam pene peracto, vel ad metam
properante, subiit, sive ex clericorum romanorum
invidia, sive ex impotenti Septimii ingenio, acerrimoque
viri africani animo, lugenda sane procella, quae
<pb n="0011B"/>
eum ab navi Ecclesiae et portu fidei catholicae in invios
Montanismi scopulos abripuit. Interdum vero remansit
Tertullianus veritatis aliquatenus indefessus
assertor, et cum jam ultimam aetatis suae partem totam
in certamina impenderet, non respuit exantlatos
antea labores, ac in lucem emisit praeclarum
illud Praescriptionis catholicae monumentum.</p>
<p>Hinc nobis satius visum est hoc opus medium inter
catholici, montanistaeque Tertulliani libros seponere,
ratis nimirum hunc ad utramque ejus ingenii faciem,
ambasque vitae ipsius partes respicere ac eodem titulo
pertinere.
</p>
      </div2>

<div2>
        <head>ARGUMENTUM.</head>
<p>Hunc librum licet in duas scindere partes, quarum
<pb n="0011C"/>
prior praevia quaedam quinque perpendet momenta
quae viam ad praescriptiones sternunt, posterior vero
novem praecipuos adversus haereses praescribendi modos
exponit. Hinc</p>
<p>
          <emph> <hi>Partis prioris</hi> </emph>
 <hi>Prop.</hi> IV. Cunctas haereses ab alterutro fonte, sive
saecularis sapientiae sive prurientis curiositatis, dimanare
<list>
<item> <hi>Propositio prima:</hi> oportere et haereses esse, et
plurimum valere, multumque in subvertendas animas
proficere. I--III.</item>
<item> <hi>Prop.</hi> II. Fugiendas esse haereses, utpote dissensionibus
et persecutionibus pejores. IV--V.</item>
<item> <hi>Prop.</hi> III. Haeresim esse electionem, et in quo fit
electio, inde damnationem VI.</item>
          </list>

<pb n="0011D"/>
        </p>
<p>
          <emph> <hi>Pars posterior</hi> </emph>
Hanc PRIMAM exhibet praescriptionem, haereticos
<list>
<item>
VII--XII.</item>
<item> <hi>Prop.</hi> V. Integram servandam esse fidei regulam,
nec in litem unquam esse discerpendam. XIII--XIV.</item>
          </list>

<pb n="0012A"/>SEXTAM. Vera est disciplina nostra, quae ab Apostolis
utique non damnatur, imo defenditur; falsa vero
quaelibet alia, utpote Apostolis aliena vel incognita
<list>
<item>
ad disputandum de Scriptura non esse audiendos.
XV--XIX.</item>
<item>SECUNDAM. Ab ipso Christo Apostolos, ab Apostolis ecclesias
sanam disciplinam posteris transferendam accepisse,
nec aliunde ullam esse accipiendam. XX--XXVII.</item>
<item>TERTIAM. Ideo veram Ecclesiae doctrinam, quia
unam; falsam vero haereticorum, quod diversam.</item>
<item>QUARTAM. Illud verum et divinum, quod prius traditum.
XXIX--XXXI.</item>
<item>QUINTAM. Firmum esse verae Ecclesiae testimonium
continuam ab Apostolis episcoporum successionem
XXXII.</item>
          </list>

<pb n="0012B"/>Subjiciuntur ultima capita quae catalogum haereticorum
<list>
<item>
XXXIII--XXXV.</item>
<item>SEPTIMAM. Ad inveniendam veritatem consulendas
esse ecclesias apostolicas ac prae omnibus felicem
ecclesiam cui totam doctrinam Apostoli cum sanguine
suo profuderunt. XXXVI--XXXVII.</item>
<item>OCTAVAM. Jus nullum in Sacras Scripturas haereticis
competere. XXXVIII--XL.</item>
<item>NONAM. Nullam veritatem inesse cum perversa
haereticorum conversatione; ubi vero metum in Deum,
ibi gravitatem honestam, et communicationem deliberatam,
et promotionem emeritam, et subjectionem
religiosam, et apparitionem devotam, et processionem
modestam, et Ecclesiam unitam, et Dei omnia.
XLI-XLV.</item>
          </list>

<pb n="0012C"/>
<list>
<item>
continent, de cujus <foreign xml:lang="greek">αὐθεντίᾳ</foreign> vide sis annotationem
his capitibus annexam. [EDD.]</item>
          </list>
</p>
</div2>

<div2>
        <head>ARGUMENTUM PER JACOBUM PAMELIUM.</head>
<p> <hi>Adversus haereticos, sive haereses tum temporis grassantes,
scripturus Tertullianus, videns disputationibus sive
nihil aut parum profici, certis praescriptionibus, sive
doctrinarum retractatu (uti ipse alibi loquitur), revincendos
existimavit.</hi> </p>
</div2>

<div2>
        <head>CAPUT PRIMUM.</head>
<p> <hi>Priusquam autem ad propositum veniat, docet non
oportere nos admirari super haereses, eo quod praenuntiatae
fuerint.</hi> </p>
<p>Conditio praesentium temporum etiam hanc
admonitionem provocat nostram: non oportere nos
<pb n="0012D"/>
mirari super haereses istas, sive quia sunt, futurae
enim praenuntiabantur, sive quia fidem quorumdam
subvertunt, ad hoc enim sunt, ut fides, habendo tentationem,
habeat etiam probationem. Vane ergo
et inconsiderate plerique hoc ipso scandalizantur,
<pb n="0013A"/>
quod tantum haereses valeant. Quantum, si non
fuissent! Cum quod sortitum est, ut omnimodo
sit, sicut caussam accipit ob quam sit,
sic vim consequitur per quam sit, nec esse
non possit.
</p>
      </div2>

<div2>
        <head>CAPUT II.</head>
<p> <hi>Sed abominandas potius et praecavendas, tanquam mortem
aeternam afferentes, nihil virium habentes, nisi
apud eos qui in fide infirmi sunt.</hi> </p>
<p>Febrem denique, inter caeteros mortiferos et cruciarios
 exitus erogando homini deputatam,
neque quia est miramur, est enim; neque quia
erogat hominem, ad hoc enim est. Proinde haereses,
ad languorem et interitum fidei productas, si expavescimus
hoc eas posse, prius est, ut expavescamus
<pb n="0013B"/>
 hoc eas esse; quae, dum sunt, habent posse;
et dum possunt, habent esse. Sed enim febrem, ut
malum et de caussa et de potentia sua, ut notum est,
 abominamur potius quam miramur, et, quantum
in nobis est, praecavemus, non habentes abolitionem
ejus in nostra potestate; haereses vero, mortem
aeternam et majoris ignis ardorem inferentes,
malunt quidam mirari quod hoc possint, quam devitare
ne possint, cum habeant devitandi potestatem.
Caeterum nihil valebunt, si illas tantum valere non
mirentur. Aut enim, dum mirantur, in scandalum
subministrantur; aut, quia scandalizantur, ideo
mirantur, quasi, quod tantum valeant, ex aliqua veniat
<pb n="0014A"/>
veritate. Mirum scilicet, ut malum vires suas
habeat; nisi quod haereses apud eos multum valeant,
qui in fide non valent. In pugna pugilum
et gladiatorum, plerumque non quia fortis est vincit
quis, aut quia non potest vinci, sed quoniam ille,
qui victus est, nullis viribus fuit; adeo idem ille
victor bene valenti postea comparatus, etiam superatus
recedit. Non aliter haereses de quorumdam infirmitatibus
habent quod valent, nihil valentes, si in
bene valentem fidem incurrant.
</p>
      </div2>

<div2>
        <head>CAPUT III.</head>
<p> <hi>Neque scandalizari quemquam oportere si episcopus,
si diaconus, si vidua, si virgo, si doctor, si etiam
martyr lapsus a regula fuerit, quia ex personis non
probatur fides, sed ex fide personae.</hi> </p>
<p>
          <pb n="0014B"/>Solent quidem isti miriones etiam de quibusdam
personis, ab haeresi captis, aedificari in ruinam:
quare ille vel ille, fidelissimi, prudentissimi,
et usitatissimi in Ecclesia, in illam partem transierunt?
Quis, hoc dicens, non ipse sibi respondet,
neque prudentes, neque fideles, neque usitatos
aestimandos, quos haereses potuerint demutare? Et
hoc mirum (opinor) ut probatus aliqui retro, postea
excidat? Saul, bonus prae caeteris, livore postea evertitur.
David, vir bonus secundum cor Domini, postea
caedis et stupri reus est. Salomon, omni gratia et
sapientia donatus a Domino, ad idololatriam a mulieribus
inducitur. Soli enim Dei Filio servabatur
<pb n="0015A"/>
sine delicto permanere. Quid ergo, si episcopus,
si diaconus, si vidua, si virgo, si doctor, si etiam
martyr lapsus a regula fuerit, ideo haereses veritatem
videbuntur obtinere? Ex personis probamus
fidem, an ex fide personas? Nemo sapiens est, nisi
fidelis: nemo major, nisi christianus: nemo autem
christianus, <hi>nisi qui ad finem usque perseveraverit <note>(Matth., X, 22)</note>
          </hi>.
Tu, ut homo, extrinsecus unumquemque
nosti; putas, quod vides; vides autem, quousque
oculos habes. Sed <hi>oculi,</hi> inquit, <hi>Domini alti. Homo
in faciem, Deus in praecordia contemplatur <note>(I Reg.
XVI, 7)</note>
          </hi>. Et ideo, <hi>cognoscit Dominus qui sunt ejus <note>(II Tim., II, 19)</note>
          </hi>;
et <hi>plantam quam non plantavit Pater,
eradicat <note>(Matt., XV, 13)</note>
          </hi>: et <hi>de primis novissimos</hi> 
ostendit <note>(Matt., XX, 16)</note>; et <hi>ventilabrum in manu
<pb n="0015B"/>
portat ad purgandam aream suam. <note>(Matt., III, 12)</note>
          </hi>.
Avolent quantum volent paleae levis fidei quocumque
afflatu tentationum; eo purior massa frumenti
in horrea Domini reponetur. Nonne ab ipso
Domino quidam discentium scandalizati deverterunt?
Nec tamen propterea caeteri quoque discedendum a
vestigiis ejus putaverunt; sed, qui scierunt illum
vitae esse Verbum et a Deo venisse, perseveraverunt
in comitatu ejus usque ad finem, cum illis,
si vellent et ipsi discedere, placide obtulisset. Minus
est, si et apostolum ejus aliquis Phygellus, et Hermogenes,
et Philetus, et Hymenaeus reliquerunt <note>(II Tim., I, 15; I Tim., I, 20)</note>:
ipse traditor
Christi de Apostolis fuit. Miramur de Ecclesiis ejus,
si a quibusdam deseruntur, cum ea nos ostendant
<pb n="0015C"/>
Christianos, quae patimur ad exemplum ipsius Christi: <hi>Ex nobis,</hi> 
 inquit <note>(I Joan., II, 19)</note>, <hi>prodierunt, sed
<pb n="0016A"/>
non fuerunt ex nobis; si fuissent ex nobis, permansissent
utique nobiscum.</hi> 
</p>
      </div2>

<div2>
        <head>CAPUT IV.</head>
<p> <hi>Quin potius memores simus tam dominicarum pronuntiationum
quam apostolicarum litterarum, quae futuras
haereses praenuntiarunt, et fugiendas praefinierunt.</hi> </p>
<p>Quin potius memores simus tam dominicarum
pronuntiationum, quam apostolicarum litterarum,
quae nobis et futuras haereses praenuntiarunt, et fugiendas
praefinierunt; et sicut esse illas non expavescimus,
ita posse id, propter quod fugiendae sunt,
non miremur. Instruit Dominus multos esse venturos,
sub pellibus ovium, rapaces lupos. Quaenam
<pb n="0016B"/>
istae sunt pelles ovium, nisi nominis christiani extrinsecus
superficies? qui lupi rapaces, nisi sensus
et spiritus subdoli, ad infestandum gregem Christi
extrinsecus delitescentes? qui pseudoprophetae sunt,
nisi falsi praedicatores? qui pseudapostoli, nisi
adulteri evangelizatores? qui antichristi interim
et semper, nisi Christi rebelles? Nunc sunt haereses,
non minus doctrinarum perversitate Ecclesiam
lacessentes, quam tunc Antichristus persecutionum
atrocitate persequetur: nisi quod persecutio et martyras
facit, haeresis apostatas tantum. Et ideo <hi>haereses
quoque oportebat esse, ut probabiles quique manifestarentur <note>(I Cor., II, 19)</note>
          </hi>,
tam qui in persecutionibus
steterint, quam qui ad haereses non exorbitaverint.
Neque enim eos probabiles intelligi juvat, qui
<pb n="0016C"/>
in haeresim fidem demutant: sicut ex diverso sibi interpretantur,
quia dixit alibi: <hi>Omnia examinate,
<pb n="0017A"/>
quod bonum est tenete <note>(I Thess, V, 21)</note>
          </hi>. Quasi non
liceat, omnibus male examinatis, in electionem
alicujus mali impingere per errorem.
</p>
      </div2>

<div2>
        <head>CAPUT V.</head>
<p> <hi>Fugiendas haereses praefinitum non modo dissensionum
et schismatum, sed etiam ipsarum haereseon nomine.</hi> </p>
<p>Porro, si dissensiones et schismata increpat, quae
sine dubio mala sunt, et incontinenti haereses subjungit <note>(I Cor., XI, 18)</note>.
Quod malis adjungat, malum
utique profitetur, et quidem majus; cum ideo
credidisse se dicat de schismatibus et dissensionibus,
quia sciret etiam haereses oportere esse. Ostendit
enim, gravioris mali prospectu, de levioribus
<pb n="0017B"/>
se facile credidisse; certe, non ut ideo de malis
crediderit, quia haereses bonae essent; sed uti de pejoris
quoque notae tentationibus praemoneret non
esse mirandum, quas diceret tendere ad probabiles
quosque manifestandos, scilicet quos non potuerit
depravare. Denique si totum capitulum ad unitatem
continendam, et separationes coercendas sapit,
haereses vero non minus ab unitate divellunt,
quam schismata et dissensiones; sine dubio et haereses
in ea conditione reprehensionis constituit, in qua
schismata et dissensiones. Ac per hoc, non eos
probabiles facit, qui in haereses diverterint, cum
maxime diverti ab ejusmodi objurget, edocens <hi>unum omnes loqui et idipsum sapere 
 <note>(I Cor., I, 10)</note>
          </hi>,
<pb n="0017C"/>
quod etiam haereses non sinunt.
</p>
      </div2>

<div2>
        <head>CAPUT VI.</head>

<pb n="0018A"/>
<p> <hi>Quippe cum, Epistola ad Titum, Apostolus haereticum
describens, haereses dictas insinuet graeca voce ex
interpretatione electionis, qua quis sive ad instituendas,
sive ad suscipiendas eas utitur.</hi> </p>
<p>Nec diutius de isto, si idem est Paulus,
qui et alibi haereses inter carnalia crimina numerat,
scribens ad Galatas <hi>(V, 20)</hi>, et qui Tito suggerit <hi>(III,
10 et 11)</hi>, <hi>hominem haereticum post primam correptionem
recusandum, quod perversus sit ejusmodi et delinquat,
ut a semetipso damnatus.</hi> Sed et in omni pene
epistola de adulterinis doctrinis fugiendis inculcans,
haereses taxat, quarum opera sunt adulterae doctrinae,
haereses dictae graeca voce, ex interpretatione
<pb n="0018B"/>
electionis qua quis, sive ad instituendas, sive ad suscipiendas
eas utitur. Ideo et sibi damnatum dixit
haereticum, quia et in quo damnatur, sibi elegit. Nobis
vero nihil ex nostro arbitrio inducere licet, sed
nec eligere quod aliquis de arbitrio suo induxerit.
Apostolos Domini habemus auctores, qui nec ipsi
quidquam ex suo arbitrio, quod inducerent, elegerunt;
sed acceptam a Christo disciplinam fideliter
nationibus assignaverunt. Itaque <hi>etiamsi angelus de
coelis aliter evangelizaret, anathema diceretur a
nobis (I, 8)</hi>. Providerat jam tunc Spiritus Sanctus
futurum in virgine quadam Philumene angelum
seductionis, transfigurantem se in angelum lucis, cujus
signis et praestigiis Apelles inductus, novam haeresin
<pb n="0018C"/>
induxit.
</p>
      </div2>

<div2>
        <head>CAPUT VII.</head>

<pb n="0019A"/>
<p> <hi>Ipsas denique haereses cum a philosophia subornentur,
eo et curiositatis nomine etiam caveri oportere ab
Apostolo praescriptum.</hi> </p>
<p> Hae sunt doctrinae hominum et daemoniorum, prurientibus
auribus <note>(II Tim., IV, 3)</note> natae de ingenio
sapientiae saecularis, quam Dominus stultitiam vocans, <hi>stulta mundi</hi> 
 in confusionem etiam philosophiae
ipsius <hi>elegit <note>(I Cor. I, 27)</note>
          </hi>. Ea est enim materia
 sapientiae saecularis, temeraria interpres divinae
naturae et dispositionis. Ipsae denique haereses a
philosophia subornantur. Inde <hi>aeones,</hi> et formae nescio
quae, et trinitas hominis, apud Valentinum:
platonicus fuerat. Inde Marcionis Deus melior
<pb n="0019B"/>
de tranquillitate: a Stoicis venerat. Et ut anima interire
dicatur, ab Epicureis observatur. Et
ut carnis restitutio negetur, de una omnium philosophorum
schola sumitur. Et ubi materia cum Deo
aequatur, Zenonis disciplina est; et ubi aliquid de
igneo deo allegatur, Heraclitus intervenit:
Eadem materia apud haereticos et philosophos volutatur,
iidem retractatus implicantur. Unde malum,
et quare? et unde homo, et quomodo? et, quod
proxime Valentinus proposuit, unde Deus? Scilicet
<pb n="0020A"/>
de enthymesi, et ectromate. Miserum Aristotelem
! qui illis dialecticam instituit, artificem
struendi et destruendi, versipellem in sententiis,
coactam in conjecturis, duram in argumentis, operariam
contentionum, molestam etiam sibi ipsi,
omnia retractantem, ne quid omnino tractaverit.
Hinc illae <hi>fabulae et genealogiae interminabiles</hi>, <hi>et quaestiones infructuosae, et sermones serpentes velut
cancer 
 <note>(I Tim. I, 4; ibid., III, 4; II Tim. II, 17-23)</note>
          </hi>;
a quibus nos Apostolus refraenans, nominatim philosophiam
contestatur caveri oportere, scribens
ad Colossenses <hi>(II, 8)</hi>: <hi>Videte ne quis vos circumveniat 
 per philosophiam et inanem seductionem, secundum
traditionem hominum, praeter providentiam
Spiritus Sancti.</hi> Fuerat Athenis, et istam sapientiam
<pb n="0020B"/>
humanam, affectatricem et interpolatricem veritatis,
de congressibus noverat, ipsam quoque in
suas haereses multipartitam varietate sectarum invicem
repugnantium. Quid ergo Athenis et Hierosolymis?
quid Academiae et Ecclesiae? Quid haereticis et
Christianis? Nostra institutio de Porticu Salomonis
est, qui et ipse tradiderat <hi>Dominum in simplicitate
cordis esse quaerendum <note>(Sap. I, 1)</note>.</hi> Viderint, qui stoicum
et platonicum et dialecticum Christianismum
 protulerunt. Nobis curiositate opus non
<pb n="0021A"/>
est, post Christum Jesum; nec inquisitione, post
Evangelium. Cum credimus, nihil desideramus ultra
credere. Hoc enim prius credimus, non esse quod
ultra credere debeamus.
</p>
      </div2>

<div2>
        <head>CAPUT VIII.</head>
<p> <hi>Nihil autem obstare illud:</hi> QUAERITE ET INVENIETIS; <hi>id
enim dictum ad eos quibus nondum agnitus Christus.</hi> </p>
<p>Venio itaque ad illum articulum, quem et nostri
praetendunt ad ineundam curiositatem, et haeretici
inculcant ad importandam scrupulositatem. Scriptum
est (inquiunt): <hi>Quaerite et invenietis <note>(Matth., VIII,
7)</note>
          </hi>. Quando hanc vocem Dominus emisit, recordemur.
Puto in primitiis ipsis doctrinae suae, cum adhuc dubitaretur
apud omnes, an Christus esset, et cum
adhuc nec Petrus illum Dei Filium pronuntiasset;
<pb n="0021B"/>
cum etiam Joannes de illo certus esse desiisset .
Merito ergo tunc dictum est, <hi>Quaerite et invenietis,</hi> 
quando quaerendus adhuc erat, qui adhuc agnitus non
erat. Et hoc quantum ad Judaeos; ad illos
enim pertinet totus sermo suggillationis istius, qui
habebant ubi quaererent Christum. <hi>Habent,</hi> inquit, <hi>Moysen et Heliam 
 <note>(Luc., XVI, 29)</note>
          </hi>, id est legem et prophetas
Christum praedicantes, secundum quod et alibi <note>(Joan., V, 39)</note>,
 <hi>Scrutamini,</hi> inquit, <hi>Scripturas in quibus
salutem speratis; illae enim de me loquuntur.</hi> Hoc
erit, QUAERITE ET INVENIETIS; nam et sequentia in Judaeos
competere manifestum est: <hi>Pulsate et aperietur
vobis.</hi> Judaei retro penes Deum fuerant; dehinc ejecti
ob delicta, extra Deum esse coeperunt. Nationes vero
nunquam penes Deum, <hi>nisi stillicidium de situla, et
<pb n="0021C"/>
pulvis ex area, et foris semper (Isai, XL, 15)</hi>. Itaque
<pb n="0022A"/>
qui foris semper, quomodo pulsabit eo ubi nunquam
fuit? quam januam novit, in quam nec receptus,
nec ejectus aliquando? an qui scit se
intus fuisse et foras actum, is potius pulsabit et
ostium novit? Etiam, PETITE ET ACCIPIETIS ei
competit, qui sciebat a quo esset petendum, a quo
et erat aliquid repromissum; a Deo scilicet Abraham,
Isaac et Jacob, quem nationes non magis noverant,
quam ullam repromissionem ejus. Et ideo ad
Israel loquebatur: <hi>Non sum,</hi> inquit <note>(Matth., X, 15)</note>, <hi>missus nisi ad oves perditas domus Israel</hi>.
Nondum <hi>canibus</hi> 
 jactabat <hi>panem filiorum,</hi> nondum <hi>in viam 
 nationum ire</hi> mandabat <note>(Matth., XXVIII, 19)</note>; siquidem
in fine praecepit, ut vaderent ad docendas et
tinguendas nationes, consecuturi mox Spiritum Sanctum
<pb n="0022B"/> <hi>Paracletum,</hi> 
 qui illos <hi>deducturus esset in omnem
veritatem <note>(Joan., XVI, 13)</note>
          </hi>. Et hoc erga illos fecit.
Quod si nationibus destinati doctores,
Apostoli ipsi quoque doctorem consecuturi erant
Paracletum, multo magis vacabit erga nos QUAERITE
ET INVENIETIS, quibus ultro erat obventura doctrina
per Apostolos, et ipsis Apostolis per Spiritum Sanctum.
Omnia quidem dicta Domini omnibus posita sunt,
quae per aures Judaeorum ad nos transierunt;
sed pleraque in personas directa, non proprietatem
admonitionis nobis constituerunt, sed exemplum.
</p>
      </div2>

<div2>
        <head>CAPUT IX.</head>
<p> <hi>Nobis autem, qui jam credidimus, aliud non quaerendum.</hi> </p>
<p>Cedo nunc sponte de gradu isto: omnibus dictum
sit, QUAERITE ET INVENIETIS; tamen et hic expedit
<pb n="0022C"/>
sensu certare  cum interpretationis gubernaculo.
<pb n="0023A"/>
 Nulla vox divina ita dissoluta est et
diffusa, ut verba tantum defendantur, et ratio verborum
non constituatur. Sed in primis hoc propono:
unum utique etcertum aliquid institutum esse a
Christo, quod credere omnimodo debeant nationes,
et idcirco quaerere, ut possint, cum invenerint, credere.
Unius porro et certi instituti infinita inquisitio
non potest esse, quaerendum est donec invenias, et
credendum ubi inveneris; et nihil amplius, nisi custodiendum
quod credidisti: dum hoc insuper credas,
aliud non esse credendum, ideoque nec requirendum,
cum id inveneris et credideris quod ab eo institutum
est, qui non aliud tibi mandat inquirendum, quam
quod instituit. De hoc quidem si quis dubitat,
constabit penes nos esse id, quod a Christo institutum
<pb n="0023B"/>
est. Interim ex fiducia probationis praevenio,,
admonens quosdam nihil esse quaerendum ultra
quod crediderunt id esse, quod quaerere debuerunt;
ne QUAERITE ET INVENIETIS sine disciplina
rationis interpretentur.
</p>
      </div2>

<div2>
        <head>CAPUT X.</head>
<p> <hi>Alioqui si semper quaerimus, nunquam inveniemus,
nunquam credemus.</hi> </p>
<p>Ratio autem dicti hujus in tribus articulis constitit,
in re, in tempore, in modo: in re, ut quid sit quaerendum
consideres; in tempore, ut quando; in modo,
ut quousque. Igitur quaerendum est quod Christus
<pb n="0024A"/>
instituit; utique, quando non invenis; utique
donec invenias. Invenisti autem, cum credidisti: nam
non credidisses, si non invenisses; sicut nec quaesisses,
nisi ut invenires. Ad hoc ergo quaeris, ut invenias;
et ad hoc invenis, ut credas. Omnem prolationem
 quaerendi et inveniendi credendo fixisti: hunc
tibi modum statuit fructus ipse quaerendi;
hanc tibi fossam determinavit ipse, qui te non
vult aliud credere, quam quod instituit, ideoque
nec quaerere. Caeterum, si quia et alia tanta ab
aliis sunt instituta, propterea in tantum quaerere debemus
in quantum possumus invenire, semper quaeremus,
et nunquam omnino credemus. Ubi enim erit
finis quaerendi? ubi statio credendi? ubi expunctio
inveniendi? apud Marcionem? Sed et Valentinus
<pb n="0024B"/>
proponit: QUAERITE ET INVENIETIS. Apud Valentinum?
Sed et Apelles hac me pronuntiatione pulsabit; et
Hebion et Simon, et omnes ordines non habent aliud,
quo se mihi insinuantes, me sibi addicant. Erit
itaque nusquam, dum ubique convenior,
QUAERITE ET INVENIETIS, et velut si nusquam et
quasi qui nunquam apprehenderim illud quod Christus
instituit, quod quaeri oportet, quod credi necesse est.
</p>
      </div2>

<div2>
        <head>CAPUT XI.</head>
<p> <hi>Nemo enim quaerit, nisi qui aut non habuit, aut perdidit.</hi> </p>
<p>Impune erratur nisi delinquatur (quamvis errare, delinquere
<pb n="0025A"/>
est): impune, inquam, vagatur, qui nihil
deserit. Atenim si quod debui credere credidi, et
aliud denuo puto requirendum, spero utique et aliud
esse inveniendum; nullo modo speratur istud, nisi
quia aut non credideram qui videbar credidisse, aut
desii credidisse. Ita fidem meam deserens, negator
invenior. Semel dixerim: nemo quaerit, nisi qui,
aut non habuit, aut perdidit. Perdiderat unam ex decem
drachmis anus illa <note>(Luc., XV, 8)</note>, et ideo quaerebat;
ubi tamen invenit, quaerere desiit. Panem vicinus
non habebat <note>(Luc., XI, 5)</note>, et ideo pulsabat; ubi tamen
apertum est ei, et accepit, pulsare cessavit. Vidua
a judice petebat audiri <note>(Luc. XVIII, 3)</note>, quia non
admittebatur; sed ubi audita est, hactenus institit. Adeo.
finis est et quaerendi, et pulsandi, et petendi. <hi>Petenti
<pb n="0025B"/>
enim dabitur,</hi> inquit, <hi>et pulsanti aperietur, et quaerenti
invenietur <note>(Luc. XI, 9)</note>
          </hi>. Viderit, qui quaerit semper,
quia non invenit: illic enim quaerit, ubi non invenietur.
Viderit, qui semper pulsat, quia nunquam aperietur:
illuc enim pulsat, ubi nemo est. Viderit
qui semper petit, quia nunquam audietur.
Ab eo enim petit, qui non audit.
</p>
      </div2>

<div2>
        <head>CAPUT XII.</head>
<p> <hi>Si tamen adhuc quaerendum sit, non apud haereticos,
ad quos vetamur accedere, sed a nostris, et de nostro
quaeramus.</hi> </p>
<p>Nobis et si quaerendum esset adhuc et semper, ubi
tamen quaeri oportet? apud haereticos? ubi omnia
extranea et adversaria nostrae veritati, ad quos vetamur
accedere? Quis servus cibaria ab extraneo, ne dicam
<pb n="0026A"/>
ab inimico domini sui sperat? quis miles ab infoederatis,
ne dicam ab hostibus regibus, donativum et
stipendium captat, nisi plane desertor, et transfuga,
et rebellis? Etiam anus illa intra tectum suum drachmam
requirebat; etiam pulsator ille vicini januam
tundebat; etiam vidua illa non inimicum, licet
durum judicem interpellabat. Nemo inde instrui
potest, unde destruitur: nemo ab eo illuminatur, a
quo contenebratur. Quaeramus ergo in nostro, et a
nostris, et de nostro; idque duntaxat, quod,
salva regula fidei, potest in quaestionem devenire.
</p>
      </div2>

<div2>
        <head>CAPUT XIII.</head>
<p> <hi>Regulam enim (seu symbolum) fidei nobis praescriptam,
ut jam hinc, quid credamus, profiteamur.</hi> </p>
<p>
          <pb n="0026B"/>Regula est autem fidei, ut jam hinc quid defendamus
 profiteamur, illa scilicet qua creditur,
unum omnino Deum esse, nec alium praeter mundi
conditorem; qui universa de nihilo produxerit, per
Verbum suum primo omnium emissum; id Verbum,
Filium ejus appellatum, in nomine Dei
varie visum a Patriarchis, in Prophetis semper auditum,
postremo delatum ex Spiritu Patris Dei et virtute
in virginem Mariam, carnem factum in utero
ejus, et ex ea natum egisse Jesum Christum;
exinde praedicasse novam legem, et novam promissionem
regni coelorum; virtutes fecisse; fixum cruci,
tertia die resurrexisse; in coelos ereptum sedisse
ad dexteram Patris; misisse vicariam vim Spiritus
Sancti, qui credentes agat, venturum cum claritate,
ad sumendos sanctos in vitae aeternae et promissorum
<pb n="0027A"/>
coelestium fructum, et ad profanos adjudicandos
 igni perpetuo, facta utriusque partis resuscitatione
cum carnis restitutione.
</p>
      </div2>

<div2>
        <head>CAPUT XIV.</head>
<p> <hi>Hanc regulam a Christo institutam nullas apud nos
habere quaestiones, nisi quas haereses inferunt, et quae
haereticos faciunt.</hi> </p>
<p>Haec regula a Christo, ut probabitur, instituta,
nullas habet apud nos quaestiones, nisi quas haereses
inferunt, et quae haereticos faciunt. Caeterum, manente
forma ejus in suo ordine, quantum libet quaeras
et tractes, et omnem libidinem curiositatis effundas;
si quid tibi videtur, vel ambiguitate pendere,
vel obscuritate obumbrari, est utique frater aliquis
<pb n="0027B"/>
doctor gratia scientiae donatus, est aliquis inter
exercitatos conversatus, aliquis tecum, curiosius
tamen, quaerens; novissime, ignorare melius est, ne
quod non debeas noris, quia quod debeas nosti <hi>Fides,</hi> 
 inquit, <hi>tua te salvum fecit <note>(Luc., XVIII, 42)</note>
          </hi>;
non exercitatio Scripturarum. Fides in regula posita
est: habes legem, et salutem de observatione legis:
exercitatio autem in curiositate consistit, habens
gloriam solam de peritiae studio. Cedat curiositas
fidei; cedat gloria saluti. Certe aut non obstrepant,
aut quiescant. Adversus regulam nihil scire, omnia
scire est. Ut non inimici essent veritatis haeretici, ut
de refugiendis eis non praemoneremur, quale est
conferre cum hominibus qui et ipsi adhuc se quaerere
profiteantur? Si enim adhuc vere quaerunt, nihil
<pb n="0027C"/>
adhuc certi repererunt; et ideo, quaecumque
videntur interim tenere, dubitationem suam ostendunt,
<pb n="0028A"/>
quamdiu quaerunt. Itaque tu qui perinde quaeris,
spectans ad eos qui et ipsi quaerunt, dubius a
dubiis, incertus ab incertis, caecus a caecis in foveam
deducaris necesse est <note>(Matth., XV, 14)</note>. Sed, cum
decipiendi gratia praetendunt se adhuc quaerere,
ut nobis per sollicitudinis injectionem tractatus suos
insinuent; denique, ubi adierint ad nos, statim,
quae dicebant quaerenda esse, defendunt: jam illos sic
debemus refutare, ut sciant nos non Christo,
sed sibi negatores esse. Cum enim quaerunt adhuc,
nondum tenent; cum autem non tenent, nondum
crediderunt, non sunt christiani. At, cum tenent
quidem et credunt, quaerendum tamen dicunt, ut
defendant. Antequam defendant, negant, quod confitentur
se nondum credidisse, dum quaerunt. Qui ergo
<pb n="0028B"/>
nec sibi sunt christiani, quanto magis nobis? Qui per
fallaciam veniunt, qualem fidem disputant? Cui veritati
patrocinantur, qui eam a mendacio inducunt?
</p>
      </div2>

<div2>
        <head>CAPUT XV.</head>
<p> <hi>Porro ad propositum veniens Tertullianus, praescribit
non admittendos haereticos ad ullam de Scripturis
disputationem.</hi> </p>
<p>Sed ipsi de Scripturis agunt, et de Scripturis suadent.
 Aliunde scilicet loqui possent de rebus
fidei, nisi ex literis fidei? Venimus igitur ad propositum:
huc enim dirigebamus, et hoc
praestruebamus allocutionis praefatione, ut
jam hinc de eo congrediamur, de quo adversarii
provocant. Scripturas obtendunt, et hac sua audacia
<pb n="0028C"/>
statim quosdam movent; in ipso vero congressu
firmos quidem fatigant, infirmos capiunt, medios cum
<pb n="0029A"/>
scrupulo dimittunt. Hunc igitur potissimum gradum
obstruimus, non admittendos eos ad ullam
de Scripturis disputationem. Si hae sunt illae
vires eorum, uti eas habere possint, dispici
debet cui competat possessio Scripturarum, ne is
admittatur ad eas, cui nullo modo competit.
</p>
      </div2>

<div2>
        <head>CAPUT XVI.</head>
<p> <hi>Primum, quod fides nostra obsequium Apostolo debeat,
disputationem prohibenti, dum post unam correptionem
convenire haereticum interdixit.</hi> </p>
<p>Hoc de consilio diffidentiae, aut de studio aliter
ineundae constitutionis induxerim, nisi ratio constiterit,
in primis illa, quod fides nostra obsequium
Apostolo debeat, prohibenti quaestiones inire,
<pb n="0029B"/>
novis vocibus aures accommodare <note>(I Tim., VI, 4)</note>,
haereticum post unam correptionem convenire <note>(Tit.,
III, 10)</note>, non post disputationem. Adeo interdixit disputationem,
correptionem designans caussam haeretici
conveniendi; et hoc unam, scilicet, quia non est
christianus; ne more christiani, semel et iterum, et
sub duobus aut tribus testibus <note>(Matth., XVIII, 15, 16)</note> 
castigandus videretur; cum ob hoc sit castigandus, propter
quod non sit cum illo disputandum.
</p>
      </div2>

<div2>
        <head>CAPUT XVII.</head>
<p> <hi>Deinde quod nihil proficiat congressio Scripturarum;
cum haereses quasdam non recipiant, et si quas recipiant,
adjectionibus et detractionibus intervertant, aut
<pb n="0030A"/>
non recipiant integras, et si aliquatenus integras,
diversas expositiones comminiscantur.</hi> </p>
<p>Deinde, quoniam nihil proficiat congressio Scripturarum,
nisi plane ut stomachi quis ineat eversionem, aut
cerebri. Ista haeresis non recipit quasdam Scripturas:
et si quas recipit, non recipit integras: adjectionibus
et detractionibus ad dispositionem instituti sui intervertit:
et si aliquatenus integras praestat, niholominus
diversas expositiones commentata convertit. Tantum
veritati obstrepit adulter sensus, quantum et
corruptor stylus. Variae praesumptiones necessario
nolunt agnoscere ea, per quae revincuntur; his
nituntur quae ex falso composuerunt, et quae de
ambiguitate ceperunt. Quid promovebis, exercitatissime
Scripturarum, cum si quid defenderis, negetur
<pb n="0030B"/>
ex diverso, si quid negaveris, defendatur? Et tu
quidem nihil perdes, nisi vocem in contentione; nihil
consequeris, nisi bilem de blasphematione.
</p>
      </div2>

<div2>
        <head>CAPUT XVIII.</head>
<p> <hi>Ille etiam, cujus caussa in congressum Scripturarum
descendis, incertior discedet, de pari altercatione
negandi et defendendi.</hi> </p>
<p>Ille vero, si quis est, cujus caussa in congressum
descendis Scripturarum, ut eum dubitantem confirmes,
ad veritatem, an magis ad haereses deverget?
Hoc ipso motus, quod te videat nihil promovisse,
aequo gradu negandi et defendendi diversa parte
statuto, certe pari, altercatione incertior discedet,
nesciens quam haeresin judicet. Haec utique et ipsi
<pb n="0031A"/>
habent in nos retorquere. Necesse est enim et illos
dicere a nobis potius adulteria Scripturarum et expositionum
 mendacia inferri, qui proinde sibi defendant
veritatem.
</p>
      </div2>

<div2>
        <head>CAPUT XIX.</head>
<p> <hi>Illud itaque solum disputandum, quibus competat fides,
cujus sint Scripturae, a quo, per quos, et quibus sit
tradita disciplina qua christiani fiunt.</hi> </p>
<p>Ergo non ad Scripturas provocandum est; nec in
his constituendum certamen, in quibus aut nulla, aut
incerta victoria est, aut par incertae. Nam etsi non
ita evaderet conlatio Scripturarum, ut utramque partem
parem sisteret, ordo rerum desiderabat illud
prius proponi, quod nunc solum disputandum est:
Quibus competat fides ipsa? Cujus sint Scripturae? A
<pb n="0031B"/>
quo, et per quos, et quando, et quibus sit tradita
disciplina qua fiunt christiani? Ubi enim apparuerit
esse veritatem et disciplinae et fidei christianae,
illic erit veritas Scripturarum, et expositionum, et
omnium traditionum christianarum.
</p>
      </div2>

<div2>
        <head>CAPUT XX.</head>
<p> <hi>Atqui a Christo unam ejusdem fidei doctrinam Apostolis
traditam, qui eam nationibus promulgaverunt, et
Ecclesias apud unamquamque civitatem condiderunt,
a quibus caeterae Ecclesiae quotidie mutuantur ut Ecclesiae
fiant; ita ut tot ac tantae Ecclesiae, una sit illa
ab Apostolis prima, ex qua omnes.</hi> </p>
<p>Christus Jesus Dominus noster permittat dicere
interim, quisquis est, cujuscumque Dei Filius,
<pb n="0031C"/>
cujuscumque materiae homo et Deus, cujuscumque
fidei praeceptor, cujuscumque mercedis repromissor,
quid esset, quid fuisset, quam Patris
voluntatem administraret, quid homini agendum
<pb n="0032A"/>
determinaret, quamdiu in terris agebat, ipse pronuntiabat,
sive populo palam, sive discentibus seorsum;
ex quibus duodecim praecipuos lateri suo adlegerat destinatos
nationibus magistros. Itaque, uno eorum
decusso, reliquos undecim, digrediens ad Patrem
post resurrectionem, jussit ire et docere nationes,
intinguendas in Patrem et in Filium et in
Spiritum Sanctum. Statim igitur Apostoli (quos haec
appellatio <hi>missos</hi> interpretatur), assumpto per sortem
duodecimo Matthia in locum Judae, ex auctoritate
prophetiae quae est in psalmo David, consecuti promissam
vim Spiritus Sancti ad virtutes et eloquium primo
per Judaeam contestata fide in Jesum Christum
et ecclesiis institutis, dehinc in orbem profecti, eamdem
doctrinam ejusdem fidei nationibus promulgaverunt,
<pb n="0032B"/>
et proinde ecclesias apud unamquamque civitatem
condiderunt, a quibus traducem fidei et semina
doctrinae, caeterae exinde ecclesiae mutuatae sunt, et
quotidie mutuantur ut ecclesiae fiant: ac per hoc et
ipsae apostolicae deputantur, ut soboles apostolicarum
ecclesiarum. Omne genus ad originem suam
censeatur necesse est. Itaque tot ac tantae ecclesiae,
una est illa ab Apostolis prima, ex qua omnes. Sic
omnes prima, et apostolicae, dum una omnes
probant unitatem; dum est illis communicatio
pacis, et appellatio fraternitatis, et contesseratio
hospitalitatis: quae jura non alia ratio regit, quam
ejusdem sacramenti una traditio.
</p>
      </div2>

<div2>
        <head>CAPUT XXI.</head>
<p> <hi>Hanc itaque dirigit alteram praescriptionem: non alios
<pb n="0032C"/>
recipienbdos praedicatores, quam quos Christus instituit;
et proinde eam doctrinam recipiendam, id sine dubio
tenentem, quod Ecclesia ab Apostolis tam viva voce
quam per Epistolas, Apostoli a Christo, Christus a
<pb n="0033A"/>
Deo suscepit; hoc itaque testimonium veritatis doctrinae
nostrae quod cum ecclesiis apostolicis communicemus.</hi> </p>
<p>Hinc igitur dirigimus praescriptionem: si Dominus
Jesus Christus Apostolos misit ad praedicandum,
alios non esse recipiendos praedicatores, quam Christus
instituit; quia nec alius Patrem novit nisi Filius,
et cui Filius revelavit, nec aliis videtur revelasse Filius,
quam Apostolis quos misit ad praedicandum,
utique quod illis revelavit. Quid autem praedicaverint,
id est, quid illis Christus revelaverit, et hic praescribam
non aliter probari debere, nisi per easdem
ecclesias, quas ipsi Apostoli condiderunt, ipsi eis praedicando,
tam viva, quod aiunt, voce, quam per
epistolas postea. Si haec ita sunt, constat proinde
<pb n="0033B"/>
omnem doctrinam quae cum illis ecclesiis apostolicis,
matricibus et originalibus fidei, conspiret, veritati
deputandam, sine dubio tenentem quod Ecclesiae ab
Apostolis, Apostoli a Christo, Christus a Deo accepit;
reliquam vero omnem doctrinam de mendacio
praejudicandam, quae sapiat contra veritatem Ecclesiarum,
et Apostolorum, et Christi, et Dei. Superest
ergo uti demonstremus, an haec nostra doctrina,
cujus regulam supra edidimus, de Apostolorum traditione
censeatur, et hoc ipso, an caeterae de
mendacio veniant. Communicamus cum ecclesiis
apostolicis, quod nulli doctrina diversa: hoc est
testimonium veritatis.
</p>
      </div2>

<div2>
        <head>CAPUT XXII.</head>
<p>
          <pb n="0033C"/> <hi>Apostolos autem (quidquid in contrarium soleat dicere
diversa pars) omnia et scisse et tradidisse; quibus
et omnes Scripturas edisserere Christus dignatus est,
et Spiritum Sanctum misit, qui eos deduceret in omnem
veritatem.</hi> </p>
<p>Sed quoniam tam expedita probatio est, ut si
<pb n="0034A"/>
statim proferatur, nihil jam sit retractandum; ac
si prolata non sit a nobis, locum interim demus
diversae parti, si quid putant ad infirmandam hanc
praescriptionem movere se posse. Solent dicere, non
omnia Apostolos scisse, eadem agitati dementia
qua susum jusum convertunt, omnia quidem
Apostolos scisse, sed non omnia omnibus tradidisse;
in utroque Christum reprehensioni subjicientes,
qui aut minus instructos, aut parum simplices Apostolos
miserit. Quis igitur integrae mentis credere
potest aliquid eos ignorasse, quos magistros Dominus
dedit, individuos habens in comitatu, in discipulatu,
in convictu; quibus obscura quaeque seorsim
disserebat, illis dicens datum esse cognoscere arcana,
quae populo intelligere non liceret? Latuit aliquid
<pb n="0034B"/>
Petrum, aedificandae Ecclesiae petram dictum <note>(Matth., XVI, 18, 19)</note>,
claves regni coelorum
consecutum, et solvendi et alligandi in coelis et in
terris potestatem? Latuit et Joannem aliquid, dilectissimum
Domino, pectori ejus incubantem, cui
soli Dominus Judam traditorem praemonstravit, quem
loco suo filium Mariae demandavit? Quid eos ignorasse
voluit, quibus etiam gloriam suam exhibuit, et Moysen
et Heliam, et insuper de coelo Patris vocem? non
quasi caeteros reprobans, sed quoniam in tribus testibus
stabit omne verbum <note>(Matth., XVIII, 16)</note>. Ignoraverunt
itaque et illi, quibus post resurrectionem quoque in itinere
omnes Scripturas edisserere dignatus est? Dixerat
plane aliquando: <hi>Multa habeo adhuc vobis loqui, sed non
potestis modo ea sustinere (Jean, XVI, 12, 13)</hi>: tamen
<pb n="0034C"/>
adjiciens: <hi>Cum venerit ille Spiritus veritatis, ipse vos
deducet in omnem veritatem,</hi> ostendit illos nihil ignorasse,
quos omnem veritatem consecuturos per Spiritum
veritatis repromiserat; et utique implevit repromissum,
probantibus Actis Apostolorum descensum
Spiritus Sancti. Quam Scripturam qui non recipiunt,
<pb n="0035A"/>
nec Spiritus Sancti esse possunt, qui necdum
 Spiritum possint agnoscere discentibus
missum, sed nec Ecclesiam defendere, qui, quando
et quibus incunabulis institutum est hoc corpus,
probare non habent. Tanti est enim illis non habere
probationes eorum quae defendunt, ne pariter
admittantur traductiones eorum quae mentiuntur.
</p>
      </div2>

<div2>
        <head>CAPUT XXIII.</head>
<p> <hi>In Petro enim non reprehensam ignorantiam aliquam a
Paulo, sed conversationem.</hi> </p>
<p>Proponunt ergo ad suggillandam ignorantiam aliquam
Apostolorum, quod Petrus, et qui cum eo,
reprehensi sint a Paulo. Adeo, inquiunt, aliquid eis
defuit; ut ex hoc etiam illud struant, potuisse postea
pleniorem scientiam supervenire, qualis obvenerit
<pb n="0035B"/>
Paulo reprehendendi antecessores. Possumus et hic
Acta Apostolorum repudiantibus dicere: prius est
uti ostendatis quis iste Paulus, et quid ante Apostolum,
et quomodo Apostolus: quatenus et alias ad
quaestiones plurimum eo utuntur. Neque enim, si ipse
se apostolum de persecutore profitetur, sufficit unicuique
examinate credenti; quando nec Dominus
ipse de se testimonium dixerit. Sed credant
sine Scripturis, ut credant adversus Scripturas; tamen
doceant, ex eo quod allegant Petrum a Paulo reprehensum,
aliam Evangelii formam a Paulo superductam,
citra eam quam praemiserat Petrus et caeteri.
Quin, demutatus in praedicatorem de persecutore,
deducitur ad fratres a fratibus, ut unus ex
fratribus, et ad illos ab illis qui ab Apostolis fidem
<pb n="0035C"/>
induerant. Dehinc, sicut ipse enarrat, ascendit in
Hierosolyma cognoscendi Petri caussa, ex officio et
<pb n="0036A"/>
jure scilicet ejusdem fidei et praedicationis. Nam et
illi non essent mirati de persecutore factum praedicatorem,
si aliquid contrarium praedicaret; nec
Dominum praeterea magnificassent, quia adversarius
ejus Paulus obvenerat. Itaque et dexteramei dederunt,
signum concordiae et convenientiae; et inter se distributionem
officii ordinaverunt, non separationem
Evangelii; nec ut aliud alter, sed ut aliis alter praedicarent,
Petrus in Circumcisionem, Paulus in Nationes.
Caeterum, si reprehensus est Petrus,
quod cum convixisset ethnicis, postea se a convictu
eorum se parabat personarum respectu; utique conversationis
fuit vitium, non praedicationis. Non enim
ex hoc alius Deus, quam Creator; et alius Christus,
quam ex Maria, et alia spes quam resurrectio annuntiabatur.
</p>
      </div2>

<div2>
        <head>CAPUT XXIV.</head>

<pb n="0036B"/>
<p> <hi>Idque reprehensionis usurpatum fuisse pro temporibus,
personis, et caussis.</hi> </p>
<p>Non mihi tam bene est, imo non mihi tam male
est, ut Apostolos committam. Sed quoniam perversissimi
isti illam reprehensionem ad hoc obtendunt,
ut suspectam faciant doctrinam superiorem, respondebo
quasi pro Petro: ipsum Paulum dixisse, factum
se esse omnibus omnia, Judaeis judaeum, non judaeis
non judaeum, ut omnes lucrificaret. Adeo pro
temporibus et personis et caussis quaedam reprehendebant,
in quae et ipsi aeque pro temporibus et personis
et caussis committebant: quemadmodum si et
Petrus reprehenderet Paulum, quod prohibens circumcisionem,
<pb n="0036C"/>
circumciderit ipse Timotheum. Viderint
qui de Apostolis judicant. Bene quod Petrus
<pb n="0037A"/>
Paulo et in martyrio adaequatur. Sed etsi in tertium
usque coelum ereptus Paulus, et in paradisum
delatus audiit quaedam illic, non possunt videri fuisse
quae illum in aliam doctrinam instructiorem praestarent,
cum ita fuerit conditio eorum, ut nulli hominum
proderentur. Quod si ad alicujus conscientiam manavit
nescio quid illud, et hoc se aliqua haeresis sequi
affirmat, aut Paulus secreti proditi reus est, aut et
alius postea in paradisum ereptus debet ostendi, cui
permissum sit eloqui, quae Paulo mutire non liquit.
</p>
      </div2>

<div2>
        <head>CAPUT XXV.</head>
<p> <hi>Neque vero occultum aliquod evangelium praedicasse
Apostolos.</hi> </p>
<p>Sed ut diximus, eadem dementia est, cum confitentur
quidem, nihil Apostolos ignorasse, nec diversa
<pb n="0037B"/>
inter se praedicasse; non tamen omnia volunt
illos omnibus revelasse: quaedam enim palam,
et universis; quaedam secreto, et paucis demandasse:
quia et hoc verbo usus est Paulus ad Timotheum: <hi>O Timothee, depositum custodi</hi>.
Et rursum: <hi>Bonum
depositum serva.</hi> Quod hoc depositum est tacitum,
ut alteri doctrinae deputetur? An illius denuntiationis,
de qua ait: <hi>Hanc denuntiationem commendo apud te,
fili Timothee.</hi> Item illius praecepti, de quo ait: <hi>Denuntio tibi ante Deum, 
 qui vivificat omnia,
et Jesum Christum, qui testatus est sub Pontio Pilato
bonam confessionem, custodias praeceptum <note>(I Tim., VI,
13)</note>
          </hi> Quod autem praeceptum, et quae denuntiatio?
Ex supra et infra scriptis intelligetur non nescio
quid subostendi hoc dicto de remotiore doctrina,
<pb n="0037C"/>
sed potius inculcari de non admittenda alia praeter
eam, quam audierat ab ipso, et, puto, palam. <hi>Coram multis,</hi> 
 inquit, <hi>testibus <note>(II Tim., II, 2)</note>
          </hi>. Quos
multos testes si nolunt Ecclesiam intelligi, nihil
interest, quando nihil tacitum fuerit, quod sub multis
testibus proferebatur. Sed nec quia voluit illum <hi>haec
fidelibus hominibus demandare, qui idonei sint et alios
<pb n="0038A"/>
docere <note>(II Tim., II, 2)</note>
          </hi> id quoque ad argumentum
occulti alicujus Evangelii interpretandum est. Nam
cum dicit, <hi>haec,</hi> de eis dicit, de quibus in praesenti
scribebat; de occultis autem, ut de absentibus apud
conscientiam, non <hi>haec,</hi> sed <hi>illa</hi> dixisset.
</p>
      </div2>

<div2>
        <head>CAPUT XXVI.</head>
<p> <hi>Quanquam non passim, nec inconsiderate omnibus praedicaverint
Apostoli.</hi> </p>
<p>Porro consequens erat, ut cui demandabat Evangelii
administrationem, non passim, nec inconsiderate
administrandam, adjiceret secundum dominicam
vocem, ne <hi>margaritam porcis, et sanctum canibus jactaret <note>(Matth., VII, 6)</note>
          </hi>.
Dominus palam edixit, sine
ulla significatione alicujus tecti sacramenti. Ipse
praeceperat, <hi>si quid in tenebris et in abscondito audissent,
<pb n="0038B"/>
in luce et in tectis praedicarent <note>(Matth., X, 27)</note>
          </hi>.
Ipse per similitudinem praefiguraverat, ne unam <hi>mnam,</hi> 
 id est unum verbum ejus, sine fructu <hi>in abdito <note>(Luc., XIX, 20)</note>
          </hi> 
 reservarent. Ipse docebat, <hi>lucernam
non sub modio abstrudi solere, sed in candelabrum
constitui, ut luceat omnibus qui in domo
sunt <note>(Matth., V, 15)</note>
          </hi>. Haec Apostoli, aut neglexerunt,
aut minime intellexerunt, si non adimpleverunt
abscondentes aliquid de lumine, id est, de Dei
verbo et Christi sacramento. Neminem quod
scio verebantur, non Judaeorum vim, non ethnicorum;
quo magis utique in Ecclesia libere praedicabant,
qui in synagogis et in locis publicis non tacebant.
Imo neque Judaeos convertere, neque ethnicos
inducere potuissent, nisi quod credi ab eis volebant
<pb n="0038C"/>
ordine exponerent: multo magis jam credentibus
Ecclesiis nihil subtraxissent, quod aliis paucis
seorsum demandarent. Quanquam, etsi quaedam
inter domesticos, ut ita dixerim, disserebant, non tamen
ea fuisse credendum est, quae aliam regulam fidei
superducerent, diversam et contrariam illi, quam
Catholicae in medium proferebant; ut alium Deum
<pb n="0039A"/>
in ecclesia dicerent, alium in hospitio; aliam Christi
substantiam designarent in aperto, aliam in secreto;
aliam spem resurrectionis apud omnes annuntiarent,
aliam apud paucos: cum ipsi obsecrarent
 in Epistolis suis, ut <hi>idipsum et unum loquerentur
omnes, et non essent schismata et dissensiones in
Ecclesia <note>(I Cor., I, 10)</note>
          </hi>, quia sive Paulus, sive alii,
eadem praedicarent. Alioquin meminerant: <hi>Sit
sermo vester, est, est; non, non; quod amplius, hoc
a malo est <note>(Matth., V, 37)</note>
          </hi>; ne scilicet Evangelium
in diversitate tractarent.
</p>
      </div2>

<div2>
        <head>CAPUT XXVII.</head>
<p> <hi>Unam etiam regulam fidei eos instituisse, tam ad ecclesias
correptas postea emendatas, quam ad eas quas
<pb n="0039B"/>
commendarunt.</hi> </p>
<p> Si ergo incredibile est, vel ignorasse Apostolos
plenitudinem praedicationis, vel non omnem ordinem
regulae omnibus edidisse, videamus ne forte
Apostoli quidem simpliciter et plene, Ecclesiae
autem suo vitio aliter acceperint quam Apostoli proferebant.
Omnia ista scrupulositatis incitamenta invenias
praetendi ab haereticis. Tenent correptas ab
Apostolo Ecclesias: <hi>O insensati Galatae, quis vos fascinavit?</hi> 
et: <hi>Tam bene currebatis, quis vos impediit?</hi> 
ipsumque principium: <hi>Miror quod sic tam cito
transferemini ab eo qui vos vocavit in gratia, ad
<pb n="0040A"/>
aliud evangelium.</hi> Item ad Corinthios scriptum, quod
essent adhuc <hi>carnales,</hi> qui <hi>lacte educarentur, nondum
idonei ad pabulum;</hi> qui <hi>putarent se scire aliquid,</hi> 
quando <hi>nondum scirent quemadmodum scire oporteret.</hi> 
Cum correptas ecclesias opponunt, credant
emendatas. Sed et illas recognoscant, de quarum
fide et scientia et conversatione Apostolus gaudet, et
Deo gratias agit: quae tamen hodie cum illis correptis
unius institutionis jura miscent.
</p>
      </div2>

<div2>
        <head>CAPUT XXVIII.</head>
<p> <hi>Quod autem apud multos unum invenitur, non censeri
erratum, sed traditum.</hi> </p>
<p>Age nunc, omnes erraverint; deceptus sit Apostolus
de testimonio reddendo quibusdam; nullam
<pb n="0040B"/>
respexerit Spiritus Sanctus, uti <hi>eam in veritatem
deduceret <note>(Joan., XIV, 26)</note>
          </hi>, ad hoc missus a Christo,
ad hoc postulatus de Patre, ut esset <hi>doctor veritatis <note>(Joan., XV, 26)</note>
          </hi>;
neglexerit officium Dei villicus,
Christi vicarius, sinens Ecclesias aliter interim intelligere,
aliter credere, quam ipse per Apostolos praedicabat:
ecquid verisimile est, ut tot ac tantae in
unam fidem erraverint? Nullus inter multos eventus
unus est exitus: variasse debuerat error doctrinae
Ecclesiarum. Caeterum, quod apud multos unum
invenitur, non est erratum, sed traditum. Audeat
ergo aliquis dicere illos errasse qui tradiderunt?
</p>
      </div2>

<div2>
        <head>CAPUT XXIX.</head>

<pb n="0041A"/>
<p> <hi>Haereses potius errasse, quae vera doctrina sunt posteriores.</hi> </p>
<p> Quoquo modo sit erratum; tamdiu utique regnavit
 error, quamdiu haereses non erant. Aliquos
Marcionitas et Valentinianos liberanda veritas
expectabat: interea perperam evangelizabatur, perperam
credebatur, tot millia millium perperam
tincta, tot opera fidei perperam administrata, tot
virtutes, tot charismata perperam operata, tot
sacerdotia, tot ministeria perperam functa, tot
denique martyria in vacuum coronata. Aut si
nec perperam, nec in vacuum, quale est ut ante
res Dei currerent, quam cujus Dei notum esset;
ante Christiani, quam Christus inventus, ante haeresis,
<pb n="0041B"/>
quam vera doctrina? Sed enim in omnibus veritas
imaginem antecedit; post rem similitudo succedit.
Caeterum satis ineptum, ut prior in doctrina
haeresis habeatur; vel quoniam ipsa est quae futuras
haereses et cavendas praenuntiavit. Ad ejus doctrinae
Ecclesiam scriptum est, imo ipsa doctrina ad
Ecclesiam suam scribit: <hi>Etsi Angelus de coelo
aliter evangelizaverit citra quam nos, anathema sit <note>(Gal., I, 8)</note>
          </hi>.
</p>
      </div2>

<div2>
        <head>CAPUT XXX.</head>
<p> <hi>Marcionem enim et Valentinum, in catholicam primo
doctrinam apud Ecclesiam romanensem sub episcopatu
Eleutheri credidisse; donec ob inquietam curiositatem
<pb n="0042A"/>
semel et iterum ejecti, novissime in perpetuum
dissidium relegati, venena doctrinarum suarum disseminarunt.
Atque idem de aliis judicium, qui virtutibus
et miraculis novos se apostolos esse probare nequeunt.</hi> </p>
<p>Ubi tunc Marcion, ponticus nauclerus, stoicae studiosus?
Ubi Valentinus platonicae sectator? Nam
constat illos, neque adeo olim fuisse, Antonini fere
principatu, et in catholicae primo doctrinam
credidisse apud Ecclesiam romanensem, sub episcopatu
 Eleutherii benedicti, donec ob inquietam
semper eorum curiositatem, qua fratres quoque
vitabant  semel et iterum ejecti, Marcion
quidem cum ducentis sestertiis quae Ecclesiae
intulerat, novissime in perpetuum discidium relegati
<pb n="0042B"/>,
venena doctrinarum suarum disseminaverunt.
Postmodum idem Marcion, poenitentiam confessus
 cum conditioni datae sibi occurrit,
ita pacem recepturus, si caeteros quos perditioni
erudisset, Ecclesiae restitueret, morte praeventus est. <hi>Oportebat enim haereses esse 
 <note>(I Cor., II, 19)</note>
          </hi>. Nec tamen
ideo bonum haereses, quia eas oportebat, quasi
non et malum oportuerit esse. Nam et Dominum tradi
oportebat; sed vae traditori <note>(Marc., XIV, 21)</note>? ne
quis etiam hinc haereses defendat. Si
et Apellis stemma retractandum est, tam non vetus
et ipse quam Marcion institutor et praeformator ejus:
sed lapsus in foeminam desertor continentiae
<pb n="0043A"/>
marcionensis, ab oculis sanctissimi magistri Alexandriam
secessit; inde post annos regressus non
melior, nisi tantum qua jam non marcionites, in alteram
foeminam impegit, illam virginem Philumenen,
quam supra edidimus, postea vero immane prostibulum
et ipsam, cujus energemate circumventus,
quas ab ea didicit <hi>phaneroseis</hi> scripsit. Adhuc
in saeculo supersunt qui meminerint eorum, etiam
proprii discentes et successores ipsorum, ne se
posteriores negare possint. Quanquam et <hi>de operibus
suis,</hi> ut dixit Dominus, <hi>revincuntur <note>(Matth., VII, 16)</note>
          </hi>.
Si enim Marcion Novum Testamentum a Vetere separavit,
posterior est eo quod separavit; quia separare
non posset, nisi quod unitum fuit. Unitum ergo ante
quam separaretur, postea separatum, posteriorem
<pb n="0043B"/>
ostendit separatorem. Item Valentinus, aliter exponens,
et sine dubio emendans, hoc omnino quicquid
emendat, ut mendosum retro, anterius fuisse demonstrat.
Hos ut insigniores et frequentiores adulteros
veritatis nominamus. Caeterum et Nigidius nescio
quis, et Hermogenes, et multi alii qui
adhuc ambulant pervertentes vias Dei, ostendant
mihi ex qua auctoritate prodierunt. Si alium Deum
praedicant, quomodo ejus Dei rebus et litteris et nominibus
utuntur adversus quem praedicant? si eumdem,
quomodo aliter? Probent se novos apostolos
esse: dicant Christum iterum descendisse, iterum
ipsum docuisse, iterum crucifixum, iterum mortuum,
iterum resuscitatum: sic enim Apostolos solet
<pb n="0043C"/>
facere, dare illis praeterea virtutem eadem signa
edendi, quae et ipse. Volo igitur et
virtutes eorum proferri; nisi quod agnosco maximam
virtutem eorum, qua Apostolos in perversum aemulantur:
illi enim de mortuis vivos faciebant,
isti de vivis mortuos faciunt.
</p>
      </div2>

<div2>
        <head>CAPUT XXXI.</head>

<pb n="0044A"/>
<p> <hi>Id itaque esse verum et dominicum, quod prius sit traditum;
falsum, quod posterius.</hi> </p>
<p>Sed ab excessu revertar ad principalitatem veritatis,
et posteritatem mendacitatis disputandam,
ex illius quoque parabolae patrocinio, quae <hi>bonum semen frumenti</hi> 
 a Domino <hi>seminatum</hi> in primore
constituit, <hi>avenarum autem sterilis foeni</hi> adulterium
 <hi>ab inimico diabolo <note>(Matt., XIII, 37, 39)</note>
          </hi> postea
superducit. Proprie enim doctrinarum distinctionem
figurat, quia et alibi verbum Dei seminis similitudo
est. Ita ex ipso ordine manifestatur, id esse dominicum
et verum, quod sit prius traditum; id autem extraneum
et falsum, quod sit posterius immissum. Ea
sententia manebit adversus posteriores quasque haereses,
<pb n="0044B"/>
quibus nulla constantia de conscientia competit
 ad defendendam sibi veritatem.
</p>
      </div2>

<div2>
        <head>CAPUT XXXII.</head>
<p> <hi>Si interim quaedam sint haereses etiam inde ab aetate
apostolica; praescribendum uti evolvant ordinem
episcoporum suorum, ita per successiones ab initio
decurrentem, ut primus ille episcopus aliquem ex
Apostolis aut apostolicis viris habeat antecessorem,
quemadmodum Smyrnaeorum et Romanorum Ecclesiae;
quod cum probare non possim, in communicationem
non recipiantur.</hi> </p>
<p>Caeterum, si quae audent interserere se aetati apostolicae,
ut ideo videantur ab Apostolis traditae, quia
sub Apostolis fuerunt, possumus dicere: Edant ergo
<pb n="0044C"/>
origines Ecclesiarum suarum: evolvant ordinem episcoporum
suorum, ita per successiones ab initio
decurrentem, ut primus ille episcopus aliquem ex
Apostolis, vel apostolicis viris, qui tamen cum Apostolis
perseveraverit, habuerit auctorem et antecessorem.
 Hoc enim modo Ecclesiae apostolicae census
<pb n="0045A"/>
suos deferunt: sicut Smyrnaeorum Ecclesia
 Polycarpum ab Joanne conlocatum refert:
 sicut Romanorum, Clementem a Petro ordinatum
edit; proinde utique et caeterae exhibent
quos ab Apostolis in episcopatum constitutos
apostolici seminis traduces habeant. Confingant
tale aliquid Haeretici. Quid enim illis post blasphemiam
inlicitum est? Sed etsi confinxerint, nihil
promovebunt. Ipsa enim doctrina eorum cum apostolica
comparata, ex diversitate et contrarietate sua
pronuntiabit, neque apostoli alicujus auctoris esse,
neque apostolici; quia sicut Apostoli non diversa
inter se docuissent, ita et apostolici non contraria
Apostolis edidissent, nisi illi qui ab Apostolis didicerunt
 aliter praedicaverunt. Ad hanc itaque formam
<pb n="0045B"/>
probabuntur ab illis ecclesiis, quae licet nullum
ex Apostolis, vel apostolicis, auctorem suum proferant,
ut multo posteriores, quae denique quotidie
instituuntur; tamen in eadem fide conspirantes, non
minus apostolicae deputantur, pro consanguinitate
doctrinae. Ita omnes haereses ad utramque formam
nostris Ecclesiis provocatae, probent se quaqua putant
apostolicas. Sed adeo nec sunt, nec probare possunt
quod non sunt, nec recipiuntur in pacem et communicationem
ab Ecclesiis quoquo modo apostolicis,
scilicet ob diversitatem sacramenti nullo modo
apostolicae.
</p>
      </div2>

<div2>
        <head>CAPUT XXXIII.</head>
<p> <hi>Quid quod jam tum ab Apostolis et demonstratae et
<pb n="0045C"/>
ejeratae fuerint, ex quibus et reliquas haereses omnes
sua semina sumpsisse.</hi> </p>
<p>Adhibeo super haec ipsarum doctrinarum recognitionem,
quae tunc sub Apostolis fuerunt, ab iisdem
Apostolis et demonstratae et dejeratae. Nam et sic
facilius traducentur, dum, aut jam tunc fuisse deprehendentur,
aut ex illis quae jam tunc fuerunt, semina
<pb n="0046A"/>
sumpsisse. Paulus, in prima ad Corinthios <hi>(XV, 12)</hi>,
notat negatores et dubitatores resurrectionis. Haec
opinio propria Sadducaeorum; partem ejus usurpat
Marcion, et Apelles, et Valentinus, et si qui alii
resurrectionem carnis infringunt. Et ad Galatas scribens <hi>(V, 2)</hi>,
invehitur in observatores et defensores
circumcisionis et legis: Hebionis haeresis est.
Timotheum instruens <note>(I Tim., IV, 3.)</note>, nuptiarum
quoque interdictores suggillat: ita instituunt Marcion
et Apelles ejus secutor. Aeque tangit eos, qui dicerent <hi>factam jam resurrectionem 
 <note>(II Tim. II, 3)</note>
          </hi>: id de
se Valentiniani asseverant. Sed et cum <hi>genealogias
indeterminatas</hi> nominat <note>(I Tim. I, 4)</note>, Valentinus
agnoscitur; apud quem Aeon ille nescio qui novi, et
non unius nominis, generat e sua Charite Sensum
<pb n="0046B"/>
et Veritatem; et hi aeque procreant duos, Sermonem
et Vitam; dehinc et isti generant Hominem et Ecclesiam:
estque haec prima ogdoas aeonum. Exinde
decem alii, et duodecim reliqui aeones miris nominibus
oriuntur, in meram fabulam triginta aeonum.
Idem apostolus, cum improbat elementis servientes,
aliquid Hermogenis ostendit, qui, materiam non
natam introducens, Deo non nato eam comparat, et
ita matrem elementorum deam faciens, potest ei servire
quam Deo comparat. Joannes vero, in Apocalypsi, <hi>idolothyta edentes et stupra committentes</hi> 
 jubet
castigare: sunt et nunc alii nicolaitae, Caiana
haeresis dicitur. At in epistola eos maxime antichristos
vocat, qui Christum negarent in carne venisse, et qui
non putarent Jesum esse Filium Dei: illud Marcion,
<pb n="0046C"/>
hoc Hebion vindicavit. Simonianae autem magiae disciplina,
angelis serviens, utique et ipsa inter idololatrias
deputabatur, et a Petro Apostolo in ipso Simone
damnabatur.
</p>
      </div2>

<div2>
        <head>CAPUT XXXIV.</head>
<p> <hi>Atque adeo cum habeant cum illis consortium suae praedicationis,
<pb n="0047A"/>
habere etiam damnationis consortium,
maxime cum ab Apostolis praenuntiatae fuerint.</hi> </p>
<p>Haec sunt, ut arbitror, genera doctrinarum adulterinarum,
quae sub Apostolis fuisse ab ipsis Apostolis
discimus; et tamen nullam invenimus institutionem,
inter tot diversitates perversitatum, quae
de Deo creatore universorum controversiam moverit.
 Nemo alterum Deum ausus est suspicari. Facilius
de Filio quam de Patre haesitabatur, donec Marcion
praeter Creatorem alium Deum solius bonitatis induceret;
Apelles creatorem angelorum nescio
quem gloriosum superioris Dei, faceret Deum legis et
Israelis, illum igneum affirmans; Valentinus aeonas
suos spargeret, et unius aeonis vitium in originem
<pb n="0047B"/>
deduceret Dei creatoris. His solis, et his primis revelata
est veritas Divinitatis, majorem scilicet dignationem
et pleniorem gratiam a diabolo consecutis,
qui Deum sic quoque voluerit aemulari, ut de doctrinis
venenorum, quod Dominus negavit, ipse faceret
discipulos super magistrum. Eligant igitur sibi tempora
universae haereses, quae quando fuerint, dummodo
 intersit quae quando, dum de veritate
non sint. Utique quae ab Apostolis nominatae non
fuerunt, sub Apostolis fuisse non possunt: si enim
fuissent, nominarentur et ipsae, ut et ipsae coercendae.
Quae vero sub Apostolis fuerunt, in sua nominatione
damnantur. Sive ergo eaedem nunc sunt aliquanto
expolitiores, quae sub Apostolis rudes, habent
suam exinde damnationem; sive aliae quidem fuerunt,
<pb n="0047C"/>
aliae autem postea obortae, quidam ex illis
usurpaverunt, habendo cum eis consortium praedicationis,
habeant necesse est etiam consortium
<pb n="0048A"/>
damnationis; praecedente illo fine supradicto
posteritatis, quo, etsi nihil de damnatitiis participarent,
de aetate sola praejudicarentur; tanto magis
adulterae, quanto nec ab Apostolis nominatae.
Unde firmius constat, has esse, quae adhuc tunc nuntiabantur
futurae.
</p>
      </div2>

<div2>
        <head>CAPUT XXXV.</head>
<p> <hi>Nullam autem e contrario dictarum praescriptionum
competere adversus nostram disciplinam.</hi> </p>
<p>His definitionibus provocatae a nobis et revictae
haereses omnes, sive quae posterae, sive quae
coaetaneae Apostolorum, dummodo diversae; sive
generaliter, sive specialiter notatae ab eis, dummodo
praedamnatae; audeant respondere et ipsae aliquas
ejusmodi praescriptiones adversus nostram disciplinam.
<pb n="0048B"/>
Si enim negant veritatem ejus, debent probare
illam quoque haeresin esse, eadem forma revictam,
qua ipsae revincuntur; et ostendere simul ubinam
quaerenda sit veritas, quam apud illas non esse
jam constat. Posterior nostra res non est, imo omnibus
prior est: hoc erit testimonium veritatis, ubique
occupantis principatum. Ab Apostolis utique non
damnatur, imo defenditur: hoc erit indicium proprietatis.
Quam enim non damnant, qui
extraneam quamque damnaverunt, suam ostendunt,
ideoque et defendunt.
</p>
      </div2>

<div2>
        <head>CAPUT XXXVI.</head>
<p> <hi>Percurrenti enim Ecclesias apostolicas, apud quas
adhuc ipsae cathedrae apostolorum suis locis praesidentur,
<pb n="0048C"/>
et inter eas Romanam, unde nobis quoque
auctoritas praesto est (ubi Petrus et Paulus coronati)
constabit eamdem ab Apostolis suam potasse fidem,
<pb n="0049A"/>
per quam aqua signat, Spiritus Sanctus vestit,
Eucharistia pascit.</hi> </p>
<p>Age jam, qui voles curiositatem melius exercere
in negotio salutis tuae, percurre Ecclesias apostolicas,
apud quas ipsae adhuc cathedrae Apostolorum
suis locis praesident; apud quas ipsae authenticae
litterae eorum recitantur, sonantes vocem et
 repraesentantes faciem uniuscujusque.
Proxima est tibi Achaia? habes Corinthum. Si
non longe es a Macedonia, habes Philippos, habes
Thessalonicenses. Si potes in Asiam tendere, habes
Ephesum. Si autem Italiae adjaces, habes
Romam, unde nobis quoque auctoritas praesto
est. Ista quam felix Ecclesia! cui
<pb n="0049B"/>
totam doctrinam Apostoli cum sanguine suo profuderunt;
 ubi Petrus passioni Dominicae adaequatur;
ubi Paulus Joannis exitu coronatur; ubi Apostolus
Joannes, posteaquam, in oleum igneum demersus,
nihil passus est, in insulam relegatur; videamus
quid didicerit, quid docuerit, cum Africanis quoque
Ecclesiis contesserarit. Unum Deum novit, creatorem
universitatis, et Christum Jesum ex virgine
Maria Filium Dei creatoris, et carnis resurrectionem;
Legem et Prophetas cum evangelicis et apostolicis litteris
<pb n="0050A"/>
miscet, et inde potat fidem; eam
 aqua signat, Sancto Spiritu vestit, eucharistia
pascit, ad martyrium exhortatur, et ita adversus
hanc institutionem neminem recipit. Haec est institutio,
non dico jam quae futuras haereses praenuntiabat,
sed de qua haereses prodierunt. Sed non fuerunt ex
illa, ex quo factae sunt adversus illam. Etiam de
olivae nucleo mitis et optimae et necessariae
 asper oleaster oritur; etiam de papavere ficus
gratissimae et suavissimae ventosa et vana caprificus
exsurgit. Ita et haereses de nostro frutice,
non nostro genere; veritatis grano, sed mendacio
sylvestres.
</p>
      </div2>

<div2>
        <head>CAPUT XXXVII.</head>
<p> <hi>Cum igitur iis veritas adjudicetur quicumque in ea regula
<pb n="0050B"/>
incedimus, quam Ecclesia ab Apostolis accepit;
constare propositum suum non esse admittendos haereticos
ad ineundam de Scripturis provocationem, cum
christiani non sint, et proinde exhaeredati a possessione
christianarum litterarum.</hi> </p>
<p>Si haec ita se habent, ut veritas nobis adjudicetur,
quicumque in ea regula incedimus quam Ecclesia ab
Apostolis, Apostoli a Christo, Christus a Deo tradidit,
constat ratio propositi nostri, definientis non esse
<pb n="0051A"/>
admittendos haereticos ad ineundam de Scripturis
provocationem, quos sine Scripturis probamus
ad Scripturas non pertinere. Si enim haeretici sunt,
christiani esse non possunt, non a Christo habendo
quod de sua electione sectati haereticorum nomine
 admittunt. Ita non christiani, nullum jus capiunt
christianarum litterarum. Ad quos merito dicendum
est: Qui estis? quando, et unde venistis? quid in meo
agitis, non mei? quo denique, Marcion, jure sylvam
meam caedis? qua licentia, Valentine, fontes meos
transvertis? qua potestate, Apelles, limites meos
commoves? Quid hic caeteri ad voluntatem vestram
seminatis et pascitis? Mea est possessio; olim
possideo: habeo origines firmas, ab ipsis
auctoribus quorum fuit res. Ego sum haeres Apostolorum.
<pb n="0051B"/>
Sicut caverunt testamento suo, sicut fidei commiserunt,
sicut adjuraverunt, ita teneo. Vos certe
exhaeredaverunt semper et abdicaverunt, ut extraneos,
ut inimicos. Unde autem extranei et inimici Apostolis
haeretici, nisi ex diversitate doctrinae, quam unusquisque
de suo arbitrio adversus Apostolos, aut protulit,
aut recepit?
</p>
      </div2>

<div2>
        <head>CAPUT XXXVIII.</head>
<p> <hi>Maxime cum illis non possit succedere corruptela doctrinae sine corruptela instrumentorum, usurpata in
Scripturis detractione, vel adjectione, vel transmutatione,
et interpolatione, qua alius manu Scripturas,
alius sensus expositione intervertit.</hi> </p>
<p>Illic igitur et Scripturarum et expositionum adulteratio
<pb n="0051C"/>
deputanda est, ubi diversitas doctrinae invenitur.
Quibus fuit propositum aliter docendi, eos necessitas
coegit aliter disponendi instrumenta doctrinae.
Alias enim non potuissent aliter docere, nisi aliter haberent
per quae docerent. Sicut illis non potuisset
succedere corruptela doctrinae sine corruptela instrumentorum
 ejus; ita et nobis integritas doctrinae
non competisset sine integritate eorum, per quae
<pb n="0052A"/>
doctrina tractatur. Etenim quid contrarium nobis in
nostris? quid de proprio intulimus, ut aliquid contrarium
ei quod esset in Scripturis deprehensum,
detractione, vel adjectione, vel transmutatione remediaremus?
Quod sumus, hoc sunt Scripturae ab
initio suo; ex illis sumus, antequam aliter fuit,
antequam a vobis interpolarentur. Cum autem omnis
interpolatio posterior credenda sit, veniens utique
ex caussa aemulationis, quae neque prior, neque domestica
unquam est ejus quod aemulatur, tam incredibile
est sapienti cuique, ut nos adulterum stylum
intulisse videamur Scripturis, qui sumus et primi et ex
ipsis, quam illos non intulisse, qui sunt et posteri
et adversi. Alius manu Scripturas, alius sensus expositione
intervertit. Neque enim si Valentinus integro
<pb n="0052B"/>
instrumento uti videtur, non callidiore ingenio,
quam Marcion, manus intulit veritati. Marcion
enim exerte et palam machaera, non stylo usus
est; quoniam ad materiam suam caedem Scripturarum
confecit. Valentinus autem pepercit; quoniam
non ad materiam Scripturas, sed materiam ad Scripturas
excogitavit: et tamen plus abstulit, et plus
adjecit, auferens proprietates singulorum quoque verborum,
et adjiciens dispositiones non comparentium
rerum.
</p>
      </div2>

<div2>
        <head>CAPUT XXXIX.</head>
<p> <hi>In eo comparandi illis qui Virgiliocentonas et Homerocentonas
composuisse leguntur.</hi> </p>
<p>
          <pb n="0052C"/>Haec sunt ingenia de spiritalibus nequitiae, cum
quibus luctatio est nobis, fratres, merito contemplanda,
fidei necessaria, ut electi manifestentur,
ut reprobi detegantur. Et ideo habent vim, et
excogitandis instruendisque erroribus facilitatem,
non adeo mirandam, quasi difficilem et inexplicabilem,
cum de saecularibus quoque scripturis exemplum
praesto sit ejusmodi facilitatis. Vides hodie
<pb n="0053A"/>
ex Virgilio fabulam in totum aliam componi,
materia secundum versus, versibus secundum materiam
concinnatis. Denique Osidius Geta Medeam
tragoediam ex Virgilio plenissime exsuxit.
Meus quidem propinquus ex eodem poeta inter caetera
styli sui otia Pinacem Cebetis explicuit. Homerocentones
etiam vocari solent, qui de carminibus
Homeri propria opera more centonario ex multis hinc
inde compositis in unum sarciunt corpus. Et utique
foecundior divina litteratura ad facultatem cujuscumque
 materiae. Nec periclitor dicere ipsas quoque
Scripturas sic esse ex Dei voluntate dispositas, ut haereticis
materias subministrarent, cum legam <hi>oportere
haereses esse,</hi> quae sine Scripturis esse non possunt.
</p>
      </div2>

<div2>
        <head>CAPUT XL.</head>

<pb n="0054A"/>
<p> <hi>Fieri haec autem eodem diaboli instinctu, qui ipsas quoque
res sacramentorum divinorum in idolorum mysteriis
aemulatur; exempli gratia, qui quosdam tinguit,
expiationem delictorum de lavacro repromittit,
signat in frontibus, celebrat et panis oblationem.</hi> </p>
<p>Sequetur, a quo intellectus intervertatur
eorum quae ad haereses faciant? A diabolo scilicet,
cujus sunt partes intervertendi veritatem, qui
ipsas quoque res sacramentorum divinorum,
idolorum mysteriis aemulatur. Tingit et ipse quosdam,
utique credentes et fideles suos; expositionem
 delictorum de lavacro repromittit; et si adhuc
 memini, Mithara  signat illic in
<pb n="0055A"/>
frontibus milites suos; celebrat et panis oblationem,
et imaginem resurrectionis inducit, et sub gladio
redimit coronam. Quid? quod et summum Pontificem
unius nuptiis statuit, habet et virgines, habet
et continentes. Caeterum, si Numae Pompilii superstitiones
revolvamus, si sacerdotalia officia, insignia,
et privilegia, si sacrificalia ministeria,
et instrumenta, et vasa ipsorum sacrificiorum, ac
piaculorum et votorum, curiositates consideremus,
nonne manifeste diabolus morositatem illam judaicae
legis imitatus est? Qui ergo ipsas res, de quibus
sacramenta Christi administrantur, tam aemulanter
affectavit exprimere in negotiis idololatriae,
utique et idem et eodem ingenio gestiit et potuit instrumenta
quoque divinarum rerum et sanctorum
<pb n="0055B"/>
christianorum, sensum de sensibus, verba de verbis,
parabolas de parabolis profanae et aemulae fidei attentare.
Et ideo, neque a diabolo immissa esse spiritalia
nequitiae, ex quibus etiam haereses veniunt, dubitare
quis debet, neque ab idololatria distare haereses,
cum et auctoris et operis ejusdem sint, cujus et
idololatria. Deum, aut fingunt alium adversus Creatorem,
aut, si unicum Creatorem confitentur, aliter
eum disserunt, quam in vero est. Itaque omne mendacium
quod de Deo dicunt, quoddammodo genus
est idololatriae.
</p>
      </div2>

<div2>
        <head>CAPUT XLI.</head>
<p> <hi>Non omittendam denique, qua contra eos praescribamus,
<pb n="0056A"/>
ipsius etiam haereticae conversationis descriptionem;
ubi quis catechumenus, quis fidelis, incertum; pariter
enim adeunt, pariter audiunt, pariter orant; qui pacem
cum omnibus miscent; quorum mulieres audeant exorcismos
agere, forsitan et tinguere; quorum ordinationes
temerariae, et alius hodie episcopus, cras alius,
hodie diaconus, qui cras lector, hodie presbyter qui
cras laicus, nam et laicis sacerdotalia munera injungere.</hi> </p>
<p>Non omittam ipsius etiam conversationis haereticae
descriptionem, quam futilis, quam terrena, quam humana
sit, sine gravitate, sine auctoritate, sine disciplina,
ut fidei suae congruens. In primis quis catechumenus,
quis fidelis, incertum est; pariter adeunt,
<pb n="0056B"/>
pariter audiunt, pariter orant; etiam ethnici si supervenerint,
 sanctum canibus, et porcis margaritas,
licet non veras, jactabunt. Simplicitatem volunt esse
prostrationem disciplinae, cujus penes nos curam lenocinium
vocant. Pacem quoque passim cum omnibus
miscent: nihil enim interest illis, licet diversa tractantibus,
dum ad unius veritatis expugnationem conspirent.
Omnes tument, omnes scientiam pollicentur.
Ante sunt perfecti catechumeni, quam edocti.
Ipsae mulieres haereticae, quam procaces! quae audeant
docere, contendere, exorcismos agere, curationes
repromittere, forsitan et tingere. Ordinationes
eorum temerariae, leves, inconstantes: nunc
<pb n="0057A"/>
neophytos conlocant, nunc saeculo obstrictos, nunc
apostatas nostros, ut gloria eos obligent, quia veritate
non possunt. Nusquam facilius proficitur, quam in
castris rebellium, ubi ipsum esse illic, promereri est.
Itaque alius hodie episcopus, cras alius; hodie diaconus,
qui cras lector; hodie presbyter, qui cras laicus:
nam et laicis sacerdotalia munera injungunt.
</p>
      </div2>

<div2>
        <head>CAPUT XLII.</head>
<p> <hi>In verbi quoque administratione negotium illis esse non
ethnicos convertendi, sed nostros evertendi; nec suis
praesidibus reverentiam praestent: et hinc apud eos
schismata non parere, quantumvis tamen a regulis
suis inter se varient et etiam ab auctoribus suis.</hi> </p>
<p> De verbi autem administratione quid dicam,
<pb n="0057B"/>
cum hoc sit negotium illis, non ethnicos convertendi,
sed nostros evertendi? Hanc magis gloriam
captant, si stantibus ruinam, non si jacentibus elevationem
operentur; quoniam et ipsum opus eorum
non de suo proprio aedificio venit, sed de veritatis destructione.
Nostra suffodiunt, ut sua aedificent. Adime
illis legem Moysi, et Prophetas, et creatorem
Deum, accusationem eloqui non habent. Ita fit ut ruinas
facilius operentur stantium aedificiorum, quam
exstructiones jacentium ruinarum. Ad haec solummodo
opera humiles, et blandi, et summissi agunt.
Caeterum, nec suis praesidibus reverentiam noverunt.
Et hoc est quod schismata apud haereticos fere non
<pb n="0057C"/>
sunt; quia, cum sint, non parent. Schisma est
<pb n="0058A"/>
unitas ipsis. Mentior si non etiam a regulis suis
variant inter se, dum unusquisque proinde suo arbitrio
modulatur quae accepit, quemadmodum de suo
arbitrio ea composuit ille qui tradidit. Agnoscit naturam
suam, et originis suae morem, profectus rei. Idem
licuit Valentinianis quod Valentino, idem Marcionitis
quod Marcioni, de arbitrio suo fidem innovare. Denique
penitus inspectae haereses omnes in multis cum
auctoribus dissentientes deprehenduntur. Plerique
nec Ecclesias habent, sine matre, sine sede, orbi fide,
extorres, sine lare vagantur.
</p>
      </div2>

<div2>
        <head>CAPUT XLIII.</head>
<p> <hi>Notata etiam fuisse eorum commercia cum magis, circulatoribus,
astrologis, philosophis; adeo ut doctrinae
<pb n="0058B"/>
ipsorum non verae index sit disciplina non bona.</hi> </p>
<p>Notata sunt etiam commercia haereticorum cum
magis quampluribus: cum circulatoribus, cum astrologis,
cum philosophis, curiositati scilicet deditis:
QUAERITE ET INVENIETIS, ubique meminerunt.
Adeo et de genere conversationis qualitas fidei aestimari
potest: doctrinae index disciplina est. Negant
Deum timendum; itaque libera sunt illis omnia
et soluta. Ubi autem Deus non timetur, nisi ubi non
est? Ubi Deus non est, nec veritas ulla est; ubi veritas
nulla est, merito et talis disciplina est. At ubi Deus,
ibi metus in Deum, qui est initium sapientiae. Ubi metus
in Deum, ibi gravitas honesta, et diligentia
attonita, et cura sollicita, et allectio explorata,
<pb n="0058C"/>
et communicatio deliberata, et promotio emerita,
<pb n="0059A"/>
et subjectio religiosa, et apparitio devota, et
processio modesta, et Ecclesia unita, et Dei omnia.
</p>
      </div2>

<div2>
        <head>CAPUT XLIV.</head>
<p> <hi>Postremo si forte praescriptionibus his non moveantur,
ad futuri judicii metum, et haereticos provocat, et eos
qui aures haereticis accommodant.</hi> </p>
<p>Proinde haec pressioris apud nos testimonia
disciplinae ad probationem veritatis accedunt; a qua
divertere nemini expedit, qui meminerit futuri judicii
quo omnes nos necesse est apud Christi tribunal
astare reddentes rationem in primis ipsius fidei. Quid
ergo dicent qui illam stupraverint adulterio haeretico,
virginem traditam a Christo? Credo, allegabunt, nihil
unquam sibi ab illo vel ab apostolis ejus, de seris
 et perversis doctrinis futuris praenuntiatum, et
<pb n="0059B"/>
de cavendis abominandisque praeceptum. Agnoscant
 suam potius culpam quam illorum, qui
nos tanto ante praestruxerunt. Adjicient praeterea
multa de auctoritate cujusque doctoris haeretici; illos
maxime doctrinae suae fidem confirmasse, mortuos
suscitasse, debiles reformasse, futura significasse,
uti merito apostoli crederentur. Quasi nec hoc
scriptum sit, venturos multos qui etiam virtutes maximas
ederent, ad fallaciam muniendam corruptae
praedicationis. Itaque veniam merebuntur? Qui
vero memores dominicarum et apostolicarum denuntiationum
in fide integri steterint, credo de
venia periclitabuntur, respondente Domino:  « Praenuntiaveram
<pb n="0060A"/>
plane futuros fallaciae magistros in meo
nomine et Prophetarum et Apostolorum etiam; et
discentibus meis eadem ad vos praedicare mandaveram;
semel evangelium et ejusdem regulae doctrinam
apostolis meis delegaveram; sed cum vos non crederetis,
 libuit mihi postea aliqua inde mutare:
resurrectionem promiseram etiam carnis; sed recogitavi
ne implere non possem: natum me ostenderam
ex virgine; sed postea turpe mihi visum est: patrem
dixeram qui solem et pluvias fecit, sed alius me pater
melior adoptavit: prohibueram vos aurem accommodare
haereticis, sed erravi . . . ? »  Talia capit opinari
eos qui exorbitant, et fidei veritatis
periculum non cavent.
</p>
      </div2>

<div2>
        <head>CAPUT XLV.</head>
<p>
          <pb n="0060B"/> <hi>Porro hoc institutum simul aggressus etiam specialiter,
initio facto a judaismo, haereticos omnes ad sua
usque tempora recenset, et imprimis Dositheum,
Sadducaeos, Pharisaeos.</hi> </p>
<p> Sed nunc quidem generaliter actum est a nobis
adversus haereses omnes, certis et justis, et
necessariis praescriptionibus repellendas a conlatione
Scripturarum. De reliquo, si Dei gratia annuerit,
etiam specialiter quibusdam respondebimus. Haec
in fide veritatis ci . . . . legentibus pax et gratia Domini
nostri Jesu Christi in aeternum.</p>
<p>
          <emph> CONTRA HAERETICOS EXPLICIT.</emph>
</p>
</div2>

<div2>
        <head> <hi>Sequentia non leguntur in vetustissimo codice Agobardi.</hi> </head>
<p>
          <pb n="0061A"/>Quorum haereticorum, ut plura praeteream, pauca
perstringam. Taceo enim judaismi haereticos,
Dositheum inquam Samaritanum, qui primus ausus
est prophetas, quasi non in Spiritu Sancto locutos,
repudiare. Taceo Sadducaeos, qui ex hujus erroris
radice surgentes, ausi sunt ad hanc haeresim etiam
resurrectionem carnis negare. Praetermitto Pharisaeos,
qui additamenta quaedam legi adstruendo a
Judaeis divisi sunt: unde etiam hoc accipere ipsum
quod habent nomen, digni fuerunt: cum his etiam
Herodianos, qui Christum Herodem esse dixerunt.</p>
</div2>

<div2>
        <head>CAPUT XLVI.</head>
<p> <hi>Deinde eos recenset, qui ex Evangelio haeretici esse
<pb n="0061B"/>
voluerunt, Simonem magum, Menandrum, Saturninum,
Basilidem, Nicolaum.</hi> </p>
<p> Ad eos me converto qui ex Evangelio haeretici
esse voluerunt: ex quibus est primus omnium
Simon Magus, qui in Actis Apostolorum condignam
meruit ab apostolo Petro justamque sententiam. Hic
ausus est summam se dicere virtutem, id est,
summum Deum, mundum autem ab angelis suis
institutum, a daemone se oberrante, quid esset
sapientia, descendisse quaerendum apud Judaeos, se
in phantasmate Dei non passum, sed esse quasi
passum. Post hunc Menander discipulus ipsius, similiter
magus, eadem dicens quae Simon ipse: quicquid
se Simon dixerat, hoc se Menander esse dicebat,
<pb n="0061C"/>
negans habere posse quemquam salutem, nisi in
nomine suo baptizatus fuisset. Secutus est post haec
et Saturninus, et hic similiter dicens, innascibilem
<pb n="0062A"/>
virtutem id est Deum, in summis et illis infinitis
partibus et in superioribus manere, longe autem distantes
ab hoc angelos inferiorem mundum fecisse:
et quia splendor quidam luminis desursum in inferioribus
refulsisset, ad similitudinem illam superiorem
propter illius luminis angelos hominem instituere,
angelos curasse: hunc super terram jacuisse reptantem:
cujus lumen illud et virtutem misericordiam,
scintillam salvam esse, caetera hominis perire.
Christum in substantia corporis non fuisse, et phantasmate
tantum quasi passum fuisse; resurrectionem
carnis nullo modo futuram esse. Postea Basilides
haereticus erupit: hic esse dicit summum Deum
nomine Abraxan, ex quo mentem creatam, quam
graece <foreign xml:lang="greek">ΝΟΥΝ</foreign> appellat. Inde Verbum. Ex illo providentiam,
<pb n="0062B"/>
ex providentia virtutem, et sapientiam:
ex ipsis inde principatus, et potestates, et angelos
factos, deinde infinitas angelorum editiones et probolas:
ab istis angelis trecentos sexaginta quinque
coelos institutos, et mundum in honore Abraxae,
cujus nomen hunc in se habebat numerum computatum.
In ultimis quidem angelis, et qui nunc fecerunt
mundum, novissimum ponit Judaeorum Deum, id est,
Deum legis et prophetarum; quem Deum negat, sed
angelum dicit. Huic sortito obtigisse semen Abrahae,
atque ideo hunc de terra Aegypti filios Israel in
terram Chanaam transtulisse. Hunc turbulentiorem
prae caeteris angelis, atque ideo et seditiones
frequenter et bella concutere, sed et humanum
sanguinem fundere. Christum autem, non ab hoc qui
<pb n="0062C"/>
fecerit mundum, sed ab illo Abraxa missum venisse
in phantasmate: sine substantia carnis fuisse: hunc
passum a Judaeis non esse, sed vice ipsius Simonem
<pb n="0063A"/>
crucifixum esse; unde nec in eum credendum esse
qui sit crucifixus, ne quis confiteatur in Simonem
credidisse. Martyria negat esse facienda. Carnis
resurrectionem graviter impugnat, negans salutem
corporibus repromissam. Alter haereticus Nicolaus
emersit; hic de septem diaconis, qui in Actis
Apostolorum allecti sunt, fuit. Hic dicit tenebras in
concupiscentia luminis, et quidem foeda et obscena,
fuisse: ex hac permixtione pudor est dicere quae
foetida et immunda sunt.</p>
<p>Aeones enim refert quosdam turpitudinis natos,
et complexus, et permixtiones execrabiles,
obscenasque conjunctas, et quaedam ex ipsis adhuc turpiora:
natos praeterea daemones, et deos, et spiritus
septem, et alia satis sacrilega pariter et foeda:
<pb n="0063B"/>
quae referre erubescimus, et jam praeterimus. Satis
 est nobis quod totam istam haeresim Nicolaitarum,
Apocalypsis Domini gravissima sententiae auctoritate
damnavit, dicendo: Quia hoc tenes, odisti
doctrinam Nicolaitarum, quam et ego odi.</p>
</div2>

<div2>
        <head>CAPUT XLVII.</head>
<p> <hi>Quibus adjungit Ophitas, Cainaeos, Sethoitas.</hi> </p>
<p>Accesserunt his haeretici etiam illi, qui Ophitae nuncupantur.
Nam serpentem magnificant in tantum, utillum
etiam ipsi Christo praeferant. Ipse enim, inquiunt,
scientiae nobis boni et mali originem dedit. Hujus animadvertens
potentiam et majestatem Moyses, inquiunt,
aereum posuit serpentem: et quicunque ipsum
<pb n="0064A"/>
aspexerunt, sanitatem consecuti sunt. Ipse, aiunt
praeterea, Christus in Evangelio suo imitatur serpentis
ipsius sacram potestatem, dicendo: Et
sicut Moyses exaltavit serpentem in deserto, ita
exaltari oportet filium hominis: ipsum introducunt
ad benedicenda Eucharistia sua. Sed tota
istius erroris et scena et doctrina inde fluxit. Dicunt
enim de illo summo primario aeone complures alios
aeones extitisse inferiores; omnibus tamen istis
aeonem antistare, cujus sit nomen Jaldabaoth.
Hunc autem conceptum esse ex altero aeone aeonibus
inferioribus permixto: seque postea, cum in superiora
voluisset eniti, gravitate materiae permixta sibi,
non potuisse ad superiora pervenire, in medietate
relictum, extendisse totum, effecisse sic coelum.
<pb n="0064B"/>
Jaldabaoth tamen inferius descendisse, et fecisse sibi
filios septem: quem occlusisse superiora dilatatione;
ut quia angeli quae superiora essent, scire non possent,
ipsum solum Deum putarent. Virtutes igitur illas
et angelos inferiores hominem fecisse: et quia ab infirmioribus
et mediocribus virtutibus institutus esset,
quasi vermem jacuisse reptantem. Illum vero aeonem
ex quo Jaldabaoth processisset, invidia commotum,
scintillam quamdam jacenti homini immisisse qua
excitatus per prudentiam saperet, et intelligere
posset superiora. Sic rursum Jaldabaoth istum in
indignationem conversum ex semetipso edidisse virtutem,
et similitudinem serpentis: et hanc fuisse virtutem
<pb n="0065A"/>
in paradiso, id est, istum fuisse serpentem, cui
Eva quasi Filio Dei crediderat. Decerpsit, inquiunt, de
fructu arboris, atque ideo generi humano scientiam
bonorum et malorum contribuit. Christum autem non in
substantia carnis fuisse, salutem carnis sperandam
omnino non esse. Necnon etiam erupit alia quoque haeresis,
 quae dicitur Cainaeorum. Et ipsi enim magnificant
Cain, quasi ex quadam potenti virtute conceptum,
quae operata sit in ipso. Nam Abel ex inferiore
virtute conceptum, procreatum, et ideo
inferiorem repertum. Hi qui hoc adserunt, etiam Judam
proditorem defendunt, admirabilem illum et
magnum esse memorantes, propter utilitates quas
humano generi contulisse jactatur. Quidam enim ipsorum
gratiarum actionem Judae propter hanc caussam
<pb n="0065B"/>
reddendam putant. Animadvertens enim, inquiunt,
Judas, quod Christus vellet veritatem subvertere,
tradidit illum, ne subverti veritas posset. Et alii sic
contra disputant et dicunt: Quia potestates hujus mundi
nolebant pati Christum, ne humano generi per mortem
ipsius salus pararetur, saluti consulens generis
humani, tradidit Christum, ut salus, quae impediebatur
per virtutes, quae obsistebant ne pateretur
Christus, impediri omnino non posset: et ideo per
passionem Christi non posset salus humani generis
retardari. Sed et illa haeresis processit, quae
dicitur Sethoitarum. Hujus perversitatis doctrina
haec est: duos homines ab angelis constitutos, Cain
et Abel; propter hos magnas inter angelos contentiones
et discordias extitisse; ob hanc causam illam
<pb n="0066A"/>
virtutem quae super omnes virtutes esset, quam matrem
pronuntiant, dum Abel interfectum dicerent,
voluisse concipi et nasci hunc Seth loco Abelis, ut
evacuarentur angeli illi, qui duos priores illos homines
condidissent, dum hoc semen mundum moritur
et nascitur. Permixtiones enim dicunt angelorum et
hominum iniquas fuisse: ob quam caussam illam virtutem,
quam (sicut diximus) pronuntiant matrem,
ad vindictam etiam cataclysmum inducere, ut et illud
permixtionis semen tolleretur: et hoc solum semen,
quod esset purum, integrum custodiretur. Sed enim
illos qui seminis illos prioris instituissent, occulte
et latenter, et ignorante illa matre Virtute, cum illis
octo animabus in arcam misisse etiam semen
Cham, quo semen malitiae non periret, sed cum
<pb n="0066B"/>
caeteris conservatum, et post cataclysmum terris
redditum, exemplo caeterorum excresceret, et effunderetur,
et totum orbem et impleret et occuparet. De
Christo autem sic sentiunt, ut dicant illum tantummodo
Seth, et pro ipso Seth ipsum fuisse.
</p>
      </div2>

<div2>
        <head>CAPUT XLVIII.</head>
<p> <hi>Praeterea Carpocratem, Cerinthum, Hebionem.</hi> </p>
<p> Corpocrates praeterea hanc tulit sectam. Unam
esse dicit Virtutem in superioribus principalem,
ex hac prolatos angelos, atque virtutes: quos distantes
longe a superioribus virtutibus, mundum istum
in inferioribus partibus condidisse; Christum non ex
virgine Maria natum, sed ex semine Joseph, hominem
tantummodo genitum, sane prae caeteris justitiae
<pb n="0067A"/>
cultu, vitae integritate meliorem: hunc
apud Judaeos passum: solam animam ipsius coelo receptam,
eo quod et firmior et robustior caeteris fuerit:
ex quo colligeret, tentata animarum sola salute,
nullas corporis resurrectiones. Post hunc Cerinthus
haereticus erupit, similia docens. Nam et ipse mundum
institutum esse ab illis dicit: Christum ex semine
Joseph natum proponit, hominem illum tantummodo
sine divinitate contendens, ipsam quoque legem
ab angelis datam perhibens: Judaeorum Deum non
Dominum, sed angelum promens. Hujus successor
Hebion fuit, Cerintho non in omni parte consentiens,
quod a Deo dicat mundum, non ab angelis
factum: et quia scriptum sit, Nemo discipulus
<pb n="0067B"/>
super magistrum, nec servus super dominum. Legem
etiam proponit, scilicet ad excludendum Evangelium,
et vindicandum Judaismum.
</p>
      </div2>

<div2>
        <head>CAPUT XLIX.</head>
<p> <hi>Valentinum deinceps, ac ejus sequaces Ptolomaeum,
Secundum, Heracleonem.</hi> </p>
<p>Valentinus autem haereticus multas introducit fabulas,
<pb n="0068A"/>
has ego circumducens breviter expediam.
Introducit enim Pleroma et Aeones triginta: exponit
autem hos per syzygias, id est, conjugationes
quasdam. Nam dicit in primis, esse Bython et Silentium;
ex his processisse semen, Mentem et
Veritatem: ex quibus erupisse Verbum et Vitam: de
quibus rursum creatum hominem et Ecclesiam. Sed
enim ex his quoque processisse duodecim aeonas; de
Sermone autem et Vita, aeonas alios decem: hanc
 esse aeonum triacontada, quae fit in Pleromate
ex ogdoade et decade, ac dyodecade. Tricesimum
autem aeonem, Bython illum videre voluisse,
et ad videndum illum ausum esse in superiora Pleromatis
conscendere. Et quoniam ad magnitudinem
<pb n="0068B"/>
ipsius videndam capax non fuit, in defectione fuisse,
et pene dissolutum esse, nisi quia missus ad
constabiliendum illum, ille quem appellant Horon,
confirmasset illum dicto Iao. Hoc pronuntiat Io
Apelles. Istum autem Aeonem in defectionem factum
Achamoth dicit in passionibus desiderii quibusdam
fuisse, et ex passionibus materias edidisse.
Expavit enim, inquit, et extimuit, et contristata
<pb n="0069A"/>
est, et ex his passionibus concepit et edidit. Hinc fecit
coelum et terram et mare, et omnia quaecumque sunt
in eis, ob quam caussam omnia infirma esse et fragilia,
et caduca, et mortalia quaecumque sunt ab ipso
facta: quoniam quidem ipse fuerit de aporiatione
conceptus atque prolatus: hunc tamen instituisse
istum mundum ex his materiis, quas Achamoth, vel
pavendo, vel timendo, vel contristando, vel sudando
praestiterat. Nam ex pavore, inquit, tenebrae factae
sunt: ex timore et ignorantia, spiritus nequitiae et
malignitatis: ex tristitia et lacrymis, humida fontium,
fluminum materia, marisque. Christum autem missum
ab illo propatore qui est Bythos. Hunc autem in
substantia corporis nostri non fuisse, sed spiritale
<pb n="0069B"/>
nescio quod corpus de coelo deferentem, quasi aquam
 per fistulam, sic per Mariam virginem transmeasse,
nihil inde vel accipientem, vel mutuantem. Resurrectionem
hujus carnis negat, sed alterius. Legis
et prophetarum quaedam probat, quaedam improbat:
id est, omnia improbat, dum quaedam reprobat.
Evangelium habet etiam suum, praeter haec nostra.
Post hunc extiterunt Ptolomaeus et Secundus haeretici,
qui cum Valentino per omnia consentiunt. In
illo solo differunt. Nam cum Valentinus Aeonas tantum
triginta finxisset, isti addiderunt alios complures.
Quatuor enim primum, deinde alios quatuor
aggregaverunt. Et quod dicit Valentinus Aeonem trigesimum
 excessisse de pleromate, ut in defectionem,
negant isti. Non enim ex illa triacontade fuisse
<pb n="0069C"/>
hunc, qui fuerit in defectionem, propter desiderium
videndi propatoris. Extitit praeterea Heracleon
alter haereticus, qui cum Valentino paria sentit, sed
novitate quadam pronuntiationis vult videri alia sentire.
Introducit enim in primis illud fuisse quod
pronuntiat, et deinde ex illa monade duo, ac deinde
reliquos Aeonas, deinde introducit totum Valentinum.
</p>
      </div2>

<div2>
        <head>CAPUT L.</head>

<pb n="0070A"/>
<p> <hi>Marcum item et Colarbasum.</hi> </p>
<p>Non defuerunt post hos Marcus quidam et Colarbasus,
novam haeresin ex Graecorum alphabeto componentes.
Negant enim veritatem sine istis posse
litteris inveniri; imo totam plenitudinem et perfectionem
veritatis in istis litteris esse dispositam. Propter
hanc enim caussam Christum dixisse: Ego sum <foreign xml:lang="greek">Α</foreign>
 et <foreign xml:lang="greek">Ω.</foreign> Denique Jesum Christum descendisse, id
est, columbam in Jesum venisse, quae graeco nomine
cum <foreign xml:lang="greek">περιστερὰ</foreign> pronuntietur, habeat secundum
numerum, DCCCI. Percurrunt isti <foreign xml:lang="greek">ω, ψ, χ,
φ, υ, τ,</foreign> totum usque ad Alpha Beta, et computant
ogdoadas et decadas, ita ut adferre illorum
<pb n="0070B"/>
omnes vanitates ineptum sit et otiosum, quod tamen
non tantum jam vanum, sed etiam periculosum sit.
Alterum Deum fingunt praeter creatorem. Christum
in substantia negant carnis fuisse. Negant carnis
resurrectionem futuram.
</p>
      </div2>

<div2>
        <head>CAPUT LI.</head>
<p> <hi>Post haec Cerdonem, Marcionem, ejusque discipulos
Lucanum et Apellem.</hi> </p>
<p>Accedit his Cerdon quidam; hic introducit initia
duo, id est duos deos, unum bonum, et alterum
saevum; bonum superiorem, saevum hunc mundi
creatorem. Hic prophetias et legem repudiat, Deo
creatori renuntiat, superioris Dei Filium Christum
venisse tractat, hunc in substantia carnis negat, in
<pb n="0070C"/>
phantasmate solo fuisse pronuntiat, nec omnino passum,
sed quasi passum: nec ex virgine natum, sed
omnino nec natum. Resurrectionem animae tantummodo
probat, corporis negat. Solum Evangelium Lucae,
nec tamen totum recipit. Apostoli Pauli neque
omnes, neque totas Epistolas sumit. Acta Apostolorum
et Apocalypsin quasi falsa rejicit. Post hunc
<pb n="0071A"/>
discipulus ipsius emersit Marcion quidam nomine,
ponticus genere, episcopi filius, propter stuprum
cujusdam virginis ab Ecclesiae communicatione
abjectus. Hic ex occasione qua dictum sit, Omnis arbor
bona bonos fructus facit, mala autem malos, haeresin
Cerdonis approbare conatus est, eadem dicere, quae
ille superior haereticus ante dixerat. Extitit post hunc
 Lucanus quidam nomine, Marcionis sectator atque
discipulus: et hic per eadem vadens blasphemiae
genera, eadem docet quae Marcion et Cerdon docuerant.
Post hos subsequitur Apelles, discipulus
Marcionis, qui posteaquam in carnem suam lapsus
est, a Marcione segregatus est. Hic introducit unum
Deum infinitis superioribus partibus. Hunc potestates
multas, angelosque fecisse: propterea et aliam
<pb n="0071B"/>
virtutem quam dicit, Dominum dicit, sed angelum
ponit. Hoc vult videri mundum institutum ad imitationem
mundi superioris, cui mundo permiscuisse poenitentiam;
quia non illum tam perfecte fecisset,
quam ille superior mundus institutus fuisset. Legem
et prophetas repudiat. Christum neque in phantasmate
dicit fuisse, sicut Marcion, neque in substantia veri
corporis, ut Evangelium docet; sed eo quod e superioribus
partibus descenderet, ipso descensu sideream
sibi carnem et aeream contexuisse: hunc in resurrectione
singulis quibusque elementis, quae in descensu
suo mutuata fuissent, in ascensu reddidisse, et sic
dispersis quibusque corporis sui partibus, in coelo
spiritum tantum reddidisse. Hic carnis resurrectionem
negat; solo utitur et Apostolo, sed Marcionis,
<pb n="0071C"/>
id est non toto. Animarum solarum dicit salutem.
Habet praeterea privatas, sed extraordinarias lectiones
suas, quas appellat phaneroseis Philumenes cujusdam
puellae, quam quasi prophetissam sequitur.
Habet praeterea suos libros, quos inscripsit Syllogismorum,
in quibus probare vult, quod omnia quaecumque
Moyses de Deo scripserit, vera non sint,
sed falsa sint.
</p>
      </div2>

<div2>
        <head>CAPUT LII.</head>
<p> <hi>Tatianum inde, et eos qui secundum Phrygas dicebantur,</hi> 
<pb n="0072A"/> <foreign xml:lang="greek">κατὰ</foreign> <hi>Proclum, ad secundum Aeschinem, Montanistas.</hi> </p>
<p>His haereticis omnibus accedit Tatianus quidam
alter haereticus. Hic Justini martyris discipulus fuit,
post hunc diversa sentire coepit. Totus enim secundum
Valentinum sapit, adjiciens illud, Adam nec
salutem consequi posse: quasi non, si rami salvi
fiant, et radix salva sit. Accesserunt alii haeretici,
qui dicuntur secundum Phrygas; sed horum non
una doctrina est. Sunt enim qui <foreign xml:lang="greek">κατὰ</foreign> Proclum dicuntur,
sunt qui secundum Aeschinem pronuntiantur.
Hi habent aliam communem blasphemiam, aliam
blasphemiam non communem, sed peculiarem suam:
et communem quidem illam, qua in Apostolis quidem
dicant Spiritum Sanctum fuisse, Paracletum non
fuisse: et qua dicant Paracletum plura in Montano
<pb n="0072B"/>
dixisse, quam Christum in Evangelium protulisse,
nec tantum plura, sed etiam meliora atque majora.
</p>
      </div2>

<div2>
        <head>CAPUT LIII.</head>
<p> <hi>Denique Blastum, Theodotum utrumque, Praxean et
Victorinum.</hi> </p>
<p>Privatam autem blasphemiam illi qui sunt <foreign xml:lang="greek">κατὰ</foreign>
Aeschinem, hanc habent, qua adjiciunt etiam hoc,
ut dicant Christum ipsum esse Filium et Patrem. Est
praeterea his omnibus etiam Blastus accedens, qui
latenter judaismum vult introducere. Pascha enim
dicit non aliter custodiendum esse, nisi secundum
legem Moysi, XIV. mensis. Quis autem nesciat, quoniam
evangelica gratia evacuatur, si ad legem Christum
rediget? Accedit his Theodotus haereticus
<pb n="0072C"/>
byzantius: qui posteaquam Christi pro nomine comprehensus
negavit, in Christum blasphemare non
destitit. Doctrinam enim introduxit, qua Christum hominem
tantummodo diceret, Deum autem illum negaret;
ex Spiritu quidem Sancto natum ex virgine, sed
hominem solitarium, atque nudum, nulla alia prae
caeteris, nisi sola justitiae auctoritate. Alter post hunc
Theodotus haereticus erupit, qui et ipse introduxit
alteram sectam, et ipsum hominem Christum tantummodo
dicit ex Spiritu Sancto, ex virgine Maria conceptum
pariter et natum; sed hunc inferiorem esse
<pb n="0073A"/>
quam Melchisedech, eo quod dictum sit de Christo: <hi>Tu es sacerdos in aeternum secundum ordinem Melchisedech <note>(Ps. CIX, 4)</note>
          </hi>.
Nam illum Melchisedech praecipuae
gratiae coelestem esse virtutem: eo quod agat Christus
pro hominibus, deprecator et advocatus ipsorum factus.
Melchisedech facere pro coelestibus angelis atque
virtutibus, nam esse illum usque adeo Christo meliorem,
ut apator sit, ametor sit, agenealogetus sit,
<pb n="0074A"/>
cujus neque initium, neque finis comprehensus sit
aut comprehendi possit. Sed post hos omnes etiam
Praxeas quidam haeresim introduxit, quam Victorinus
corroborare curavit. Hic Deum Patrem omnipotentem
Jesum Christum esse dicit; hunc crucifixum
passumque contendit et mortuum: praeterea seipsum
sibi sedere ad dexteram suam, cum prophana et sacrilega
temeritate proponit.

</p>
</div2>
    </body>
  </text>
</TEI>