<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De anima</title>
              <author ref="http://viaf.org/viaf/100226395">Tertullianus<date>150-230</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1844</date>
              </publicationStmt>
          <seriesStmt>
           <title>Patrologia Latina, vol. 2</title>
           <idno>Tertul.DeAni</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div2>
        <head>ARGUMENTUM.</head>
<p divs_removed="true">
          <pb n="0641D"/> <hi>Scripserat Tertullianus, ut ipse ait, contra Hermogenem
librum de censu seu origine animae; qui liber, hodie
desideratus, quantum datur, mentionem habet in sectione
sequenti: nunc autem in hoc tractatu, Auctor,
jam montanista, de animae statu et reliquis ad eam
pertinentibus quaestionibus, adversus philosophos dimicat,
cui tamen falsa inspersit principia, variosque
errores ipse Tertullianus inseruit.</hi> 

        </p>
        <div3 moved_from_p="true">
            <head>I.</head>
 <hi>In primis autem docet non a Socrate immortalitatem
animae, sed a Deo discendam.</hi> </div3>
<div3>
          <head>II.</head>
 <hi>Etsi enim a natura pleraque suggerantur, aut
etiam ex prophetis hausta fuerunt, tamen philosophi
multa mixta versis falsa tradiderunt.</hi> </div3>
<div3>
          <head>III.</head>
 <hi>Utinam, nulla haeresi existente, nihil omnino cum
philosophis, patriarchis haereticorum, experiendum foret:
<pb n="0642D"/>
nec essent tum illa quibus a philosophia haeretici
capiuntur, destruenda, tunc haec quibus fideles ab haeresi
concutiuntur, retundenda.</hi> </div3>
<div3>
          <head>IV.</head>
 <hi>Deinde ad institutum accedens, primum adversus
Platonem animam natam et factam dicit, utpote
ex Dei flatu.</hi> </div3>
<div3>
          <head>V.</head>
 <hi>Plures etiam philosophos, etsi Aristotele et Platone
corpulentiam ei auferentibus, corpus animae vindicasse.</hi> </div3>
<div3>
          <head>VI.</head>
 <hi>Quod paradoxon etiam Auctor hic secutus, Platonicorum
argumenta, quibus incorporalem ammam
asserebant, satis frivole refellit.</hi> </div3>
<div3>
          <head>VII.</head>
 <hi>Imo corporalitatem animae ex Evangelio perperam
probare nititur.</hi> 
<pb n="0643A"/>
</div3>
<div3>
          <head>VIII. </head>
 <hi>Ad alia iterum Platonicorum argumenta respondens.</hi> </div3>
<div3>
          <head>IX.</head>
 <hi>Quid? quod effigiem quoque non vereatur animae
quantumvis immortali affingere, eamque coloris aerei et
lucidi.</hi> </div3>
<div3>
          <head>X.</head>
 <hi>Rectius deinceps unum esse docet animam et spiritum,
vivere et spirare, vel ex eo quod ad statum fidei
pertinet, simplicem animam determinare secundum
Platonem.</hi> </div3>
<div3>
          <head>XI.</head>
 <hi>Ita tamen spiritum animam dici, ut neque Dei
spiritus sit, quod videbatur Hermogenes sentire, neque
spiritale nescio quod semen Valentinianorum animae
collatum sit.</hi> </div3>
<div3>
          <head>XII.</head>
 <hi>Animum item ab anima non separari, utpote qui
non aliud quam suggestus, sive ornatus sit animae quo
<pb n="0643B"/>
sapit: idque contra Anaxagoram et Aristotelem, quorum
ille commiscibilem, iste passibilem animum negabat.</hi> </div3>
<div3>
          <head>XIII.</head>
 <hi>Quod etiam inde probat, quod principalitas
animae, non animo tribuatur; etiam animam Deus semper
alloquatur, non animum.</hi> </div3>
<div3>
          <head>XIV.</head>
 <hi>Cum autem dividitur anima in partes a Platone
aut aliis, vires et efficacias et operas diversas intelligi,
sicuti de quibusdam etiam Aristoles indicavit, utpote
etiam ipse cum aliis plerisque unitatem animae agnoscens.</hi> </div3>
<div3>
          <head>XV.</head>
 <hi>Hegemonicon interim, id est, summum in anima
gradum sapientialem, contraquam sentiebant Asclepiades
et Dicaearchus, cum Platone et Aristotele agnosci
etiam a Christianis, idque in recessu cordis.</hi> </div3>
<div3>
          <head>XVI.</head>
 <hi>Ad fidem quoque pertinere, quod Plato partitur
<pb n="0643C"/>
animam per rationalem et irrationalem; ita tamen
ut naturae primaevae deputetur rationale, irrationale
vero transgressioni; non tamen placere irrationalis
distinctionem in indignativum et concupiscentivum,
quod utrumque etiam Christo et rationali animae
competat.</hi> </div3>
<div3>
          <head>XVII.</head>
 <hi>Etiam in hoc non probari Platonem et Academicos,
quod sensualitatem quinque sensuum irrationalem
pronuntient: neque enim licere sensus istos in
dubium revocare, ne et in Christo de fide eorum deliberetur.</hi> </div3>
<div3>
          <head>XVIII.</head>
 <hi>Neque audiendos haereticos, qui non aliter
quam suas Plato Idaeas, intellectualia faciunt veritates,
sensualia vero imagines veritatis dumtaxat, sed perinde
animam per corpus corporalia sentire, quemadmodum
<pb n="0643D"/>
per animum incorporalia intelligit; sic tamen
ut etiam sentiat, cum intelligit.</hi> </div3>
<div3>
          <head>XIX.</head>
 <hi>Atque adeo intellectum semper animae inesse,
uti etiam reliqua animae naturalia.</hi> </div3>
<div3>
          <head>XX.</head>
 <hi>Etsi autem uniformis anima, foetu tamen ingeniorum
multiformem, pro conditione coeli et soli, pro
ratione operis et curae, pro temporum eventu, pro licentia
casuum, et corporis etiam valetudine; ut ne de
fati necessitate quid dicatur, de qua suo titulo disseruerit.</hi> </div3>
<div3>
          <head>XXI.</head>
 <hi>Proinde etiam animam, contraquam sentiunt
Valentiniani, convertibilem fuisse liberi arbitrii potestate,
juxta quod Marcioni jam et Hermogeni ostenderit.</hi> 
<pb n="0644A"/>
</div3>
<div3>
          <head>XXII. </head>
 <hi>Quocirca animam definiri: Dei flatu natam,
immortalem, corporalem (en iterum paradoxon Auctoris)
effigiatam, substantia simplicem, de suo patientem,
varie procedentem, liberam arbitrii, accidentiis obnoxiam,
per ingenia mutabilem, rationalem, dominatricem,
divinatricem.</hi> </div3>
<div3>
          <head>XXIII.</head>
 <hi>Dum deinceps quaeritur unde anima, haereticos
quosdam non recte eam e coelis deferre, atque
eodem indubitate redituram asserere, quorum omnium
condimentarium Plato.</hi> </div3>
<div3>
          <head>XXIV.</head>
 <hi>Novum itaque Platonis argumentum elidit:
discentias reminiscentias esse, hoc est, venientes e coelo
animas oblivisci eorum in quibus fuerint prius, dehinc
ex his visibilibus recordari eorumdem.</hi> </div3>
<div3>
          <head>XXV.</head>
 <hi>Agit deinde adversus Stoicos, et ipsum interdum
<pb n="0644B"/>
Platonem, qui post partum corpori animam inducunt,
ex aeris frigidi pulsu, aut prima spiratione.</hi> </div3>
<div3>
          <head>XXVI.</head>
 <hi>Eorum sententiam, etiam ex Scripturarum
christianarum fundamento, impugnans.</hi> </div3>
<div3>
          <head>XXVII.</head>
 <hi>Definiens simul ambas animae corporisque
substantias, et concipi, et confici, et perfici.</hi> </div3>
<div3>
          <head>XXVIII.</head>
 <hi>Porro etiam Platonis secundum Pythagoram
temerarium mendacium</hi> <foreign xml:lang="greek">μετεμψύχωσιν</foreign> <hi>impugnat, id
est, recidivatum animarum, revolubilem ex alterna mortuorum
et vivorum suffectione.</hi> </div3>
<div3>
          <head>XXIX.</head>
 <hi>Etsi enim ex vivis fiant mortui, non tamen
ideo ex mortuis vivos.</hi> </div3>
<div3>
          <head>XXX.</head>
 <hi>Dein, si ex mortuis semper vivi, unum omnino
et eumdem oportere fuisse hominum numerum; cum e
contrario inveniamus paulatim humanum genus exuberasse.</hi> 
<pb n="0644C"/>
</div3>
<div3>
          <head>XXXI. </head>
 <hi>Etiamsi ita sit, singulas animas in singula
corpora reverti oportere; eadem aetate, eisdem institutis,
ingeniis, artibus, et ex omni gente, sexu, dignitate;
quod tamen ipse Pythagoras non admisit.</hi> </div3>
<div3>
          <head>XXXII.</head>
 <hi>Delirare vero magis Empedoclem, qui</hi> <foreign xml:lang="greek">μετενσωμάτωσιν</foreign> <hi>induxerit, bestias ex hominibus, et homines
ex bestiis revolventem.</hi> </div3>
<div3>
          <head>XXXIII.</head>
 <hi>Neque vero etiam judicii nomine vindicari
hoc dogma; evacuari enim, si crimina non aliter puniantur,
aut merces non alia bonis detur, quam in animalia
restitutio.</hi> </div3>
<div3>
          <head>XXXIV.</head>
 <hi>Eadem repercussione caedi, etiam Simonis
samaritae haeretici similem opinionem de sua Helena,
quam per alios atque alios habitus foemineos volutatam,
<pb n="0644D"/>
etiam illam fuisse aiebat Priamo perniciosissimam.</hi> </div3>
<div3>
          <head>XXXV.</head>
 <hi>Imo etiam Carpocratis animarum recorporationem,
qua toties volebat animam in corpora revocari,
quoties minus de delictis satisfecisset; qui etiam
Heliae reditum frustra pro se interpretatus sit.</hi> </div3>
<div3>
          <head>XXXVI.</head>
 <hi>Reversus inde ad prius institutum, etiam
sexum animae et corporis simul oriri tradit.</hi> </div3>
<div3>
          <head>XXXVII.</head>
 <hi>Omnem autem hominis paraturam aliqua
potestate divinae voluntatis ministra (ab angelo nempe
aliquo) modulari; simul etiam crescere et proficere,
animam ingenio et sensu, corpus modulo et habitu.</hi> </div3>
<div3>
          <head>XXXVIII.</head>
 <hi>Pubertatem quoque, uti in corpore, ita et
anima, simul exsurgere suggestu sensuum; et etiam
ciborum concupiscentiam esse in anima, sed necessitate
<pb n="0645A"/>
corporis, non sui proprietate, ne quis hinc mortalem
credat.</hi> </div3>
<div3>
          <head>XXIX.</head>
 <hi>Item nullam ferme animam sine daemonio
esse, saltem in ethnicis, donec in Christo nascantur.</hi> </div3>
<div3>
          <head>XL.</head>
 <hi>Tandiu enim animam ex carnis societate in
Adam immundam censeri; et peccatricem tam animam,
quam carnem dici.</hi> </div3>
<div3>
          <head>XLI.</head>
 <hi>Atque adeo, malum animae non solum ex obventu
spiritus nequam superstrui, sed et ex origine; quo obfuscatur
bonum ejus prius, donec reformetur per secundam
ejus nativitatem ex aqua et superna Spiritus
Sancti virtute: a quo ibi excipitur, sicuti a profano
spiritu in pristina.</hi> </div3>
<div3>
          <head>XLII.</head>
 <hi>Atquin mortis quoque tractatum ad nos pertinere
(secus quam Epicurus sentit) in qua anima consummat.</hi> 
<pb n="0645B"/>
</div3>
<div3>
          <head>XLIII. </head>
 <hi>Proinde etiam somnum mortis speculum;
quem non supernaturalem, sed naturalem esse, tum
aliis rationibus, tum Scripturis sacris probat.</hi> </div3>
<div3>
          <head>XLIV.</head>
 <hi>Nam quod de Hermotimo scribunt, anima
illum in somno caruisse, id subornatum; uti somnus,
non otium animae, sed secessio crederetur.</hi> </div3>
<div3>
          <head>XLV.</head>
 <hi>De somniis quoque, et accidentibus somni,
quatenus ab extasi differunt, dicendum; quibus significatur
anima perpetuo negotiosa, quod immortalitatis est
ratio; in quibus interim non magis ob stupri visionem
damnabimur, quam ob martyrii coronabimur.</hi> </div3>
<div3>
          <head>XLVI.</head>
 <hi>Neque enim vana esse in totum somnia (uti
judicabat Epicurus) multis exemplis probari; et varios
esse commentatores, ac in hanc rem affirmatores.</hi> 
<pb n="0645C"/>
</div3>
<div3>
          <head>XLVII. </head>
 <hi>Christianam vero eam esse sententiam: a daemoniis
plurimum incuti somnia, etiam vera interdum;
Deo interim deputanda, si quae honesta, sancta, prophetica,
revelatoria, aedificatoria, vacatoria; quaedam
etiam sibimetipsi animam fingere ex intentione circumstantiarum;
reliqua denique extasi separanda.</hi> </div3>
<div3>
          <head>XLVIII.</head>
 <hi>Atque adeo ex ingenio magis quam constantia,
somnia a Platone aestimari, tanquam certiora ab
extimo noctis, certis anni temporibus, quietis situ, aut
ciborum distinctione, aut derogatione.</hi> </div3>
<div3>
          <head>XLIX.</head>
 <hi>Et vero etiam infantes ac atlantes somniare;
cum et somnia a Deo sint, nullaque jam gens Dei sit
extranea, in omnes terminos orbis Evangelio coruscante.</hi> </div3>
<div3>
          <head>L.</head>
 <hi>Nunc ad mortem quod attinet, debitum esse toto
humano generi naturae finem, quamtumvis Epicurus id
<pb n="0645D"/>
neget, et Menander haereticus ad suo baptismo initiatos
<pb n="0646A"/>
pertinere neget, apud quem nec pro Deo mori lex est;
nam etiam Enoch et Heliam morituros, et Joannem
jam obiisse.</hi> </div3>
<div3>
          <head>LI.</head>
 <hi>Opus autem mortis esse separationem corporis et
animae; quantumvis quidam philosophi crediderint, post
mortem quasdam animas haerere corporibus.</hi> </div3>
<div3>
          <head>LII.</head>
 <hi>Atque omnem mortem, sive ordinariam, sive
extraordinariam, non ex natura esse, sed ex culpa, nec
ipsa naturali.</hi> </div3>
<div3>
          <head>LIII.</head>
 <hi>Excedere porro animam, non deficere, dilabentibus
paulatim corporis instrumentis, jam clariorem obtutu,
ac si de somno emergentem instante morte; utpote,
quae tum exsultat aut trepidat, prout paraturam deversorii
sui sentit, de ipsius angeli facie evocatoris animarum.</hi> 
<pb n="0646B"/>
</div3>
<div3>
          <head>LIV. </head>
 <hi>Quo autem deducantur animae, varias esse philosophorum
sententias; inter quos Stoici prudentum
animas in supernis mansionibus collocant, reliquas apud
inferos; quos inferos Christiani non in gremio terrae, ut
Plato, sed in intimis visceribus collocant.</hi> </div3>
<div3>
          <head>LV.</head>
 <hi>Suam vero eam esse sententiam (quae interim ab
Ecclesia non probatur) quod in sinum Abrahae seu paradisum
(de quo librum ediderit) martyrum solae animae
commigrent, reliquae vero ad inferos.</hi> </div3>
<div3>
          <head>LVI.</head>
 <hi>Atqui vanas eas esse opiniones, quibus putabant,
tantisper in terris animas detineri, donec justa
perceperint; aut immatura morte praeventas, isthic vagari,
donec reliquatio compleatur aetatis.</hi> </div3>
<div3>
          <head>LVII.</head>
 <hi>Neque vero ab inferis animas ex imperio daemonum
per magicam (cujus species aliquot recenset) aut
<pb n="0646C"/>
ex arbitrio huc redire.</hi> </div3>
<div3>
          <head>LVIII.</head>
 <hi>Atqui illic, interim dum corpus exspectant,
animas innocentium gaudere, et nocentum dolere ac
puniri; vel ob cogitatus solos, quos censura divina
persequitur; maxime, cum etiam modica delicta ad novissimum
usque quadrantem illic luenda, ex Evangelio
intelligatur.</hi> 
</div3>
      </div2>

<div2>
        <head>CAPUT PRIMUM</head>
<p>De solo censu animae congressus Hermogeni, quatenus
et istum ex materiae potius suggestu, quam
ex Dei flatu constitisse praesumpsit, nunc ad reliquas
conversus quaestiones, plurimum videbor cum
philosophis dimicaturus. Etiam in carcere Socratis
de animae statu velitatum est. Nescio jam hoc primum,
an opportuno in tempore magistri, etsi nihil
<pb n="0646D"/>
de loco interest. Quid enim liquido saperet
<pb n="0647A"/>
anima tunc Socratis, jam sacro navigio regresso,
jam cicutis damnationis exhaustis, jam morte praesente,
utique consternata ad aliquem motum secundum
naturam, aut externata, si non secundum naturam.
Quamvis enim placida atque tranquilla, quam
nec conjugiis fletus statim viduae, nec liberorum conspectus
exinde pupillorum, lege pietatis inflexerat,
vel in hoc tamen mota, ne moveretur, ipsa constantia
concussa est adversus inconstantiae concussionem.
Quid autem aliud saperet vir quilibet injuria damnatus,
praeter injuriae solamen, nedum philosophus,
gloriae animal, cui nec consolanda injuria, sed potius
insultanda? Denique, post sententiam, obviae conjugi
et muliebriter inclamanti: Injuste damnatus es,
Socrates; jam et de gratulatione responderat: Volebas
<pb n="0647B"/>
autem juste? Nihil mirandum, si et in carcere
lemniscatas Anyti et Meliti palmas gestiens infringere,
ipsa morte coram, immortalitatem vindicat
 animae necessaria praesumptione ad injuriae
frustrationem. Adeo omnis illa tunc sapientia Socratis
de industria venerat consultae aequanimitatis,
non de fiducia compertae veritatis. Cui enim veritas
comperta sine Deo? cui Deus cognitus sine Christo?
cui Christus exploratus sine Spiritu Sancto? cui Spiritus
Sanctus accommodatus sine fidei sacramento?
Sane Socrates facilius diverso spiritu agebatur. Siquidem
aiunt daemonium illi a puero adhaesisse, pessimum
revera paedagogum, etsi post deos et cum
deis daemonia deputantur penes poetas et philosophos.
Nondum enim christianae potestatis documenta
<pb n="0647C"/>
processerant, quae vim istam perniciosissimam, nec
unquam bonam, antiqui erroris artificem, omnis
veritatis avocatricem sola traducit. Quod si idcirco
<pb n="0648A"/>
sapientissimus Socrates secundum Pythii quoque daemonis
suffragium, scilicet negotium navantis socio suo,
quanto dignior atque constantior christianae sapientiae
assertio, cujus adflatui tota vis daemonum cedit? Haec
sapientia de schola coeli deos quidem saeculi negare
liberior, quae nullum Aesculapio gallinaceum reddi
jubens praevaricetur, nec nova inferens daemonia, sed
vetera depellens; nec adolescentiam vitians, sed
omni bono pudoris informans, ideoque non unius
urbis, sed universi orbis iniquam sententiam sustinens
pro nomine veritatis, tanto scilicet perosioris
quanto plenioris, ut et mortem non de poculo per
habitum jocunditatis absorbeat, sed de patibulo et
vivicomburio per omne ingenium crudelitatis exhauriat,
interea in isto tenebrosiore carcere saeculi inter
<pb n="0648B"/>
suos Cebetas et suos Phaedonas, si quid de anima
examinandum est, ad Dei regulas dirigat. Certe
nullum alium potiorem animae demonstratorem quam
auctorem reperiet; a Deo discat, quod a Deo habeat
; aut nec ab alio, si nec a Deo. Quis enim
revelabit quod Deus texit? Inde sciscitandum est,
unde et ignorare tutissimum est: praestat per Deum
nescire, quia non revelaverit, quam per hominem
scire, quia ipse praesumpserit.</p>
</div2>

<div2>
        <head>CAPUT II.</head>
<p>Plane non negabimus aliquando philosophos juxta
nostra sensisse; testimonium est veritatis etiam
inventus ipsius. Nonnunquam et in procella confusis
vestigiis coeli et freti aliqui portus offenditur,
prospero errore: nonnunquam et in tenebris aditus
<pb n="0648C"/>
quidam et exitus deprehenduntur, caeca felicitate;
sed et natura pleraque suggeruntur, quasi de publico
sensu, quo animam Deus dotare dignatus est. Hunc
<pb n="0649A"/>
nacta philosophia ad gloriam propriae artis inflavit,
prae studio [non mirum si istum ita dixerim] eloquii
quidvis struere eruditi, magisque dicendo persuadentis,
quam docendo. Formas rebus imponit, eas
nunc peraequat, nunc privat, de certis incerta
praejudicat, provocat ad exempla, quasi comparanda
sint omnia; omnia praescribit, proprietatibus
etiam inter similia diversis; nihil divinae licentiae
servat, leges naturae opiniones suas facit; ferrem, si
naturalis ipsa, ut compos naturae de conditionis consortio
probaretur. Visa est quidem sibi et ex sacris
quas putant, literis hausisse, quia plerosque auctores
etiam deos existimavit antiquitas, nedum divos,
ut Mercurium Aegyptium, cui praecipue Plato adsuevit:
ut Silenum Phrygem, cui a pastoribus
<pb n="0649B"/>
perducto ingentes aures suas Midas tradidit: ut
Hermotimum, cui Clazomenii mortuo templum
contulerunt; ut Orpheum, ut Musaeum, ut
Pherecydem, Pythagorae magistrum. Quid autem, si
philosophi etiam illa incursaverunt quae penes nos
apocryphorum confessione damnantur, certos nihil
recipiendum quod non conspiret germanae et ipso
jam aevo pronatae propheticae paraturae, quando et
pseudoprophetarum meminerimus, et multo prius
apostatarum spirituum, qui hujusmodi quoque ingeniorum
calliditate omnem faciem saeculi instruxerint?
Postremo, si etiam ad ipsos Prophetas adisse credibile
est indagatorem quemque sapientiae ex negotio
curiositatis, tamen plus diversitatis invenias inter
philosophos quam societatis, cum et in ipsa societate
<pb n="0649C"/>
diversitas eorum deprehendatur. Siquidem vera quaeque
<pb n="0650A"/>
et consonantia Prophetis aut aliunde commendant,
aut aliorsum subornant, cum maxima injuria
veritatis, quam efficiunt aut adjuvari falsis, aut patrocinari.
Hoc itaque commiserit nos et philosophos
in ista praesertim materia, quod interdum communes
sententias propriis argumentationibus vestiant, contrariis
alicubi regulae nostrae; interdum sententias
proprias communibus argumentationibus muniant,
consentaneis alicubi regulae illorum; ut prope sit
exclusa veritas a philosophia per veneficia in illam
sua, et ideo utroque titulo societatis adversario veritatis
urgemur, et communes sententias ab argumentationibus
philosophorum liberare, et communes argumentationes
a sententiis eorum separare, revocando
quaestiones ad Dei literas, exceptis plane quae
<pb n="0650B"/>
sine laqueo alicujus praejudicii ad simplex testimonium
licebit adsumere: quia et ex aemulis nonnunquam
testimonium necessarium, si non aemulis prosit. Nec
ignoro quanta sit sylva materiae istius apud philosophos
pro numero etiam ipsorum commentatorum, quot
varietates sententiarum, quot palaestrae opinionum,
quot propagines quaestionum, quot implicationes expeditionum.
Sed et medicinam inspexi, sororem,
ut aiunt, philosophiae, sibi quoque hoc negotium
vindicantem, ut ad quam magis animae ratio pertinere
videatur per corporis curam, unde et plurimum sorori
refragatur, quod animam quasi coram in domicilio
suo tractando magis norit. Sed viderit utriusque praestantiae
ambitio. Habuit et philosophia libertatem ingenii,
et medicina necessitatem artificii ad extendendos
<pb n="0650C"/>
de anima retractatus: late quaeruntur incerta,
<pb n="0651A"/>
latius disputantur praesumpta. Quanta difficultas probandi,
tanta operositas suadendi: ut merito Heraclitus
ille tenebrosus vastiores caligines animadvertens
apud examinatores animae, taedio quaestionum
pronuntiarit, terminos animae nequaquam invenisse
omnem viam ingrediendo. Christiano autem paucis ad
scientiam hujus rei opus est: nam et certa semper
in paucis; et amplius illi quaerere non licet, quam
quod inveniri licet; infinitas enim quaestiones Apostolus
prohibet. Porro non amplius inveniri licet,
quam quod a Deo discitur; quod autem a Deo discitur,
totum est.</p>
</div2>

<div2>
        <head>CAPUT III.</head>
<p>Atque utinam nullas haereses oportuisset existere,
ut probabiles quique emicarent <note>(I Cor. II, 19)</note>, nihil
<pb n="0651B"/>
omnino cum philosophis super anima quoque experiremur,
patriarchis, ut ita dixerim, haereticorum.
Siquidem et ab Apostolo jam tunc philosophia concussio
veritatis providebatur. Athenis enim
expertus linguatam civitatem, cum omnes illic
sapientiae atque facundiae caupones degustasset, inde
concepit praemonitorium illud edictum. Proinde enim
et animae ratio, per philosophatas doctrinas hominum
miscentes aquas vino. Alii immortalem negant
animam, alii plusquam immortalem adfirmant: alii
de substantia, alii de forma, alii de unaquaque dispositione
disceptant: hi statum ejus aliunde ducunt, hi
exitum aliorsum abducunt, prout aut Platonis honor,
aut Zenonis vigor, aut Aristotelis tenor, aut Epicuri
stupor, aut Heracliti moeror, aut Empedoclis
<pb n="0651C"/>
furor persuaserunt. Deliquit, opinor, divina doctrina,
ex Judaea potius quam ex Graecia oriens.
Erravit et Christus, piscatores citius quam sophistas
ad praeconium emittens. Si qua igitur in hunc
modum de nidoribus philosophiae candidum et purum
<pb n="0652A"/>
aerem veritatis infuscant, ea erunt Christianis
enubilanda, et percutientibus argumentationes
originales, id est philosophicas, et opponentibus definitiones
coelestes, id est dominicas: ut et illa quibus
ethnici a philosophia capiuntur, destruantur, et haec
quibus fideles ab haeresi concutiuntur, retundantur.
Una jam congressionne decisa adversus Hermogenem,
ut praefati sumus; quia animam ex Dei flatu, non ex
materia vindicamus; muniti et illic divinae determinationis
inobscurabili regula: <hi>Et flavit,</hi> inquit, <hi>Deus
flatum vitae in faciem hominis, et factus est homo in
animam vivam,</hi> utique ex Dei flatu: de isto nihil amplius
revolvendum: Habet suum titulum, et suum
haereticum. Caeteris hinc exordium inducam.</p>
</div2>

<div2>
        <head>CAPUT IV.</head>
<p>
          <pb n="0652B"/>Post definitionem census, quaestionem status patitur.
Consequens enim est, ut ex Dei flatu animam
professi, initium ei deputemus. Hoc Plato excludit,
innatam et infectam animam volens; et natam
autem docemus, et factam, ex initii constitutione. Nec
statim erravimus, utrumque dicentes; quia scilicet
aliud sit natum, aliud factum; utpote illud animalibus
competens. Differentiae autem, sua habendo loca et
tempora, habent aliquando et passivitatis commercia.
 Capit itaque et facturam dici generari,
pro in esse poni, siquidem omne quod quoquo
modo accipit esse, generatur. Nam et factor ipse
parens facti potest dici; sic et Plato utitur. Igitur
quantum ad fidem nostram factae nataeve animae, depulsa
est philosophi opinio auctoritate prophetiae
<pb n="0652C"/>
quoque.</p>
</div2>

<div2>
        <head>CAPUT V.</head>
<p>Accerserit Eubulum aliquem et Critolaum
et Xenocratem, et isto in loco amicum Platonis Aristotelem.
<pb n="0653A"/>
Fortassean extruentur magis ad auferendam
animae corpulentiam, si non alios e contrario inspexerint,
et quidem plures corpus animae vindicantes,
nec illos dico solos qui eam de manifestis corporalibus
effingunt, ut Hipparchus et Heraclitus ex igni, ut
Hippon et Thales ex aqua, ut Empedocles et Critias
ex sanguine, ut Epicurus ex atomis, si et atomi
corpulentias de coitu suo cogunt, ut Critolaüs, et
peripatetici ejus, ex quinta nescio qua substantia, si
et illa corpus, quia corpora includit; sed etiam
Stoicos allego, qui spiritum praedicantes animam,
pene nobiscum, qua proxima inter se flatus et spiritus,
tamen corpus animam facile persuadebunt. Denique
Zeno consitum spiritum definiens animam, hoc modo
instruit: Quo, inquit, digresso animal emoritur, corpus
<pb n="0653B"/>
est; consito autem spiritu digresso, animal emoritur;
ergo consitus spiritus corpus est: consitus
autem spiritus anima est; ergo corpus est anima.
Vult et Cleanthes non solum corporis lineamentis,
sed et animae notis similitudinem parentibus in filios
respondere, de speculo scilicet morum et ingeniorum
et adfectuum: corporis autem similitudinem et dissimilitudinem
capere et animam: itaque corpus similitudini
vel dissimilitudini obnoxium. Item corporalium
et incorporalium passiones inter se non communicare.
Porro et animam compati corpori, cui laeso ictibus,
vulneribus, ulceribus condolescit; et corpus animae, cui
afflictae cura, angore, amore, coaegrescit, per detrimentum
scilicet vigoris, cujus pudorem et pavorem
rubore atque pallore testetur. Igitur anima corpus, ex
<pb n="0653C"/>
corporalium passionum communione. Sed et Chrysippus
manum ei porrigit, constituens corporalia ab
incorporalibus derelinqui omnino non posse, quia nec
contingantur ab eis; unde et Lucretius:
<l>Tangere enim et tangi, nisi corpus, nulla potest res;</l>
derelicto autem corpore ab anima, affici morte. Igitur
corpus anima, quae, nisi corporalis, corpus non derelinqueret.</p>
</div2>

<div2>
        <head>CAPUT VI.</head>
<p>Haec Platonici, subtilitate potius quam veritate,
conturbant. Omne, inquiunt, corpus, aut animale sit
<pb n="0654A"/>
necesse est, aut inanimale. Et siquidem inanimale
est, extrinsecus movebitur; si vero animale, intrinsecus.
Anima autem nec intrinsecus movebitur, ut
quae non sit inanimalis; nec extrinsecus, ut quae ipsa
potius moveat corpus. Itaque non videri eam corpus,
 quae non corporalium fornia ex aliqua regione
moveatur. Ad hoc nos mirabimur incongruentiam
primo definitionis provocantis ad ea quae in animam
non conveniunt. Non enim potest anima animale
corpus dici, aut inanimale; cum ipsa sit quae aut faciat
corpus animale, si adsit; aut inanimale, si absit
ab illo. Itaque quod facit, non potest esse ipsa, ut
dicatur animale vel inanimale. Anima enim dicitur
substantiae suae nomine. Quod si non capit animale
corpus dici aut inanimale quod est anima, quomodo
<pb n="0654B"/>
provocabitur ad animalium et inanimalium corporum
formam? Dehinc, si corporis est moveri extrinsecus
ab aliquo; ostendimus autem supra moveri animam
et ab alio cum vaticinatur, cum furit, utique extrinsecus,
cum ab alio: merito quod movebitur extrinsecus
ab alio, secundum exempli propositionem,
corpus agnoscam. Enim vero, si ab alio moveri corporis
est, quanto magis movere aliud? Anima autem
movet corpus, et conatus ejus extrinsecus, foris parent.
Ab illa est enim impingi et pedes in incessum,
et manus in contactum, et oculos in conspectum, et
linguam in effatum, velut sigillario motu superficiem
intus agitante. Unde haec vis incorporal
animae? unde vacuae rei solida propellere? Sed quomodo
divisi videntur in homine sensus corporales et
<pb n="0654C"/>
intellectuales? Corporalium aiunt rerum ualitates, ut
terrae, ut ignis, corporalibus sensibus renuntiari,
ut tactu, ut visu: incorporalium vero intellectualibus
conveniri, ut benignitatis, vel malignitatis. Itaque
incorporalem esse animam constat, cujus qualitates
non corporalibus, sed intellectualibus sensibus comprehendantur.
Plane, si non hujus definitionis gradum
exclusero. Ecce enim, incorporalia ostendo corporalibus
sensibus subjici, sonum auditui, colorem conspectui,
odorem odoratui: quorum exemplo etiam
anima corpori accedit, ne dicas idcirco ea per corporales
<pb n="0655A"/>
renuntiari sensus, quia corporalibus accedant.
Igitur si constat incorporalia quoque a corporalibus
comprehendi, cur non et anima, quae corporalis,
ab incorporalibus renuntietur? Certe definitio exclusa
sit. De insignioribus argumentationibus erit etiam illa,
quod omne corpus corporalibus ali judicant; animam
vero ut incorporalem, incorporalibus, sapientiae scilicet
studiis. Sed nec hic gradus stabit, etiam Sorano
methodicae medicinae instructissimo auctore
respondente animam corporalibus quoque ali; denique,
deficientem eam cibo plerumque fulciri. Quidni,
quo adempto, in totum dilabitur ex corpore? Ita etiam
ipse Soranus plenissime super anima commentatus
quatuor voluminibus, et cum omnibus philosophorum
sententiis expertus, corporalem animae substantiam
<pb n="0655B"/>
vindicat, etsi illam immortalitate fraudavit. Non enim
omnium est credere, quod Christianorum est. Sicut
ergo Soranus ipse rebus ostendit animam corporalibus
ali, proinde et philosophus exhibeat illam incorporalibus
pasci. Sed nemo unquam cunctanti de exitu
animae mulsam aquam de eloquio Platonis infudit;
aut micas de minutiloquio Aristotelis infersit. Quid
autem facient tot ac tantae animae rupicum et barbarorum,
quibus alimenta sapientiae desunt, tamen
indoctae prudentia pollent, et sine academiis et
porticibus atticis, et carceribus Socratis, denique
jejunantes philosophia, nihilominus vivunt. Non
enim substantiae ipsi alimenta proficiunt studiorum,
<pb n="0656A"/>
sed disciplinae; quia nec opimiorem animam efficiunt,
sed ornatiorem. Bene autem, quod et artes Stoici corporales
adfirmant. Adeo sic quoque anima corporalis,
si et artibus ali creditur. Sed enormis intentio philosophiae
solet plerumque nec prospicere pro pedibus:
 sic Thales in puteum. Solet et, sententias non intelligendo,
valetudinis corruptelam suspicari: sic
Chrysippus ad elleborum. Tale aliquid, opinor, ei accidit,
cum duo in unum corpora negavit,
alienatus a prospectu et recogitatu praegnantum,
quae non singula quotidie corpora, sed et bina et
terna in unius uteri ambitu perferunt.
 Invenitur etiam in jure civili graeca quaedam
quinionem enixa filiorum, semel omnium mater, unici
foetus parens multiplex, unici uteri puerpera numerosa,
<pb n="0656B"/>
quae tot stipata corporibus, pene dixerim
populo, sextum ipsa corpus fuit. Universa conditio
testabitur, corpora de corporibus processura jam illic
esse, unde procedunt: secundum sit necesse est, quod
ex alio est: nihil porro ex alio est, nisi dum gignitur:
sed tunc duo sunt.</p>
</div2>

<div2>
        <head>CAPUT VII.</head>
<p>Quantum ad philosophos, satis haec; quia quantum
ad nostros, ex abundanti, quibus corporalitas animae
in ipso Evangelio relucebit. Dolet apud inferos anima
cujusdam, punitur in flamma, et cruciatur in lingua,
et de digito animae felicioris implorat solatium roris.
 Imaginem existimas exitum illum pauperis laetantis
<pb n="0657A"/>
et divitis moerentis? Et quid illic Lazari illic Lazari nomen, si
non in veritate res est? Sed etsi imago credenda est,
testimonium erit veritatis. Si enim non haberet
anima corpus, non caperet imago animae imaginem
corporis: nec mentiretur de corporalibus membris
Scriptura, si non erant. Quid est autem illud quod
ad inferna transfertur post divortium corporis? quod
detinetur? quod in diem judicii reservatur? ad quod
et Christus moriendo descendit? puto ad animas Patriarcharum.
Sed quamobrem, si nihil anima sub
terris? Nihil enim, si non corpus: incorporalitas
enim ab omni genere custodiae libera est, immunis a
poena et a fovela. Per quod enim punitur aut fovetur,
hoc erit corpus; reddam de isto plenius et opportunius.
Igitur si quid tormenti sive solatii anima praecerpit
<pb n="0657B"/>
 ia carcere seu diversorio inferum, in igni, vel
in sinu Abrahae, probata erit corporalitas animae. Incorporalitas
enim nihil patitur, non habens per quod
pati possit: aut si habet, hoc erit corpus. In quantum
enim omne corporale, passibile est; in tantum, quod
passibile est, corporale est.</p>
</div2>

<div2>
        <head>CAPUT VIII.</head>
<p> Abruptum alioquin et absurdum, idcirco
quid de corporalium eximere censu, quia caeteris
corporalibus exemplis non adaequet; ubi proprietatum
privata discrimina, per quae magnificentia
auctoris ex operum eorumdem diversitate signatur;
ut sint tam discreta quam paria, tam amica
quam et aemula. Siquidem et ipsi philosophi ex contrariis
<pb n="0657C"/>
universa constare condicunt, secundum
amicitiam et inimicitiam Empedoclis. Sic igitur etsi
<pb n="0658A"/>
corporalia incorporalibus objacent, ipsa quoque inter
se differunt, ut differentia species eorum ampliet,
non genus mutet: ut sint corporalia, sic multa in
Dei gloriam, dum varia; sic varia, dum diversa;
dum his alii qualitatum sensus, alii illis; dum his
alia alimenta, alia illis; dum haec invisibilia, illa visibilia;
dum haec gravia, illa levia. Aiunt enim et idcirco
animam incorporalem renuntiandam, quia, digressa
ea, graviora efficiantur corpora defunctorum,
cum leviora esse deberent, unius corporis pondere
exempto, si anima corpus. Quid enim, inquit Soranus,
si mare negent corpus, quia extra mare immobilis et
gravis navis efficitur? Quanto ergo validius corpus
animae, quod tanti postea ponderis corpus levissima
mobilitate circumfert? Caeterum est invisibilis
<pb n="0658B"/>
anima, et pro conditione corporis sui, et pro proprietate
substantiae, et pro natura etiam eorum quibus
invisibilis esse sortita est. Solem noctuae nesciunt
oculi; aquilae ita sustinent, ut natorum suorum generositatem
de pupillarum audacia judicent: alioqui
non educabunt, ut degenerem, quem solis radius
averterit. Est adeo alteri quid invisibile, alteri non,
quod non ideo incorporale sit, quia non ex aequo
vis valet. Sol enim corpus, siquidem ignis; sed
quod aquila confiteatur, neget noctua; non tamen
praejudicans aquilae: tantumdem et animae corpus
invisibile carni si forte, spiritus vero visibile: sic Joannes,
in spiritu Dei factus, animas martyrum conspicit <note>(Apoc. VI, 20)</note>.</p>
</div2>

<div2>
        <head>CAPUT IX.</head>

<pb n="0658C"/>
<p>Cum animae corpus adserimus propriae qualitatis
<pb n="0659A"/>
et sui generis, jam haec conditio proprietatis
de caeteris accidentibus corpulentiae praejudicavit,
aut haec adesse ei quam corpus ostendimus, sed
et ipsa sui generis, pro corporis proprietate; aut et si
non adsint, hoc esse proprietatis, non adesse corpori
animae. quae corporibus caeteris adsint. Et tamen non
inconstanter profitebimur, solemniora quaeque, et omnimode
debita corpulentiae, adesse animae quoque,
ut habitum, ut terminum, ut illud trifariam distantivum,
longitudinem dico, et latitudinem, et sublimitatem,
quibus metantur corpora philosophi.
Quid nunc, quod et effigiem animae damus, Platone
nolente, quasi periclitetur de animae immortalitate?
Omne enim effigiatum compositum et structile
adfirmat: dissolubile autem, omne composititium et
<pb n="0659B"/>
structile: sed animam immortalem: igitur indissolubilem,
qua immortalem, et ineffigiatam, qua indissolubilem.
Caeterum composititiam et structilem,
si effigiatam; tanquam alio eam modo effigians intellectualibus
formis, pulchram justitia et disciplinis
philosophiae, deformem vero contrariis artibus. Sed
nos corporales quoque illi inscribimus lineas, non
tantum ex fiducia corporalitatis per aestimationem,
verum et ex constantia gratiae per revelationem.
Nam quia spiritalia charismata agnoscimus, post Joannem
quoque prophetiam meruimus consequi. Est
hodie soror apud nos revelationum charismata sortita,
quas in ecclesia inter dominica solemnia per ecstasin
<pb n="0660A"/>
in spiritu patitur; conversatur cum angelis, aliquando
etiam cum Domino, et videt et audit sacramenta,
 et quorumdam corda dignoscit, et medicinas
desiderantibus submittit. Jam vero, prout
Scripturae leguntur, aut Psalmi canuntur, aut adlocutiones
proferuntur, aut petitiones delegantur, ita
inde materiae visionibus subministrantur. Forte nescio
quid de anima disserueramus, cum ea soror in
spiritu esset. Post transacta solemnia, dimissa plebe,
quo usu solet nobis renuntiare quae viderit (nam et
diligentissime digeruntur, ut etiam probentur): Inter
caetera, inquit, ostensa est mihi anima corporaliter, et
spiritus videbatur, sed non inanis et vacuae qualitatis,
imo quae etiam teneri repromitteret, tenera, et lucida,
et acrei coloris, et forma per omnia humana.
<pb n="0660B"/>
Hoc visio, et Deus testis, et Apostolus charismatum
in Ecclesia futurorum idoneus sponsor; tu, nec
si res ipsa de singulis persuaserit, credas! Si enim
corpus anima, sine dubio inter illa quae supra sumus
professi. Proinde et coloris proprietas oomni corpori
adhaeret; quem igitur alium animae aestimabis colorem,
quam aerium ac lucidum? Non ut aer sit ipsa
substantia ejus, etsi hoc Aenesidemo visum est et
Anaximeni, puto secundum quosdam, et Heraclito;
nec ut lumen, etsi hoc placuit pontico Heraclidi.
Nam et cerauneis gemmis non ideo substantia ignita
est, quod coruscent rutilato rubore; nec beryllis ideo
aquosa materia est, quod fluctuent colato nitore.
<pb n="0661A"/>
Quanta enim et alia color sociat, natura dissociat!
Sed quoniam omne tenue atque perlucidum aeris
aemulum est, hoc erit anima, qua flatus est et spiritus
tradux. Siquidem, prae ipsa tenuitatis subtilitate, de
fide corporalitatis periclitatur. Sic et effigiem de
sensu jam tuo concipe non aliam animae humanae
deputandam praeter humanam, et quidem ejus corporis
quod unaquaeque circumtulit. Hoc nos sapere
interim primordii contemplatio inducat: Recogita
enim, cum Deus <hi>flasset in faciem hominis flatum vitae,
et factus esset homo in animam vivam,</hi> totum utique
per faciem statim flatum illum in interiora transmissum,
et per universa corporis spatia diffusum, simulque
divina aspiratione densatum, omni intus linea
expressum esse, quam densatus impleverat, et
velut in forma gelasse. Inde igitur et corpulentia
<pb n="0661B"/>
animae ex densatione solidata est, et effigies expressione
formata. Hic erit homo interior, alius exterior,
dupliciter unus: habens et ille oculos et aures suas,
 quibus populus Dominum audire et videre
debuerat; habens et caeteros artus, per quos et in cogitatibus
utitur, et in somniis fungitur. Sic et diviti
apud inferos lingua est, et pauperi digitus, et sinus
Abrahae. Per has lineas et animae martyrum sub
altari intelliguntur. A primordio enim in Adam concreta
et configurata corpori anima, ut totius substantiae,
ita et conditionis istius semen effecit.</p>
</div2>

<div2>
        <head>CAPUT X.</head>
<p>Pertinet ad statum fidei, simplicem animam determinare,
secundum Platonem, id est, uniformem dumtaxat
<pb n="0661C"/>
substantiae nomine. Viderint artes et disciplinae,
viderint et haereses. Quidam enim volunt, aliam illi
substantiam naturalem inesse, spiritum; quasi
aliud sit vivere, quod venit ab anima; aliud spirare,
<pb n="0662A"/>
quod fiat a spiritu: nam et animalibus non omnibus
utrumque adesse. Pleraque enim vivere solummodo,
non etiam spirare, eo quod non habeant organa spiritus,
pulmones et arterias. Quale est autem, in examinatione
humanae animae, culicis atque formicae argumenta
respicere? quando et vitalia, pro cujusque
generis dispositione, omnibus propria animalibus
temperavit artifex Deus, ut nulla inde conjectura captanda
sit. Nam neque homo, si pulmonibus et arteriis
structus est, idcirco aliunde spirabit, aliunde vivet:
neque formica, si membris hujusmodi caret, idcirco
negabitur spirare, quasi solummodo vivens. Cui vero
tantum patuit in Dei opera, ut alicui haec deesse praesumpserit?
 Herophilus ille, medicus aut lanius, qui sexcentos
exsecuit ut naturam scrutaretur, qui hominem
odiit ut nosset, nescio an omnia interna ejus liquido
<pb n="0662B"/>
exploravit, ipsa morte mutante quae vixerant, et morte
non simplici, sed ipsa inter artificia exsectionis errante.
Philosophi pro certo renuntiaverunt, culicibus
et formicis et tineis deesse pulmones et arterias.
Dic mihi, inspector curiosissime, oculos habent ad
videndum? Atquin et pergunt quo volunt, et vitant
et adpetunt quae videndo sciunt; designa oculos, denota
pupulas. Sed et exedunt tineae; demonstra mandibulas,
deprome genuinos. Sed et personant
culices, ne in tenebris quidem aurium caeci:
tubam pariter et lanceam oris illius ostende. Quodvis
animal, unius licet puncti, aliquo alatur necesse est;
exhibe pabuli transmittendi, decoquendi, defaecandique
membra. Quid ergo dicemus? Si per haec vivitur,
erunt haec in omnibus utique quae vivunt, etsi
<pb n="0662C"/>
non videntur, etsi non adprehenduntur pro mediocritate:
hoc magis credas, si Deum recogites
tantum artificem in modicis, quantum et in maximis.
Si vero non putas capere tam minuta corpuscula Dei
<pb n="0663A"/>
ingenium, sic quoque magnificentiam ejus agnoscas,
quod modicis animalibus, sine necessariis membris
nihilominus vivere instruxerit, salvo etiam visu sine
oculis, et esu sine denticulis, et digestu sine alveis:
quemadmodum et incedunt quaedam sine pedibus,
manante impetu, quod angues; et insurgente conatu,
quod vermes; et spumante reptatu, quod limaces.
Ita et spirari cur non putes sine pulmonum follibus,
et sine fistulis arteriarum? ut pro magno amplectaris
argumento, idcirco animae humanae spiritum accedere,
quia sint quae spiritu careant; et idcirco ea
spiritu carere, quia flaturalibus artubus structa non
sint. Vivere sine spiritu existimas aliquid, spirare sine
pulmonibus non putas? Quid est, oro te, spinare?
flatum, opinor, ex semetipso agere. Quid est non
<pb n="0663B"/>
vivere? flatum, opinor, ex semetipso non agere. Hoc
enim respondere debeo, si non idem est spirare quod
vivere. Sed mortui erit non agere flatum: ergo viventis
est agere flatum. Sed et spirantis est agere flatum:
ergo et spirare viventis est. Utrumque si sine
anima decurrere potuisset, non fuisset animae spirare,
sed solummodo vivere. Atenim vivere spirare est, et
spirare vivere est. Ergo totum hoc, et spirare et vivere,
ejus est, cujus et vivere, id est animae. Denique,
si separas spiritum et animam, separa et
opera: agant in discreto aliquid ambo, seersum anima,
scorsum spiritus: anima sine spiritu vivat, spiritus
sine anima spiret; alterum relinquat corpora,
alterum remaneat, mors et vita conveniant. Si enim
duo sunt, anima et spiritus, dividi possunt, ut divisione
<pb n="0663C"/>
eorum, alterius discedentis, alterius immanentis,
mortis et vitae concursus eveniat. Sed nullo
modo eveniet: ergo duo non erunt, quae dividi non
possunt; quae dividi possent, si fuissent. Sed licet et
duo esse concreta. Sed non erunt concreta, si
aliud est vivere, aliud spirare. Distinguunt substantias
opera: et quanto nunc firmius est, ut unum
<pb n="0664A"/>
credas, cum distantiam non das, ut ipsa sit anima
spiritus, dum ipsius est spirare, cujus et vivere! Quid
enim, si diem aliud habere velis, aliud lucem quae
accidat diei? cum dies ipsa lux sit. Plane erunt et
alia genera lucis, ut ex ignium ministerio. Erunt enim
et aliae spiritus species, ut ex Deo, ut ex diabolo.
Ita cum de anima et spiritu agitur, ipsa erit anima spiritus,
sicut ipsa dies lux. Ipsum est enim quid, per
quod est quid.</p>
</div2>

<div2>
        <head>CAPUT XI.</head>
<p>Sed ut animam spiritum dicam, praesentis quaestionis
ratio compellit, quia spirare alii substantiae adscribitur:
hoc dum animae vindicamus, quam uniformem
et simplicem agnoscimus, spiritum necesse est
certa conditione dicamus; non status nomine, sed
<pb n="0664B"/>
actus; nec substantiae titulo, sed operae; quia spirat,
 non quia spiritus proprie est: nam et flare,
spirare est. Ita et animam, quam flatum ex proprietate
defendimus, spiritum nunc ex necessitate pronuntiamus.
Caeterum adversus Hermogenem, qui
eam ex materia, non ex Dei flatu contendit, flatum
proprie tuemur. Ille enim, adversus ipsius Scripturae
fidem, flatum in spiritu vertit: ut dum incredibile
est, spiritum Dei in delictum, et mox in judicium
devenire, ex materia potius anima credatur,
quam ex Dei spiritu. Idcirco nos et illic flatum eam
defendimus, non spiritum, secundum Scripturam, et
secundum spiritus distinctionem: et hic spiritum
ingratis pronuntiamus, secundum spirandi et flandi
communionem. Illic de substantia quaestio est: spirare
<pb n="0664C"/>
enim substantiae actus est. Nec diutius de isto,
nisi propter haereticos, qui nescio quod spiritale semen
infulciunt animae, de Sophiae matris occulta liberalitate
conlatum, ignorante factore, cum Scriptura
factoris magis Dei sui conscia, nihil amplius
promulgaverit, quam Deum flantem in faciem
hominis flatum vitae, et hominem factum in animam
<pb n="0665A"/>
vivam, per quam exinde et vivat et spiret: satis
declarans differentias spiritus et animae, insequentibus
instrumentis, ipso Deo pronuntiante <note>(Is. LVII,
16)</note>: <hi>Spiritus ex me prodivit. et flatum omnem ego
feci.</hi> Et anima enim flatus factus ex spiritu. Et rursus <note>(Is. XLII, 5)</note>:
 <hi>Qui dedit flatum populo super terram,
et spiritum calcantibus eam</hi>. Primo enim
anima, id est flatus, populo in terra incedenti, id est
in carne carnaliter agenti, postea spiritus eis qui terram
calcant, id est opera carnis subigunt: quia et
Apostolus <note>(I Cor. XV, 46)</note>: <hi>Non primum quod spiritale
est, sed quod animale, postea spiritale.</hi> Nam etsi Adam
statim prophetavit magnum illum sacramentum in
Christum et Ecclesiam <note>(Eph. V, 30, 31)</note>: <hi>Hoc nunc
os ex ossibus meis, et caro ex carne mea; propter hoc
<pb n="0665B"/>
relinquet homo patrem et matrem, et adglutinabit se
uxori suae, et erunt duo in carnem unam;</hi> accidentiam
spiritus passus est: cecidit enim ecstasis
super illum, Sancti Spiritus vis, operatrix prophetiae.
Nam et malus spiritus accidens res est. Denique
Saulem tam Dei spiritus postea vertit in alium virum,
id est in propheten, cum dictum est <note>(I Reg. X, II)</note>: <hi>Quid hoc filio Cis? an et Saul in prophetis?</hi> 
 quam et
malus spiritus postea vertit in alium virum, in apostatam
scilicet. Judam quoque aliquandiu cum electis
deputatum usque ad loculorum officium, et, si jam
fraudatorem, traditorem tamen nondum, postea
diabolus intravit. Igitur si neque Dei, neque diaboli
spiritus ex nativitate conferitur animae, solam eam
constat ante eventum spiritus utriusque: si solam,
et simplicem et uniformem substantiae nomine, atque
<pb n="0666A"/>
ita non aliunde spirantem quam ex substantiae suae
sorte.</p>
</div2>

<div2>
        <head>CAPUT XII.</head>
<p>Proinde, et animum, sive mens est, <foreign xml:lang="greek">νοῦς</foreign> apud
Graecos, non aliud quid intelligimus quam suggestum
animae ingenitum et insitum, et nativitus proprium,
quo agit, quo sapit, quem secum habens ex
semetipsa se commoveat in semetipsa, atque ita moveri
videatur ab illo tanquam substantia alia, ut volunt
 qui etiam universitatis motatorem animum,
decernunt, illum deum Socratis, illum Valentini
Monogenem ex patre Bytho et matre Sige.
Quamvis Anaxagorae turbata sententia est: initium
enim omnium commentatus animum, et universitatis
oscillum illius axe suspendens, purumque cum
<pb n="0666B"/>
adfirmans, et simplicem et incommiscibilem, hoc vel
maxime titulo segregat ab animae commixtione; et tamen
eumdem alibi animae addicit. Hoc etiam Aristoteles
denotavit, nescio an sua paratior implere,
quam aliena inanire. Denique et ipse definitionem
animi cum differret, interim alterum animi genus
pronuntiavit, illum divinum, quem rursus et impassibilem
subostendens, abstulit, et ipse cum a consortio
animae. Cum enim animam passibilem constet eorum
quae sortita est pati; aut per animum et cum animo
patietur, si concreta est animo (non potest animus
impassibilis induci); aut si non per animum nec
cum animo patietur anima, non erit concreta illi,
cum quo nihil, et qui nihil patitur. Porro si nihil
per illum et cum illo anima patietur, jam nec sentiet,
nec sapiet, nec movebitur per illum, ut volunt.
<pb n="0667A"/>
 Nam et sensus passiones facit Aristoteles. Quidni?
et sentire enim pati est, quia pati sentire est. Proinde
et sapere sentire est, et moveri sentire est: ita totum
pati est. Videmus autem nihil istorum animam experiri,
ut non et animo deputetur, quia per illum et
cum illo transfigatur. Jam ergo et commiscibilis est
animus, adversus Anaxagoram; et passibilis, adversus
Aristotelem. Caeterum, si discretio admittitur,
ut substantia duae res sint, animus atque anima, alterius
erit et passio, et sensus, et sapor omnis, et
actus, et motus: alterius autem otium, et quies et
stupor, et nulla jam causa; et aut animus vacabit,
aut anima. Quod si constat ambobus haec omnia reputari,
ergo unum erunt utrumque, et Democritus obtinebit,
differentiam tollens, et quaeretur quomodo
<pb n="0667B"/>
unum utrumque, ex duarum substantiarum confusione,
an ex unius dispositione. Nos autem animum
ita dicimus animae concretum, non ut substantia
alium, sed ut substantiae officium.</p>
</div2>

<div2>
        <head>CAPUT XIII.</head>
<p>Ad hoc dispicere superest, principalitas ubi sit, id
est, qui cui praeest, ut cujus principalitas apparuerit,
illa sit substantiae massa; id autem cui massa substantiae
praeerit, officium naturale substantiae deputetur.
Enimvero, quis non animae dabit summam omnem,
cujus nomine totius hominis mentio titulata est?
Quantas animas pasco, ait dives, non animos; et animas
salvas optat gubernator, non animos; et rusticus in
opere, et in praelio miles, animam se, non animum
ponere adfirmat. Cujus nominatoria pericula aut vota
<pb n="0667C"/>
sunt, animi an animae? Quid autem agere dicuntur
moribundi, animum an animam? Ipsi postremo
philosophi, ipsique medici, quamvis de animo quoque
disputaturi, faciem tamen operis frontemque materiae
<pb n="0668A"/>
de anima unusquisque proscripsit. Ut autem et a Deo
discas, animam Deus semper adloquitur; animam
compellat atque advocat, ut animum sibi advertat.
 Illam salvam venit facere Christus, illam
perdere in gehennam comminatur, illam pluris fieri
vetat, illam et ipse bonus pastor pro pecudibus suis
ponit. Habes animae principalitatem, habes in illa et
substantiae unionem, cujus intelligas instrumentum
esse animum, non patrocinium.</p>
</div2>

<div2>
        <head>CAPUT XIV.</head>
<p>Singularis alioquin et simplex, et de suo tota est;
non magis instructilis aliunde, quam divisibilis ex se,
quia nec dissolubilis. Si enim structilis, et dissolubilis;
si dissolubilis, jam non immortalis. Itaque, quia non
mortalis, neque dissolubilis, neque divisibilis. Nam et
<pb n="0668B"/>
dividi dissolvi est, et dissolvi mori est. Dividetur
autem in partes, nunc in duas a Platone, nunc in
tres a Zenone, nunc in quinque et in sex a Panaetio,
 in septem a Sorano, etiam in octo penes Chrysippum,
etiam in novem penes Apollophanem, sed
in decem apud quod quosdam Stoicorum, et in duas amplius
apud Posidonium, quia a duobus exorsus titulis,
principali, quod aiunt <foreign xml:lang="greek">ἡγεμονικὸν,</foreign> et a rationali,
quod aunt <foreign xml:lang="greek">λογικὸν,</foreign> in duodecim exinde prosecuit:
ita in alias ex aliis species dividunt animam.
Hujusmodi autem, non tam partes animae habebuntur,
quam vires et efficaciae et operae, sicut de quibusdam
et Aristoteles judicavit. Non enim membra
sunt substantiae animalis, sed ingenia: ut motorium,
ut actorium, ut cogitatorium, et si qua in hunc modum
<pb n="0668C"/>
distinguunt; ut et ipsi illi quinque notissimi
sensus, visus, auditus, gustus, tactus, odoratus. Quibus
omnibus, etsi certa singulis domicilia in corpore
determinaverunt, non idcirco haec quoque distributio
<pb n="0669A"/>
animae ad animae sectiones pertinebit; quando
ne ipsum quidem corpus ita dividatur in membra,
ut isti volunt animam. Atquin ex multitudine membrorum
unum corpus efficitur, ut concretio sit potius
ipsa divisio. Specta portentosissimam Archimedis
munificentiam, organum hydraulicum dico,
tot membra, tot partes, tot compagines, tot itinera
vocum, tot compendia sonorum, tot commercia modorum,
tot acies tibiarum, et una moles erunt omnia.
Sic et spiritus, qui illic de tormento aquae anhelat,
non ideo separabitur in partes, quia per partes
administratur, substantia quidem solidus, opera
vero divisus. Non longe hoc exemplum est a Stratone
et Aenesidemo et Heraclito: nam et ipsi unitatem
animae tuentur, quae in totum corpus defusa, et
<pb n="0669B"/>
ubique ipsa, velut flatus in calamo per cavernas, ita
per sensualia variis modis emicet, non tam concisa
quam dispensata. Haec omnia quibus titulis nuncupentur,
et quibus ex se divisionibus detineantur,
et quibus in corpore metationibus sequestrentur,
medici potius cum philosophis considerabunt,
nobis pauca convenient.</p>
</div2>

<div2>
        <head>CAPUT XV.</head>

<pb n="0670A"/>
<p>In primis an sit aliquis summus in anima gradus
vitalis, et sapientalis, quod <foreign xml:lang="greek">ἡγεμονικὸν</foreign> appellant, id est
principale, si negetur, totus animae status periclitatur.
Denique, qui negant principale, ipsam prius animam
nihil censuerunt. Messenius aliquis Dicaearchus,
ex medicis autem Andreas et Asclepiades,
ita abstulerunt principale, dum in animo ipso volunt
esse sensus, quorum vindicatur principale. Asclepiades
etiam illa argumentatione vectatur, quod
pleraque animalia, ademptis eis partibus corporis,
in quibus plurimum aestimatur principale consistere,
et insuper vivant aliquatenus, et sapiant nihilominus,
ut muscae, et vespae, et locustae, si capita decideris;
ut caprae et testudines, et anguillae, si corda detraxeris:
<pb n="0670B"/>
itaque principale non esse: quod si fuisset,
 amisso cum suis, vigor animae non perseveraret.
Sed plures et philosophi adversus Dicaearchum,
Plato, Strato, Epicurus, Democritus, Empedocles,
Socrates, Aristoteles; et medici adversus Andream
 et Asclepiadem, Herophilus, Erasistratus, Diocles,
Hippocrates, et ipse Soranus; jamque omnibus
plures christiani, qui apud Deum de utroque
<pb n="0671A"/>
ducimur, et esse principale in anima, et
certo in corporis recessu consecratum. Si enim <hi>scrutatorem
et dispectorem cordis <note>(Sap. I; Prov. XXIV)</note>
          </hi> 
Deum legimus; si etiam prophetes ejus occulta cordis
traducendo probatur <note>(Ps. CXXXVIII)</note>: si Deus
ipse recogitatus cordis in populo praevenit <hi>
            <note>(Matt. IX)</note>: Quid cogitatis in cordibus vestris nequam?</hi> 
 si et David <note>(Ps. L)</note>:
 <hi>Cor mundum conde in me Deus;</hi> et Paulus <hi>
            <note>(Rom. X)</note> 
 corde</hi> ait <hi>credi in justitiam;</hi> et Joannes <hi>
            <note>(I Joan. III)</note> 
 corde</hi> ait <hi>suo unumquemque reprehendi;</hi> 
si postremo <note>(Matt. V)</note>, <hi>qui viderit faeminam ad concupiscendum,
jam adulteravit in corde;</hi> simul utrumque
dilucet, et esse principale in anima, quo intentio
divina conveniat, id est, vim sapientialem atque
vitalem (quod enim sapit, vividum est), et in eo
<pb n="0671B"/>
thesauro corporis haberi, ad quem Deus respicit: ut
neque extrinsecus agitari putes principale istud secundum
Heraclitum, neque per totum corpus ventilari
secundum Moschionem, neque in capite concludi
secundum Platonem, neque in vertice potius praesidere
secundum Xenocratem, neque in cerebro cubare
secundum Hippocratem; sed nec circa cerebri
fundamentum ut Herophilus, nec in membranulis
 ut Strato et Erasistratus, nec in superciliorum
meditullio ut Strato Physicus, nec in tota
<pb n="0672A"/>
lorica pectoris ut Epicurus. sed quod et
Aegyptii renuntiaverunt, et qui divinarum
commemoratores videbantur, ut et ille versus
Orphei vel Empedoclis; <hi>Namque homini sanguis
circumcordialis est sensus.</hi> Etiam Protagoras,
etiam Apollodorus et Chrysippus haec sapiunt; ut vel
ab istis retusus Asclepiades capras suas quaerat sine
corde balantes, et muscas suas abigat sine capite volitantes;
et omnes jam sciant se potius sine corde et
cerebro vivere, qui dispositionem animae humanae
de conditione bestiarum praejudicarint.</p>
</div2>

<div2>
        <head>CAPUT XVI.</head>
<p>Est et illud ad finem pertinens, quod Plato
bifariam partitur animam, per rationale et irrationale.
Cui definitioni et nos quidem applaudimus, sed
<pb n="0672B"/>
non ut naturae deputetur utrumque. Naturale enim
rationale credendum est quod animae a primordio sit
ingenitum, a rationali videlicet auctore. Quid enim
non rationale, quod Deus jussu quoque ediderit, nedum
id quod proprie adflatu suo emiserit? Irrationale
autem posterius intelligendum est, ut quod acciderit
ex serpentis instinctu, ipsorum illud transgressionis
admissum, atque exinde inoleverit et coadoleverit
in anima ad instar jam naturalitatis, quia statim
in naturae primordio accidit. Caeterum, cum idem
<pb n="0673A"/>
Plato solum rationale dicat, ut in anima Dei ipsius, si
nos etiam irrationale naturae adscribimus quam
a Deo anima nostra sortita est, aeque irrationale de
Deo erit, utpote naturale, quia naturae Deus auctor
est. Sed enim a diabolo immissio delicti; irrationale
autem omne delictum: igitur a diabolo irrationale,
a quo et delictum; extraneum a Deo, a quo est irrationale
alienum. Proinde diversitas horum ex distantia
auctorum. Proinde, cum Plato, soli Deo segregans
rationale, duo genera subdividit ex rationali, indignativum
quod appellant <foreign xml:lang="greek">θυμικὸν,</foreign> concupiscentivum quod
vocant <foreign xml:lang="greek">ἐπιθυμητικὸν,</foreign> ut illud quidem commune sit nobis
et leonibus, istud vero cum muscis, rationale
porro cum Deo; video et de hoc mihi esse retractandum,
propter ea quae in Christo deprehenduntur. Ecce
<pb n="0673B"/>
enim tota haec trinitas et in domino: rationale quo
docet, quo disserit, quo salutis vias sternit; indignativum,
quo invehitur in Scribas et Pharisaeos; et concupiscentivum,
quo pascha cum discipulis suis edere
concupiscit. Igitur apud nos non semper ex irrationali
censenda sunt indignativum et concupiscentivum,
quae certi sumus in Dominum rationaliter decucurisse.
 Indignabitur Deus rationaliter, quibus
scilicet debet, et concupiscet Deus rationaliter quae
digna sunt ipso. Nam et malo indignabitur, et bono
concupiscet salutem. Dat et Apostolus nobis concupiscentiam <note>(I Tim., III, 1)</note>:
 <hi>Si quis episcopatum concupiscit,
bonum opus concupiscit;</hi> et <hi>bonum opus</hi> dicens,
rationalem concupiscentiam ostendit. Concedit et indignationem;
quidni, quam et ipse suscepit? <hi>Utinam
<pb n="0673C"/>
et praecidantur,</hi> inquit <note>(Gal., V, 12)</note>, <hi>qui vos
subvertunt!</hi> Rationalis et indignatio, quae ex affectu
disciplinae est. At cum dicit <note>(Eph., II, 3)</note>: <hi>Fuimus
aliquando natura filii irae,</hi> irrationale indignativum
suggillat, quod non sit ex ea natura quae a Deo est,
<pb n="0674A"/>
sed ex illa quam diabolus induxit, dominus et ipse
dictus <note>(Matth., VI, 24)</note> sui ordinis: <hi>Non potestis duobus
dominis servire;</hi> pater et ipse cognominatus <note>(Joan.,
VIII, 44)</note>: <hi>Vos ex diabolo patre estis:</hi> ne timeas et illi
proprietatem naturae alterius adscribere, posterioris
et adulterae, quem legis <note>(Matth., XIII)</note> avenarum superseminatorem,
et frumentariae segetis nocturnum
interpolatorem.</p>
</div2>

<div2>
        <head>CAPUT XVII.</head>
<p>Contingit nos illorum etiam quinque sensuum
quaestio, quos in primis literis discimus, quoniam et
hinc aliquid haereticis procuratur. Visus est, et auditus,
et odoratus, et gustus, et tactus. Horum fidem
Academici durius damnant; secundum quosdam, et
Heraclitus, et Diocles, et Empedocles; certe Plato in
<pb n="0674B"/> <hi>Timaeo,</hi> 
 irrationalem pronuntians sensualitatem,
et opinioni coimplicitam. Itaque mendacium visui objicitur,
quod remos in aqua inflexos vel infractos
adseverat adversus conscientiam integritatis, quod
turrem quadrangulatam de longinquo rotundam persuadeat,
quod aequalissimam porticum angustiorem
in ultimo infamet, quod coelum tanta sublimitate suspensum
mari jungat. Perinde auditus fallaciae reus:
ut cum coeleste murmur putamus, et plaustrum est;
vel tonitru meditante, pro certo de plaustro credimus
sonitum. Sic et odoratus et gustus arguuntur; siquidem
eadem unguenta, eademque vina, posteriore
quoque usu depretiantur. Sic et tactus reprehenditur;
siquidem eadem pavimenta manibus asperiora, pedibus
laeviora creduntur; et in lavacris, idem calidae lacus
<pb n="0674C"/>
ferventissimus primo, dehinc temperatissimus renuntiatur.
Adeo, inquiunt, sic quoque fallimur sensibus,
dum sententias vertimus. Moderantius Stoici non
omnem sensum, nec semper, de mendacio onerant.
Epicurei constantius parem omnibus atque perpetuam
<pb n="0675A"/>
defendunt veritatem, sed alia via: non enim
sensum mentiri, sed opinionem; sensum enim pati,
non opinari; animam enim opinari. Absciderunt
et opinionem a sensu, et sensum ab anima. Et unde
opinio, si non a sensu? Denique nisi visus rotundam
senserit turrem, nulla opinio rotunditatis. Et unde
sensus, si non ab anima? Denique carens anima corpus,
carebit et sensu. Ita et sensus ex anima est, et
opinio ex sensu, et anima totum. Caeterum optime
proponetur, esse utique aliquid, quod efficiat aliter
quid a sensibus renuntiari, quam sit in rebus. Porro
si potest id renuntiari quod non sit in rebus, cur
non perinde possit per id renuntiare quod non sit in
sensibus, sed in eis rationibus quae interveniant suo
nomine? Atque adeo licebit eas recognosci. Nam
<pb n="0675B"/>
ut in aqua remus inflexus vel infractus appareat, aqua
in caussa est. Denique extra aquam integer visui
remus. Teneritas autem substantiae illius, qua speculum
ex lumine efficitur, prout icta seu mota est,
ita et imaginem vibrans, evertit lineam recti. Item
ut turris habitus eludat, intervalli conditio compellit
in aperto: aequalitas enim circumfusi aeris, pari luce
vestiens angulos, obliterat lineas. Sic et uniformitas
porticus acuitur in fine, dum acies in concluso stipata,
illic tenuatur quo et extenditur. Sic et coelum
mari unitur, ubi visio absumitur; quae quamdiu viget,
tamdiu dividit. Auditum vero quid aliud decipiet,
quam sonorum similitudo? Et, si postea minus
spirat unguentum, et minus sapit vinum, et minus
lacus fervet, in omnibus ferme prima vis tota
<pb n="0675C"/>
est. Caeterum, de scabro ac laevi merito manus ac
pedes, tenera scilicet et callosa membra, dissentiunt.
Igitur hoc modo, nulla sensuum frustratio caussa carebit.
Quod si caussae fallunt sensus, et per sensus
opiniones, jam nec in sensibus constituenda fallacia
est, qui caussas sequuntur, nec opinionibus, quae a
sensibus diriguntur, sequentibus caussas. Qui insaniunt,
alios in aliis vident, ut Orestes matrem in
sorore, et Ajax Ulyssem in armento, ut Athamas
et Agave in filiis bestias. Oculisne hoc mendacium
exprobrabis, an furiis? Qui redundantia fellis
auruginant, amara sunt omnia. Num ergo gustui
<pb n="0676A"/>
praevaricationem exprobrabis, an valetudinem? Omnes
itaque sensus evertuntur, vel circumveniuntur ad
tempus, ut proprietate fallaciae careant. Imo jam
ne ipsis quidem caussis adscribendum est fallaciae
elogium. Si enim ratione haec accidunt, ratio fallacia
perhiberi non meretur. Quod sic fieri oportet, mendacium
non est. Itaque si et ipse caussae infamia liberantur,
quanto magis sensus, quibus jam et caussae
libere praeeunt! cum hinc potissimum et veritas et
fides et integritas sensibus vindicanda sit, quod non
aliter renuntient, quam quod illa ratio mandavit,
quae efficiat aliter quid a sensibus renuntiari, quam
sit in rebus. Quid agis, Academia procacissima?
totum vitae statum evertis, omnem naturae ordinem
turbas, ipsius Dei providentiam excaecas, qui cunctis
<pb n="0676B"/>
operibus suis intelligendis, incolendis, dispensandis,
fruendisque fallaces et mendaces dominos praefecerit
sensus. Annon istis universa conditio subministratur?
Annon per istos secunda quoque mundo instructio
accessit? tot artes, tot ingenia, tot studia, negotia,
officia, commercia, remedia, consilia, solatia, victus,
cultus ornatusque omnia? Totum vitae saporem condierunt,
dum per hos sensus solus omnium homo
animal rationale dignoscitur, intelligentiae capax et
ipsius Academiae. Sed enim Plato, ne quod testimonium
sensibus signet, propterea et in <hi>Phaedro</hi> ex Socratis
persona negat se cognoscere posse semetipsum,
ut monet Delphica inscriptio; et in <hi>Theaeteto</hi> adimit
sibi scire, atque sentire; et in <hi>Phaedro,</hi> post mortem
differt sententiam veritatis, posthumam scilicet; et
<pb n="0676C"/>
tamen, nondum mortuus, philosophabatur. Non licet,
non licet nobis in dubium sensus istos devocare,
ne et in Christo de fide eorum deliberetur; ne
forte dicatur, quod falso Satanam prospectarit de
coelo praecipitatum <note>(Luc, X, 18)</note>, aut falso vocem
Patris audierit de ipso testificatam <hi>(Matth, III, 17)</hi>;
aut deceptus sit cum Petri socrum tetigit <note>(Matth.,
VIII, 15)</note>; aut alium postea unguenti senserit spiritum,
quod in sepulturam suam acceptavit, alium postea
vini saporem, quod in sanguinis sui memoriam consecravit.
Sic enim et Marcion phantasma eum maluit
credere, totius corporis in illo dedignatus veritatem.
<pb n="0677A"/>
Atquin ne in Apostolis quidem ejus ludificata natura
est Fidelis fuit et visus et auditus in monte <note>(Matth.,
XVII)</note>: fidelis et gustus vini illius, licet aquae ante,
in nuptiis Galilaeae <note>(Joan., II)</note>: fidelis et tactus exinde
creduli Thomae <note>(Joan., XX)</note>. Recita Joannis testationem:
 <hi>Quod vidimus,</hi> inquit <note>(I Joan., I, 1)</note>, <hi>quod audivimus, oculis nostris vidimus, et manus nostrae
contrectaverunt de Sermone vitae.</hi> 
 Falsa utique testatio,
si oculorum, et aurium, et manuum sensus natura
mentitur.</p>
</div2>

<div2>
        <head>CAPUT XVIII.</head>
<p>Convertor ad intellectualium partem, quemadmodum
illam Plato a corporalibus separatam haereticis
commendaverit, agnitionem ante mortem consecutus.
<pb n="0677B"/>
Ait enim in Phaedone: Quid tum erga ipsam
prudentiae possessionem? Utrumne impedimentum
erit corpus, annon, si quis illud socium adsumpserit
in quaestionem? Tale quid dico, habetne veritatem
aliquam visio et auditio hominibus, annon? Annon
etiam poetae haec nobis semper obmussant, quod neque
audiamus certum, neque videamus? Meminerat
scilicet et Epicharmi Comici: <hi>Animus cernit,
animus audit, reliqua surda et caeca sunt.</hi> Itaque rursus,
illum ergo ait supersapere, qui mente maxime sapiat,
neque visionem proponens, neque ullum ejusmodi
sensum attrahens animo, sed ipsa mente sincera utens
in recogitando, ad capiendum sincerum quodque rerum,
segressus potissimum ab oculis et auribus,
et, quod dicendum sit, a toto corpore, ut turbante, et
<pb n="0677C"/>
non permittente animae possidere veritatem atque
prudentiam, quando communicat. Videmus igitur adversus
sensus corporales aliam portendi paraturam,
ut multo idoniorem, vires scilicet animae, intellectum
operantes ejus veritatis, cujus res non sint coram,
nec subjaceant corporalibus sensibus, sed absint longe
a communi conscientia, in arcano, et in superioribus,
<pb n="0678A"/>
et apud ipsum Deum. Vult enim Plato esse quasdam
substantias invisibiles, incorporales, supermundiales,
divinas et aeternas, quas appellat Ideas, id est formas,
exempla, et caussas naturalium istorum manifestorum,
et subjacentium corporalibus sensibus; et illas quidem
esse veritates, haec autem imagines earum. Relucentne
jam haeretica semina Gnosticorum et Valentinianorum?
Hinc enim arripiunt differentiam corporalium
sensuum, et intellectualium virium, quam etiam parabolae
decem virginum <note>(Matt. XXIV)</note> adtemperant:
ut quinque stultae sensus corporales figuraverint,
stultos videlicet, quia deceptui faciles; sapientes autem
intellectualium virium notam expresserint, sapientiam
scilicet, quia contingentium veritatem illam
arcanam et supernam, et apud pleroma constitutam,
<pb n="0678B"/>
haereticarum idearum sacramenta: hoc enim sunt et
aeones, et genealogiae illorum. Itaque et sensum
dividunt: et intellectualibus quidem, a spiritali suo
semine; sensualibus vero, ab animali, quia spiritalia
nullo modo capiat; et illius quidem esse invisibilia,
hujus vero visibilia, et humilia, et temporalia, quae
sensu conveniantur, in imaginibus constituta. Ob haec
ergo praestruximus neque animum aliud quid esse,
quam animae suggestum et structum; neque spiritum
extraneum quid, quam animae suggestum et
structum; neque spiritum extraneum quid, quam
quod et ipsa per flatum. Caeterum accessioni deputandum,
quod aut Deus postea, aut diabolus adspiraret.
Et nunc ad differentiam sensualium et intellectualium,
non aliud admittimus, quam rerum diversitates,
<pb n="0678C"/>
corporalium et spiritalium, visibilium et invisibilium,
publicatarum et arcanarum; quod illae sensui, istae
intellectui adtribuantur; apud animam tamen et istis
et illis obsequio deputatis, quae perinde per corpus
corporalia sentiat, quemadmodum per animum incorporalia
intelligat, salvo eo, ut etiam sentiat dum
intelligit. Non enim et sentire intelligere est, et intelligere
<pb n="0679A"/>
 sentire est? Aut quid erit sensus,
nisi ejus rei quae sentitur intellectus? Quis erit intellectus,
nisi ejus rei quae intelligitur sensus? Unde
ista tormenta cruciandae simplicitatis, et suspendendae
veritatis? Quis mihi exhibebit sensum non intelligentem
quod sentit, aut intellectum non sentientem
quod intelligit, ut probet alterum sine altero
posse? Si corporalia quidem sentiuntur, incorporalia
vero intelliguntur, rerum genera diversa sunt, non
domicilia sensus et intellectus, id est, non anima et
animus. Denique, a quo sentiuntur corporalia? Si
ab animo, ergo jam et sensualis est animus, non tantum
intellectualis: nam dum intelligit, sentit; quia si
non sentit, nec intelligit. Si vero ab anima corporalia
sentiuntur, jam ergo intellectualis est vis animae,
<pb n="0679B"/>
non tantum sensualis: nam dum sentit, intelligit;
quia si non intelligit, nec sentit. Proinde, a quo intelliguntur
incorporalia? si ab animo, ubi erit anima?
si ab anima, ubi erit animus? Quae enim distant,
abesse invicem debent, cum suis muneribus operantur.
Putabis quidem abesse animum ab anima, si
quando animo ita afficimur, ut nesciamus nos vidisse
quid, vel audisse, quia alibi fuerit animus; adeo
contendam, imo ipsam animam nec vidisse, nec audisse,
quia alibi fuerit cum sua vi, id est, animo. Nam
et cum dementit homo, dementit anima, non peregrinante,
sed compatiente tunc animo. Caeterum,
animae principaliter casus est. Hoc inde firmatur,
quod, anima digressa, nec animus in homine inveniatur:
ita illam ubique sequitur, a qua nec in fine
<pb n="0679C"/>
subremanet. Cum vero sequitur et addicitur, perinde
intellectus animae addicitur, quam sequitur
animus cui addicitur intellectus. Sit nunc et potior
sensu intellectus, et potior cognitor sacramentorum:
dummodo et ipse propria vis animae, quod et sensus,
nihil mea interest, nisi cum idcirco praefertur sensui
intellectus, ut ex hoc quoque separatior habeatur,
<pb n="0680A"/>
quo potior adfirmatur. Tunc mihi post differentiam,
etiam praelatio retundenda est, perventuro usque
ad potioris Dei persuasionem. Sed de Deo,
suo quoque campo, experiemur cum haereticis. Nunc
de anima titulus, et intellectu non insidiose praeferendo
locus. Nam etsi potiora sunt quae intellectu attinguntur,
ut spiritalia, quam quae sensu, ut corporalia,
rerum erit praelatio, sublimiorum scilicet
adversus humiliores, non intellectus adversus sensum.
 Quomodo enim praeferatur sensui intellectus,
a quo informatur ad cognitionem veritatum? Si
enim veritates per imagines adprehenduntur, id est
invisibilia per visibilia noscuntur, quia et Apostolus
nobis scribit <note>(Rom. I, 20)</note>: <hi>Invisibilia enim ejus a
conditione mundi de factitamentis intellecta visuntur;</hi> et
<pb n="0680B"/>
Plato haereticis: <hi>Facies occultorum, ea quae apparent;</hi> 
et necesse est omnino hunc mundum imaginem quamdam
esse alterius alicujus. Videtur intellectus
duce uti sensu, et auctore, et principali fundamento,
nec sine illo veritates posse contingi: quomodo ergo
potior erit eo per quem est, quo eget, cui debet
totum quod attingit? Ita utrumque concluditur: neque
praeferendum sensui intellectum; per quem
enim quid constat, inferius ipso est; neque separandum
a sensu: per quod enim quid est, cum ipso
est.</p>
</div2>

<div2>
        <head>CAPUT XIX.</head>
<p>Sed ne illi quidem praetereundi, qui vel modico
temporis viduant animam intellectu. Proinde enim
viam sternunt postea inducendi ejus, sicut et
<pb n="0680C"/>
animi, a quo scilicet proveniat intellectus. Volunt
infantiam sola anima contineri, qua tantummodo
vivat, non ut pariter sapiat; quia nec omnia sapiant
quae vivant: denique, arbores vivere, nec
tamen sapere, secundum Aristotelem, et si quis alius
substantiam animalem in universa communicat,
quae apud nos in homine privata res est, non modo
<pb n="0681A"/>
ut Dei opus, quod et caetera, sed ut Dei flatus, quod
haec sola, quam dicimus cum omni instructu suo
nasci. Et si ad arbores provocamur, amplectemur
exemplum: siquidem et illis, necdum arbusculis,
sed stipitibus adhuc, et surculis etiam nunc, simul
de scrobibus oriuntur, inest propria vis animae. Verum
pro temporis ratione remoratur, coalescens et
coadulescens robori suo, donec aetas impleat
habitum quo natura fungatur. Aut unde mox illis et
frutices inoculantur, et folia formantur, et germina
inflantur, et flosculi inornantur, et succi condiuntur;
si non in ipsis omnis paratura generis quiescit, et
partibus promota grandescit? Inde igitur et sapiunt
unde vivunt, tam vivendi quam sapiendi proprietate,
et quidem ab infantia et ipsae sua. Video enim et
<pb n="0681B"/>
vitem adhuc teneram et impuberem, intelligentem
tamen jam opera sua, et volentem alicui adhaerere,
cui innisa et innexa proficiat; denique non
expectata rustica disciplina, sine arundine, sine
cervo, si quid attigerit, ultro ambibit, et quidem
viriosius de suo ingenio, quam de tuo arbitrio:
properat esse secura. Video et hederas, quantum
velis primas, statim ad superna conari, et, nullo praeeunte,
suspendi; quod malint parietibus invehi, textili
sylva, quam humi teri, voluntaria injuria. Contra,
quibus de aedificio male est, ut crescendo recedunt!
ut refugiunt! Sentias ramos aliorsum
destinatos et animationem arboris de divortio parietis
intelligas; contenta est parvitate,
quam ex primordio providentissimi fruticis edidicit,
<pb n="0681C"/>
timens etiam ruinam. Has ego sapientias et
scientias arborum, cur non contendam? Vivant ut
philosophi volunt; sapiant ut philosophi nolunt; intelligat
et infantia ligni; quo magis hominis, cujus anima,
<pb n="0682A"/>
velut surculus quidam ex matrice Adam in propaginem
deducta, et genitalibus foeminae foveis commendata cum
omni sua paratura, pullulabit tam intellectu quam et
sensu? Mentior, si non statim infans ut vitam vagitu
salutavit, hoc ipsum se testatur sensisse atque intellexisse,
quod natus est, omnes simul ibidem dedicans
sensus, et luce visum, et sono auditum, et humore gestum,
et aere odoratum, et terra tactum. Ita prima illa
vox de primis sensuum, et de primis intellectuum pulsibus
cogitur. Plus est, quod de prospectu lacrymabilis
vitae quidam augurem incommodorum vocem
illam flebilem interpretantur; quo etiam praesciens
habenda sit ab ingressu nativitatis, nedum intelligens.
 Exinde et matrem spiritu probat, et nutricem
spiritu examinat, et gerulam spiritu agnoscit,
<pb n="0682B"/>
fugiens extranea ubera, et recusans ignota cubilia, et
neminem appetens nisi ex usu. Unde illi judicium
novitatis et moris, si non sapit? unde illi et offendi
et demulceri, si non intelligit? Mirum satis, ut
infantia naturaliter animosa sit, non habens animum;
et naturaliter adfectiosa sit, non habens intellectum.
Atenim Christus ex ore lactentium et parvulorum experiendo
laudem, nec pueritiam, nec infantiam hebetes
pronuntiavit: quarum altera <note>(Matt. XXI)</note>, cum
suffragio occurrens, testimonium ei potuit offerre;
altera <note>(Matt. II)</note>, pro ipso trucidata, utique vim
sensit.</p>
</div2>

<div2>
        <head>CAPUT XX.</head>
<p>Et hic itaque concludimus, omnia naturalia
<pb n="0682C"/>
animae, ut substantiva ejus, ipsi inesse, et
cum ipsa procedere atque proficere, ex quo ipsa
censetur, sicut et Seneca saepe noster:
 «  Insita sunt nobis omnium artium et aetatum
<pb n="0683A"/>
semina: magisterque ex occulto Deus producit ingenia. » 
Ex seminibus scilicet insitis, et occultis per infantiam,
quae sunt et intellectus. Ex his enim producuntur
ingenia. Porro, ut frugum seminibus una
cujusque generis forma est, processus tamen varii, alia
integro statu evadunt, alia etiam meliora respondent,
alia degenerant pro conditione coeli et soli, pro ratione
operis, et curae, pro temporum eventu, pro
licentia casuum: ita et animam licebit semine uniformem,
foetu multiformem: nam et hic etiam de
locis interest. Thebis hebetes et brutos nasci relatum
est; Athenis sapiendi dicendique acutissimos;
ubi penes Colytum pueri mense citius eloquuntur,
praecoce lingua. Siquidem et Plato in <hi>Timaeo,</hi> 
Minervam adfirmat, cum urbem illam moliretur, nihil
<pb n="0683B"/>
aliud quam regionis naturam prospexisse, talia
ingenia pollicitam. Unde et ipse, in <hi>Legibus,</hi> Megillo
et Cliniae praecipit condendae civitati locum procurare.
Sed Empedocles caussam argutae indolis et obtusae
in sanguinis qualitate constituit; perfectum ac profectum
de doctrina disciplinaque deducit. Tamen vulgata
jam res est gentilium proprietatum. Comici
Phrygas timidos illudunt; Sallustius vanos Mauros,
et feroces Dalmatas pulsat; mendaces Cretas
etiam Apostolus <note>(Tit. I, 12)</note> inurit. Fortassean et de
corpore et de valetudine aliquid accedat: opimitas sapientiam
impedit, exilitas expedit; paralysis mentem
prodigit, phthisis servat. Quanto magis de accidentibus
habebuntur, quae, citra corpulentiam et valentiam,
vel acuunt, vel obtundunt! Acuunt doctrinae,
<pb n="0683C"/>
disciplinae, artes, et experientia, negotia, studia;
obtundunt inscitiae, ignaviae, desidiae, libidines,
inexperientiae, otia, vitia; super haec, si et alia,
quae praesunt potestates. Enimvero praesunt, secundum
nos quidem, Deus Dominus, et diabolus aemulus;
secundum communem autem opinionem providentiae
 fatum et necessitas, et fortuna et arbitrii
libertas. Nam haec, et philosophi distingunt, et nos
secundum fidem disserenda suo jam vovimus titulo.
<pb n="0684A"/>
Apparet quanta sint quae unam animae naturam varie
collocarint, ut vulgo naturae deputentur, quando non
species sint, sed sortes naturae et substantiae unius;
illius scilicet, quam Deus in Adam contulit, et matricem
omnium fecit: atque adeo sortes erunt, non
species substantiae unius, ut et varietas ista moralis
quanta nunc est, tanta non fuerit in ipso principe generis
Adam. Debuerant enim fuisse haec omnia in illo,
ut in fonte naturae, atque inde cum tota varietate manasse,
si varietas naturae fuisset.</p>
</div2>

<div2>
        <head>CAPUT XXI.</head>
<p>Quod si uniformis natura anima ab initio in Adam,
ante tot ingenia, ergo non multiformis per tot
ingenia; jam nec triformis, ut adhuc trinitas
valentiniana caedatur, quae nec ipsa in Adam recognoscitur.
<pb n="0684B"/>
Quid enim spiritale in illo? Si quia prophetavit
magnum illud sacramentum in Christum et Ecclesiam <note>(Gen. II)</note>:
 <hi>Hoc os ex ossibus meis, et caro ex
carne mea, vocabitur mulier; propterea relinquet homo
patrem et matrem, et adglutinabitur mulieri suae, et
erunt duo in carnem unam;</hi> hoc postea obvenit, cum
in illum Deus amentiam immisit, spiritalem vim qua
constat prophetia. Si et malum in eo apparuit transgressionis
admissum, nec hoc naturale deputandum
est, quod instinctu serpentis operatus est <note>(Gen. III)</note>,
tam non naturale, quam nec materiale; quia et materiae
fidem jam exclusimus. Quod si nec spiritale, nec
quod dicitur materiale proprium in illo fuit; nam si
ex materia fuisset mali semen, superest ut solum in illo
et unicum fuerit naturale, quod censetur animale;
<pb n="0684C"/>
quod statu simplex et uniforme defendimus. De hoc
plane relinquitur quaeri an demutabile debeat credi,
quod naturale dicatur. Iidem enim convertibilem negant
naturam, ut trinitatem suam in singulis proprietatibus
figant: quia arbor bona malos non ferat fructus,
nec mala bonos; et nemo de spinis metat ficus, et de
tribulis uvas. Ergo si ita est, neque de lapidibus filios
Abrahae suscitare <note>(Matt. III)</note> poterit Deus, nec genimina
viperarum facere poenitentiae fructus; et erravit
<pb n="0685A"/>
Apostolus scribens <note>(Eph. V)</note>: <hi>Eratis et vos aliquando
tenebrae;</hi> et <note>(Eph. II)</note>: <hi>Fuimus et nos aliquando
natura filii irae,</hi> et <note>(I Cor. VI)</note>: <hi>In his vos quoque
fuistis, sed abluti estis.</hi> Sed nunquam discordabunt
sententiae sanctae. Non dabit enim <note>(Luc. VI)</note> arbor
mala bonos fructus, si non inseratur; et bona malos
dabit, si non colatur; et lapides filii Abrahae fient,
si in fidem Abrahae formentur, et genimina viperarum
fructum poenitentiae facient, si venena malignitatis
expuerint. Haec erit vis divinae gratiae, potentior
utique natura, habens in nobis subjacentem sibi liberam
arbitrii potestatem, quod <foreign xml:lang="greek">αὐτεξοὺσιον</foreign> dicitur;
quae cum sit et ipsa naturalis atque mutabilis, quoquo
vertitur, natura convertitur. Inesse autem
nobis <foreign xml:lang="greek">τὸ αὑτεξούσιον</foreign> naturaliter, jam et Marcioni ostendimus
<pb n="0685B"/>
et Hermogeni. Quid nunc, si et naturae
conditio sic erit definienda, ut duplex determinetur,
natorum et innatorum, factorum et infectorum? Atque
ita quod natum factumque constiterit, ejus natura
capiet demutationem: et renasci enim poterit, et
refici. Innatum autem et infectum immobile stabit.
Quod cum soli Deo competat, ut soli innato et infecto,
et idcirco immortali et inconvertibili, absolutum est,
caeterorum omnium natorum atque factorum convertibilem
et demutabilem esse naturam; ut etsi trinitas
animae adscribenda esset, ex mutatione accidentiae,
non ex institutione naturae deputaretur.</p>
</div2>

<div2>
        <head>CAPUT XXII.</head>
<p>Caetera animae naturalia jam a nobis audiit Hermogenes,
cum ipsorum defensione et probatione per
quae Dei potius quam materiae cognoscitur. Hic solummodo
<pb n="0685C"/>
nominabuntur, ne praeterita videantur. De
dimus enim illi et libertatem arbitrii, ut supra scripsimus,
et dominationem rerum. et divinationem
interdum, seposita quae per Dei gratiam obvenit
<pb n="0686A"/>
ex prophetia. Itaque jam ab isto dispositionis retractatu
recedam, ut ordinem ejus expungam.
Definimus animam Dei flatu natam, immortalem,
 corporalem, effigiatam, substantia simplicem,
de suo patientem, varie procedentem, liberam
arbitrii, accidentiis obnoxiam, per ingenia
mutabilem, rationalem, dominatricem, divinatricem,
ex una redundantem. Sequitur nunc, ut quomodo ex
una redundet consideremus, id est, unde, et quando,
et qua ratione sumatur.</p>
</div2>

<div2>
        <head>CAPUT XXIII.</head>
<p>Quidam de coelis devenisse se credunt, tanta persuasione,
quanta et illuc indubitate regressuros repromittunt;
ut Saturninus Menandri simoniani discipulus
induxit, hominem affirmans ab angelis factum,
<pb n="0686B"/>
primoque opus futile, et invalidum, et instabile, in
terra vermis instar palpitasse, quod consistendi vires
deessent; dehinc ex misericordia summae potestatis,
ad cujus effigiem, nec tamen plene perspectam,
temere structus fuisset, scintillulam vitae consecutum
quae illud exsuscitarit et erexerit, et constantius animarit,
et post decessum vitae ad matricem relatura
sit. Sed et Carpocrates tantumdem sibi de superioribus
vindicat, ut discipuli ejus animas suas jam et
Christo, nedum Apostolis, et peraequent, et cum volunt
praeferant; quas perinde de sublimi virtute conceperint,
despectrice mundi potentium principatuum.
Apelles sollicitatas refert animas terrenis escis de
supercoelestibus sedibus ab igneo angelo Deo Israel
 et nostro, qui exinde illis peccatricem circumfinxerit
carnem. Examen Valentini semen Sophiae infulcit
<pb n="0686C"/>
animae, per quod historias, atque milesias
Aeonum suorum ex imaginibus visibilium recognoscunt.
Doleo bona fide, Platonem omnium haereticorum
condimentarium factum. Illius est enim et
<pb n="0687A"/>
in <hi>Phaedone,</hi> quod animae hinc euntes sint illuc, et
inde huc; item in <hi>Timaeo,</hi> quod genimina Dei, delegata
sibi mortalium genitura, accepto initio animae
immortali, mortale ei circumgelaverint corpus:
tum quod mundus hic imago sit alterius alicujus.
Quae omnia ut fidei commendet, et animam
retro in superioribus cum Deo egisse in commercio
idearum, et inde huc transvenire, et hic quae retro
norit de exemplaribus recensere, novum elaboravit
argumentum, <foreign xml:lang="greek">μαθήσεις ἀναμνήσεις,</foreign> id est, discentias
reminiscentias esse: venientes enim inde huc
animas oblivisci eorum in quibus prius fuerint, dehinc
ex his visibilibus edoctas recordari. Cum igitur
hujusmodi argumento illa insinuentur a Platone, quae
haeretici mutuantur, satis haereticos repercutiam, si
<pb n="0687B"/>
argumentum Platonis elidam.</p>
</div2>

<div2>
        <head>CAPUT XXIV.</head>
<p>Primo quidem oblivionis capacem animam non
cedam, quia tantam illi concessit divinitatem,
ut Deo adaequetur: innatam eam facit, quod et
solum armare potuissem ad testimonium plenae divinitatis:
adjicit immortalem, incorruptibilem, incorporalem,
quia hoc et Deum credidit, invisibilem,
ineffigiabilem, uniformem, principalem, rationalem,
intellectualem. Quid amplius proscriberet animam,
si eam Deum nuncuparet? Nos autem qui nihil Deo
appendimus, hoc ipso animam longe infra Deum expendimus,
quod natam eam agnoscimus, ac per hoc
dilutioris divinitatis, et exilioris felicitatis; ut flatum,
non ut spiritum; et si immortalem, ut hoc sit divinitatis,
<pb n="0687C"/>
tamen passibilem, ut hoc sit nativitatis:
ideoque et a primordio exorbitationis capacem, et
inde etiam oblivionis affinem. Satis de isto cum
<pb n="0688A"/>
Hermogene. Caeterum, quae, ut haberi merito
possit ex peraequatione omnium proprietatum deus,
nulli passioni subjacebit; ita nec oblivioni, cum tanta
sit injuria oblivio, quanta est gloria ejus, cujus injuria
est, memoria scilicet: quam et ipse Plato
sensuum et intellectuum salutem, et Cicero thesaurum
omnium studiorum praedicavit. Nec hoc jam
in dubium deducetur, an tam divina anima memoriam
potuerit amittere; sed an quam amiserit, recuperare
denuo possit. Quae enim non debuit oblivisci, si oblita
sit, nescio an valeat recordari. Ita utrumque meae
animae, non platonicae congruet. Secundo gradu opponam:
natura compotem animam facis idearum
illarum, annon? Imo natura, inquis. Nemo ergo concedet
naturalem scientiam naturalium excidere artium.
<pb n="0688B"/>
Excidet studiorum, excidet doctrinarum, disciplinarum,
excidet fortasse et ingeniorum, et affectuum:
quae naturae videntur, non tamen sunt, quia,
ut praemisimus et pro locis, et pro institutionibus, et
pro corpulentiis, ac valetudinibus, et pro potestatibus
dominatricibus, pro libertatibus arbitrii, ex accidentibus
constant. Naturalium vero scientia ne in
bestiis quidem deficit. Plane obliviscetur feritatis leo,
mansuetudinis eruditione praeventus, et cum toto
suggestu jubarum, delicium fiet Berenices alicujus
reginae, lingua genas ejus emaculans; mores
bestiam relinquent: scientia naturalium permanebit.
Non obliviscetur idem naturalium pabulorum, naturalium
remediorum, naturalium terrorum; etsi de piscibus,
etsi de placentis regina ei obtulerit, carnem
<pb n="0688C"/>
desiderabit; etsi languenti theriacam composuerit,
simiam leo requiret: et si nullum illi venabulum obfirmabit,
 gallum tamen formidabit. Perinde et homini
<pb n="0689A"/>
omnium forsitan obliviosissimo inobliterata perseverabit
sola scientia naturalium, ut sola scilicet
naturalis; memor semper manducandi in esurie, et
bibendi in siti, et oculis videndum, et auribus audiendum,
et naribus odorandum, et ore gustandum,
et manu contrectandum. Hi sunt certe sensus, quos
philosophia depretiat intellectualium praelatione. Igitur
si naturalis scientia sensualium permanet, quomodo
intellectualium, quae potior habetur, intercidit?
Unde nunc ipsa vis oblivionis antecedentis recordationem?
 Ex multitudine, ait, temporis. Satis
improspecte. Quantitas enim temporis non pertinebit
ad eam rem quae innata dicatur, ac per hoc potissimum
aeterna credatur. Quod enim aeternum est, eo
quia et innatum est, neque initium, neque finem temporis
<pb n="0689B"/>
admittendo, nullum modum temporis patitur;
cui temporis modus nullus est, nec ulla demutatione
tempori subest, nec ea de multitudine tempori
vis est. Si tempus in caussa est oblivionis, cur,
ex quo anima corpori inducitur, memoria delabitur,
quasi exinde tempus anima sustineat, quae sine dubio
prior corpore, non fuit utique sine tempore? Ingressa
vero corpus, statimne obliviscitur, an aliquanto post?
Si statim, et quae erit temporis nondum supputandi
multitudo? infantia scilicet. Si aliquando post, ergo
illo in spatio ante tempora oblivionis memor adhuc
aget anima, et quale est, ut postea obliviscatur, et
rursus postea recordetur? Quoquo autem tempore
illam oblivio irruerit, quantus hic etiam habebitur
modus temporis? tota opinor vitae decursio satis non
<pb n="0689C"/>
erit ad evertendam memoriam tanti ante corpus
aevi. Sed rursus Plato caussam demutat in corpus.
Quasi et hoc fide dignum, ut nata substantia innatae
vim exstinguat. Magnae autem et multae differentiae
corporum, pro gentilitate, pro magnitudine, pro habitudine,
pro aetate, pro valetudine. Num ergo et oblivionum
 differentiae aestimabuntur? Sed uniformis
oblivio est; ergo non erit corporalitas multiformis
in caussa exitus uniformis. Multa item documenta,
teste ipso Platone, divinationem animae probaverunt,
quae proposuimus jam Hermogeni. Sed nec
<pb n="0690A"/>
quisquam hominum, non et ipse aliquando praesagam
animam suam sentit, aut ominis, aut periculi, aut
gaudii augurem. Si divinationi non obstrepit corpus,
nec memoriae, opinor, officiet. In eodem certe corpore,
et obliviscuntur animae, et recordantur. Si qua
corporis ratio incutit oblivionem, quomodo contrariam
ejus admittet recordationem? quia et ipsa post
oblivionem recordatio, memoria recidiva est. Quod
primae memoriae adversatur, cur non et secundae refragatur?
Postremo, qui magis reminiscerentur
quam pueruli, ut recentiores animae, ut nondum immersae
domesticis ac publicis curis, ut ipsis solis deditae
studiis, quorum discentiae reminiscentiae fiunt?
Imo cur non ex aequo omnes recordamur, cum ex
aequo omnes obliviscamur, sed tantummodo Philosophi?
<pb n="0690B"/>
Ne hi quidem omnes. Plato scilicet solus
in tanta gentium sylva, in tanto sapientium prato,
idearum et oblitus et recordatus est. Igitur si nullo
modo consistit argumentatio ista praecipua, totum
illud pariter eversum est, cui accommodata est, ut
animae et innatae, et in coelestibus conversatae, et consciae
divinorum illic, et inde delatae, et hic recordatae
crederentur, ad occasiones plane haereticis subministrandas.</p>
</div2>

<div2>
        <head>CAPUT XXV.</head>
<p>Jam nunc regrediar ad caussam hujus excessus,
ut reddam quomodo animae ex una redundent, quando,
et ubi, et qua ratione sumantur: de qua specie
nihil refert, a philosopho, an ab haeretico, an a vulgo
quaestio occurrat. Nulla interest professoribus veritatis
<pb n="0690C"/>
de adversariis ejus, maxime tam audacibus quam
sunt primo isti qui praesumunt non in utero concipi
animam, nec cum carnis figulatione compingi
atque produci; sed effuso jam partu, nondum
vivo infanti extrinsecus imprimi: caeterum, semen
ex concubitu muliebribus locis sequestratum,
motuque naturali vegetatum compinguescere in solam
substantiam carnis; eam editam, et de uteri fornace
fumantem, et calore solutam, ut ferrum ignitum, et
ibidem frigidae immersum, ita aeris rigore percussam,
et vim animalem rapere, et vocalem sonum reddere.
<pb n="0691A"/>
Hoc Stoici cum Aenesidemo, et ipse interdum
Plato, cum dicit, perinde animam extraneam alias, et
extorrem uteri, prima adspiratione nascentis infantis
adduci, sicut ex spiratione novissima educi. Videbimus
an sententiam finxerit. Ne ex medicis
quidem defuit Hicesius, et naturae et artis suae
praevaricator. Puduit, opinor, illos hoc statuere, quod
foeminae agnoscerent. At quanto ruboratior
exitus, a foeminis revinci, quam probari? In ista
namque specie nemo tam idoneus magister, arbiter,
testis, quam sexus ipsius. Respondete, matres, vosque
praegnantes, vosque puerperae; steriles et masculi
taceant; vestrae naturae veritas quaeritur, vestrae passionis
fides convenitur; an aliquam in foetu sentiatis
vivacitatem, alienam de vestro? de quo palpitent ilia,
<pb n="0691B"/>
micent latera, tota ventris ambitio pulsetur, ubique
ponderis regio mutetur? an hi motus gaudia
vestra sint, et certa securitas, quod ita infantem et
vivere confidatis, et ludere? an si desierit inquies ejus,
illi prius pertimescatis? an et audiat jam in vobis,
cum ad novum sonum excutitur? An et ciborum
varietates illi desideretis, illi etiam fastidiatis? an
et valetudinibus in vicem communicetis? Ille quidem
usque eo, de contusionibus vestris, quibus et
ipse intus per eadem membra signatur, rapiens sibi
injurias matris. Si livor ac rubor sanguinis passio est,
sine anima non erit sanguis: si valetudo animae
accessio est, sine anima non erit valetudo: si alimonia,
inedia, crementa, decrementa, pavor, motus,
tractatio est animae, his qui fungitur, vivet. Denique
<pb n="0691C"/>
desinit vivere, qui desinit fungi. Denique et mortui
eduntur; quomodo, nisi et vivi? Qui autem et mortui,
nisi qui prius vivi? Atquin et in ipso adhuc utero
infans trucidatur, necessaria crudelitate, cum in
exitu obliquatus denegat partum; matricida, ni moriturus.
<pb n="0692A"/>
Itaque et inter arma medicorum et organon
est quo prius patescere secreta coguntur, tortili temperamento,
cum anulocultro quo intus membra
caeduntur, anxio arbitrio; cum hebete unco, quo
totum facinus extrahitur violento puerperio.
Est etiam a neum spiculum, quo jugulatio ipsa dirigitur,
caeco latrocinio: <foreign xml:lang="greek">ἐμβρυοσφάκτην</foreign> appellant,
de infanticidii officio, utique viventis infantis peremptorium.
Hoc et Hippocrates habuit, et Asclepiades,
et Erasistratus, et majorum quoque prosector
Herophilus, et mitior ipse Soranus, certi animal esse
conceptum, atque ita miserti infelicissimae hujusmodi
infantiae, ut prius occidatur, ne viva lanietur.
De qua sceleris necessitate nec dubitabat credo
Hicesius, jam natis animam superducens ex aeris
<pb n="0692B"/>
frigidi pulsu, quia et ipsum vocabulum animae penes
Graecos de refrigeratione respondeat. Num
ergo Barbarae Romanaeque gentes aliter animantur,
quia animam aliud quid, quam <foreign xml:lang="greek">ψυχὴν</foreign> cognominaverunt?
Quantae vero nationes sub ferventissimo axe
censentur, colorem quoque excoctae? unde illis anima,
quibus aeris rigor nullus? Taceo cubiculares
aestus, et omnem illic caloris paraturam enitentibus
necessariam, quas adflari vel maxime periculum est.
In ipsis pene balneis foetus elabitur, et statim vagitus
auditur. Caeterum, si aeris rigor thesaurus est
animae, extra Germanias, et Alpes, et Argaeos
nemo debuit nasci. Atquin et populi frequentiores
apud orientalem et meridialem temperaturam, et
ingenia expeditiora, omnibus Sarmatis etiam mente
<pb n="0692C"/>
torpentibus. Et animi enim de rigoribus scitiores
provenirent, si animae de frigusculis evenirent:
cum substantia enim et vis. His ita praestructis,
possumus illos quoque recogitare, qui exsecto matris
utero vivi aerem hauserunt, Liberi aliqui et
<pb n="0693A"/>
Scipiones. Quod si qui, ut Plato, perinde non putat
duas animas in unum convenire, sicut nec corpora,
ego illi non modo duas animas in unum congestas
ostendissem, sicut et corpora in foetibus,
verum et alia multa cum anima conserta, daemonis
scilicet, nec unius, ut in Socrate ipso; verum et
septenarii spiritus, ut in Magdalena; et legionarii
numeri, ut in Geraseno, quo facilius anima cum
anima conseretur ex societate substantiae, quam
spiritus nequam ex diversitate naturae. At idem in
sexto <hi>Legum,</hi> monens cavere ne vitiatio seminis ex
aliqua vilitate concubitus labem corpori et animae
supparet, nescio de pristinis magis, an de ista
sententia sibi exciderit. Ostendit enim animam de
semine induci, quod curari monet, non de prima
<pb n="0693B"/>
aspiratione nascentis. Unde, oro te, similitudine
animae quoque parentibus de ingeniis respondemus,
secundum Cleanthis testimonium, si non ex animae
semine educimur? Cur autem et veteres astrologi
genituram hominis ab initio conceptus digerebant, si
non exinde et anima est, ad quam aeque pertinet si
quid est flatus?</p>
</div2>

<div2>
        <head>CAPUT XXVI.</head>
<p>Sed omnis inaequalitas sententiae humanae usque ad
Dei terminos: in nostras jam lineas gradum colligam,
ut quod Philosophis Medicisque respondi,
Christiano probem. De tuo, frater, fundamento
fidem aedifica: Aspice viventes uteros sanctissimarum
foeminarum, nec modo spirantes jam illic
infantes, verum etiam prophetantes. Ecce <hi>(Gen.,
<pb n="0693C"/>
XXV)</hi> viscera Rebeccae inquietantur, et longe adhuc
partus, et aeris nullus impulsus. Ecce duplex foetus
in locis matris tumultuantur, et nusquam adhuc populi
duo. Portentosa forsitan petulantia infantiae,
ante certantis quam viventis, ante animosae quam
animatae, si tantummodo matrem subsultando turbasset.
<pb n="0694A"/>
At cum partus aperitur, et numerus inspicitur,
et auguratus recognoscitur, puto, jam non animae
solummodo probantur infantium, sed et pugnae. Detinebatur
qui praevenerat nasci a praevento, nec dum
plenius edito, tantum manu nato. Et si ipse animam
 de prima aspiratione potabat platonico
more, aut de aeris rigore carpebat stoica forma,
quid ille qui exspectabatur, qui adhuc intus detinebatur
et foris jam detinebat? Nondum opinor spirans
plantam fratris invaserat, etiam nunc calens matre,
se priorem prodisse cupiebat. O infantem et aemulum,
et validum, et olim contentiosum! Credo quia
vivum. Aspice <note>(Luc. I)</note> etiam singulares conceptus,
et quidem monstrosiores, sterilis et virginis,
quae vel hoc ipso imperfectos edere potuissent pro
<pb n="0694B"/>
eversione naturae, ut altera semini stupida,
altera intacta. Decebat, si forte, sine anima nasci,
qui fuerant non rite concepti; sed et illi vivunt, in
suo quisque utero. Exultat Elizabeth, Joannes intus
impulerat: glorificat Dominum Maria, Christus
intus instinxerat. Agnoscunt matres suos invicem
foetus, agnitae mutuo ab ipsis utique viventibus, qui
non tantum animae erant, verum et spiritus. Sic
et ad Hieremiam legis Dei vocem <note>(Jerem., I)</note>: <hi>Prius
quam te in utero fingerem, novi te.</hi> Si fingit Deus
in utero, et afflat ex primordii forma <note>(Gen. I)</note>: <hi>Et
finxit Deus hominem, et flavit in eum flatum vitae;</hi> 
nec nosset autem hominem Deus in utero, nisi
totum: <hi>Et priusquam exires de vulva, sanctificavi te:</hi> 
et mortuum adhuc corpus? Utique nequaquam; <hi>Deus</hi> 
<pb n="0694C"/>
enim <hi>
            <note>(Matth., XXII)</note> vivorum, non mortuorum.</hi> </p>
</div2>

<div2>
        <head>CAPUT XXVII.</head>
<p>Quomodo igitur animal conceptum? simulne conflata
utriusque substantia corporis animaeque, an
altera earum praecedente? imo simul ambas et
concipi, et confici, et perfici dicimus, sicut et
<pb n="0695A"/>
promi, nec ullum intervenire momentum in conceptu,
quo locus ordinetur. Recogita enim de novissimis
prima, si mors non aliud determinatur,
quam disjunctio corporis animaeque; contrarium
morti vita non aliud definietur, quam conjunctio
corporis animaeque. Si disjunctio simul utrique substantiae
accidit per mortem, hoc debet conjunctionis
forma mandasse pariter obvenientis per vitam utrique
substantiae. Porro vitam a conceptu agnoscimus,
quia animam a conceptu vindicamus. Exinde
enim vita, quo anima: pariter ergo in vitam compinguntur,
quae pariter in mortem separantur. Tunc
 si alteri primatum damus, alteri secundatum,
seminis quoque discernenda sunt tempora, pro statu
ordinis; et quando collocabitur corporis semen,
<pb n="0695B"/>
quando animae; imo si tempora seminum dividentur,
et materiae diversae habebuntur, ex distantia temporum.
Nam etsi duas species confitebimur seminis,
corporalem et animalem, indiscretas tamen vindicamus,
et hoc modo contemporales, ejusdemque momenti.
Ne itaque pudeat necessariae interpretationis:
natura veneranda est, non crubescenda. Concubitum
libido, non conditio foedavit. Excessus, non
status est impudicus. Siquidem benedictus status
apud Deum <note>(Gen. II)</note>: <hi>Crescite, et in multitudinem
proficite.</hi> Excessus vero maledictus, adulteria, et
stupra, et lupanaria. In hoc itaque solemni sexuum
officio, quod marem ac foeminam miscet, in concubitu
dico communi, scimus et animam et carnem simul
fungi: animam concupiscentia, carnem opera; animam
instinctu, carnem actu. Unico igitur impetu
<pb n="0695C"/>
utriusque, toto homine concusso, despumatur
<pb n="0696A"/>
semen totius hominis, habens ex corporali substantia
humorem, ex animali calorem. Et si frigidum
nomen est anima Graecorum, quare corpus, exempta
ea, friget? Denique, ut adhuc verecundia magis pericliter
quam probatione, in illo ipso voluptatis ultimo
aestu quo genitale virus expellitur, nonne aliquid
de anima quoque sentimus exire, atque adeo
marcescimus et devigescimus cum lucis detrimento?
Hoc erit semen animale protinus ex animae destillatione,
sicut et virus illud corporale semen ex
carnis defaecatione. Fidelissima primordii exempla.
De limo caro in Adam: quid aliud limus, quam liquor
opimus? Inde erit genitale virus. Ex adflatu Dei
anima: quid aliud adflatus Dei, quam vapor spiritus?
Inde erit, quod per virus illud efflamus. Cum igitur
<pb n="0696B"/>
in primordio duo diversa atque divisa, limus et
flatus, unum hominem coegissent, confusae substantiae
ambae jam in uno semina quoque sua miscuerunt,
atque exinde generi propagando formam tradiderunt;
ut nunc duo, licet diversa, etiam unita pariter effluant,
pariterque insinuata sulco et arvo suo, pariter hominem
ex utraque substantia effruticent, in quo rursus
semen suum insit secundum genus, sicut omni
conditioni genitali praestitutum est. Igitur ex uno
homine tota haec animarum redundatia agitur,
observante scilicet natura Dei edictum: <hi>Crescite, et
in multitudinem proficite.</hi> Nam et in ipsa praefatione
operis unius <note>(Gen., I)</note>: <hi>Faciamus hominem,</hi> universa
posteritas pluraliter praedicata est: <hi>Et praesint piscibus
maris.</hi> Nihil mirum, repromissio segetis in
<pb n="0696C"/>
semine.</p>
</div2>

<div2>
        <head>CAPUT XXVIII.</head>

<pb n="0697A"/>
<p>Quis ille nunc vetus sermo apud memoriam
Platonis de animarum reciproco discursu, quod hinc
abeuntes eant illuc, et rursus huc veniant et vivant,
et dehinc e vita abeant, rursus ex mortuis effici vivos?
Pythagoricus, ut volunt, quin et divinus,
ut Albinus existimat, aut Mercurii forsitan Aegyptii.
Sed nullus sermo divinus, nisi Dei unius, quo Prophetae,
quo Apostoli, quo ipse Christus intonuit.
Multo antiquior Moyses etiam Saturno, nongentis
circiter annis, nedum pronepotibus ejus; certe divinior
multo, qui decursus generis humani ab exordio
mundi quoque per singulas nativitates nominatim
temporatimque digessit, satis probans divinitatem
operis ex divinatione vocis. Si vero Samius
<pb n="0697B"/>
Sophista Platoni auctor est animarum de recidivatu
revolubili semper ex alterna mortuorum atque viventium
suffectione, certe ille Pythagoras, etsi bonus
caetera, tamen ut hanc sententiam exstrueret, non
turpi modo, verum etiam temerario mendacio incubuit.
Cognosce qui nescis, et crede nobiscum. Mortem
simulat, subterraneo latitat, septenni se illic patientia
damnat, interea quae de posteris defunctis ad fidem
rerum esset relaturus, ab unica conscia et ministra
matre cognoscit: ut satis sibi visus est corpulentiam
interpolasse ad omnem mortui veteris horrorem, de
adytis fallaciae emergit, ut ab inferis redditus. Quis
non crederet revixisse, quem crediderat obisse? audiens
praesertim ab eo quae de posteris mortuis nisi
apud inferos non videretur cognoscere potuisse, sic
<pb n="0697C"/>
ex mortuis vivos effici senior sermo est. Quid enim,
si et junior? Neque veritas desiderat vetustatem,
neque mendacium devitat novellitatem. Teneo plane
<pb n="0698A"/>
falsum, antiquitate generosum; quidni falsum, cujus
testimonium quoque ex falso est? Quomodo credam
non mentiri Pythagoram, qui mentitur ut credam?
Quomodo mihi persuadebit Aethalidem, et Euphorbum,
et Pyrrhum piscatorem, et Hermotimum
se retro ante Pythagoram fuisse, ut persuadeat vivos
ex mortuis effici, qui iterum se Pythagoram pejeravit?
Quanto enim credibilius ipse ex semetipso semel
redisset in vitam, quam totiens alius atque alius,
tanto et in durioribus fefellit, qui molliora mentitus
est. Sed clypeum Euphorbi olim Delphis consecratum
recognovit, et suum dixit, et de signis vulgo
ignotis probavit. Respice ad hypogeum ejus, et,
si capit, crede. Nam qui talem commentus est stropham,
cum injuria bonae valetudinis, cum fraude vitae
<pb n="0698B"/>
septinnio excruciatae infra terram inedia, ignavia,
umbra; cui tanti fuit fastidium coeli; quam non accesserit
temeritatem? Quam non tentaverit curiositatem,
ut ad notam clypei illius perveniret? Quid
autem, si in historiis aliquibus occultioribus reperit?
quid, si defectae jam traditionis superstites aliquas
famae aurulas hausit? quid, si ab aedituo redempta
clam inspectione cognovit? Scimus etiam magiae licere
explorandis occultis per catabolicos, et paredros,
et pythonicos spiritus. Non enim et Pherecydes,
Pythagorae magister, his forsan artibus divinabat, ne
dicam somniabat? Quid si idem daemon in illo fuit,
qui et in Euphorbo res sanguinis gessit? Denique, qui
se Euphorbum ex argumento clypei probarat, cur
neminem Trojanorum commilitonum aeque recognovit?
<pb n="0698C"/>
Nam et illi jam revixissent, si vivi ex mortuis fierent.</p>
</div2>

<div2>
        <head>CAPUT XXIX.</head>
<p>Mortuos quidem ex vivis effici constat, non ideo
<pb n="0699A"/>
tamen et ex mortuis vivos. Ab initio enim, vivi priores;
unde ab initio aeque mortui posteriores, non aliunde
quam ex vivis. Illi habuerunt unde potius orirentur,
dum ne ex mortuis; isti non habuerunt unde magis
deducerentur, nisi ex vivis. Igitur si ab initio vivi non
ex mortuis, cur postea ex mortuis? Defecerat ille
quicumque est origini fons? An formae poenituit? et
quomodo in mortuis salva est? Non quia ab initio
mortui ex vivis, idcirco semper ex vivis? Aut enim
in utraque parte formam initii perseverasset, aut in
utraque mutasset. Si vivos ex mortuis postea fieri
oportuerat, proinde oporteret etiam non ex vivis effici
mortuos. Si non peraequare deberet fides institutionis,
non usquequaque contraria ex contrariis
reformari alternant. Et nos enim opponemus contrarietates
<pb n="0699B"/>
nati et innati, visualitatis et caecicatis, juventae
et senectae, sapientiae et insipientiae; nec tamen
ideo innatum de nato provenire, quia contrarium ex
contrario fiat; nec visualitatem iterum ex caecitate,
quia de visualitate caecitas accidat; nec juventam
rursus de senecta reviviscere, quia ex juventa senecta
marcescat; nec insipientiam ex sapientia denuo obtundi,
quia ex insipientia sapientia acuatur. Haec et
Albinus Platoni suo veritus, subtiliter quaerit contrarietatum
genera distinguere: quasi non et haec tam
absolute in contrarietatibus posita sint, quam et illa
quae ad sententiam magistri sui interpretatur, vitam
dico et mortem; nec tamen ex morte vita reddatur,
quia ex vita mors deferatur.</p>
</div2>

<div2>
        <head>CAPUT XXX.</head>
<p>
          <pb n="0699C"/>Quid autem ad caetera respondebimus? Primo enim,
si ex mortuis vivi, sicut mortui ex vivis, unus omnino
et idem numerus semper haesisset omnium, ille
scilicet numerus qui primus vitam introisset, priores
enim mortuis vivi, dehinc mortui ex vivis, et rursus
ex mortuis vivi. Et dum hoc semper ex iisdem, ita
totidem semper qui ex iisdem; neque plures aut
pauciores exissent, quam redirent. Invenimus
autem apud commentarios etiam humanarum antiquitatum,
paulatim humanum genus exuberasse, dum
<pb n="0700A"/>
aborigines, vel vagi, vel extorres, vel gloriosi quique
occupant terras, ut Scythae Parthicas, ut Amyclae
 Peloponesum, ut Athenienses Asiam, ut
Phryges Italiam, ut Phoenices Africam, dum solennes
etiam migrationes, quas <foreign xml:lang="greek">ἀποικίας</foreign> appellant,
consilio exonerandae popularitatis, in alios fines
examina gentis eructant. Nam et aborigines
nunc in suis sedibus permanent, et alibi amplius gentilitatem
foeneraverunt. Certe quidem ipse orbis in
promptu est, cultior de die, et instructior pristino.
Omnia jam pervia, omnia nota, omnia negotiosa;
solitudines famosas retro fundi amoenissimi obliteraverunt;
sylvas arva domuerunt; feras pecora fugaverunt;
arenae seruntur, saxa panguntur, paludes eliquantur;
tantae urbes jam, quantae non casae
<pb n="0700B"/>
quondam. Jam nec insulae horrent, nec scopuli terrent;
ubique domus, ubique populus, ubique respublica,
ubique vita. Summum testimonium frequentiae humanae,
onerosi sumus mundo, vix nobis elementa
sufficiunt, et necessitates arctiores, et querelae apud
omnes, dum jam nos natura non sustinet. Revera
lues, et fames, et bella, et voragines civitatum, pro
remedio deputanda, tanquam tonsura inolescentis
generis humani; et tamen cum ejusmodi secures maximam
mortalium vim semel caedant, nunquam restitutionem
ejus vivos ex mortuis reducentem,
 post mille annos, semel orbis expavit. Et hoc
enim sensibile fecisset aequa vis amissionis et restitutionis,
si vivi ex mortuis fierent. Cur autem mille annis
post, et non statim, ex mortuis vivi? cum si non
<pb n="0700C"/>
statim supparetur quod erogatur, in totum absumi
periclitetur, praeveniente restitutionem defectione,
quia nec pariasset commeatus hic vitae milliario
tempori, longe scilicet brevior, et idcirco facilior
ante extingui quam redaccendi. Igitur quae hoc modo
intercidisset, si vivi ex mortuis fierent, quando non
intercidit, non erit credendum vivos ex mortuis fieri.</p>
</div2>

<div2>
        <head>CAPUT XXXI.</head>
<p>Jam vero si ex mortuis vivi, utique singuli ex
singulis. Singulorum ergo corporum animas, ut singulas
<pb n="0701A"/>
in singula corpora reverti oportuerat. Porro
si et binae et trinae et quinae usque uno utero resumuntur,
non erunt ex mortuis vivi, quia non singuli
ex singulis. Et hoc autem modo primordii forma
singulatur, cum et nunc plures animae de una proferuntur.
Item, cum varia aetate decedant animae, cur
una revertuntur? omnes enim ab infantia imbuuntur.
 Quale est autem ut senex defunctus,
infans revertatur? si decrescit foris anima retrograda
aetate, quanto magis erat ut progressior reverteretur
mille post annis? Certe vel coaetanea suae mortis, ut
aevum quod reliquisset, iterum recepisset. Sed etsi
eaedem semper revolverentur, licet non corporum
quoque formas easdem, tamen vel ingeniorum et
studiorum et adfectionum pristinas proprietates secum
<pb n="0701B"/>
referre deberent; quoniam temere eaedem haberentur,
carentes iis per quae eaedem probarentur. Unde scias,
inquis, an ita quidem fiat occulte, sed conditio milliarii
aevi interimat facultatem recensendi, quia ignotae
tibi revertuntur? Atquin scio non ita fieri, cum
Pythagoram, Euphorbum mihi opponis. Ecce enim
Euphorbum militarem et bellicam animam satis
constat vel de ipsa gloria clypeorum consecratorum;
Pythagoram vero tam residem et imbellem, ut praelia
tunc Graeciae vitans, Italiae maluerit quietem, geometricae
et astrologiae et musicae devotus, alienus studio
et adfectu Euphorbi. Sed et Pyrrhus ille fallendis
piscibus agebat; Pythagoras contra nec edendis,
<pb n="0701C"/>
ut animalibus abstinens. Aethalides autem et
<pb n="0702A"/>
Hermotimus fabam quoque in pabulis communibus
inruerat; Pythagoras vero ne per fabalia quidem
transeundum discipulis suis tradidit. Quomodo ergo
eaedem animae recuperantur, quae nec ingeniis, nec
institutis jam, nec victibus eaedem probabuntur? Jam
nunc, de tanto Graeciae censu quatuor solae animae
recensentur. Sed et quid utique de solo Graeciae censu,
ut non ex omni gente, ex omni aetate ac dignitate, ex
omni denique sexu, et <foreign xml:lang="greek">μετεμψυχώσεις μετενσωματώσεις</foreign>
quotidie existant, cur solus Pythagoras alium atque
alium se recognoscat, non et ego? aut si privilegium
philosophorum est, et utique graecorum, quasi non et
scythae et indi philosophentur, cur neminem se
retro meminit Epicurus, neminem Chrysippus, neminem
Zeno, ne ipse quidem Plato, quem forsitan
<pb n="0702B"/>
Nestorem credidissemus, ob mella facundiae?</p>
</div2>

<div2>
        <head>CAPUT XXXII.</head>
<p>Sed enim Empedocles, quia se deum delirarat,
idcirco, opinor, dedignatus aliquem se heroum recordari:
 Thamnus et piscis fui, inquit, cur non magis
et pepo, tam insulsus, et chamaeleon, tam inflatus?
Plane ut piscis, ne aliqua sepultura conditiore putesceret,
assum se maluit, in Aethnam praecipitando.
Atque exinde in illo finita sit metensomatosis, ut
aestiva coena post assum. Perinde igitur et hic dimicemus
necesse est adversus portentosiorem praesumptionem,
bestias ex hominibus, et homines ex bestiis
revolventem. Viderint thamni. Licebit et raptim,
<pb n="0702C"/>
ne plus ridere quam docere cogamur. Dicimus animam
<pb n="0703A"/>
humanam nullo modo in bestias posse transferri,
etiamsi secundum philosophos ex clementitiis substantiis
censeretur. Sive enim ignis anima, sive aqua,
sive sanguis, sive spiritus, sive aer, sive lumen, recogitare
debemus contraria quaeque singulis speciebus
animalia: igni quidem ea quae rigent, colubros,
stelliones, salamandras; et jam quaecumque de aemulo
producentur elemento, de aqua scilicet, perinde
contraria, utique illa, quae arida et exsuccida:
denique siccitatibus gaudent locustae, papiunculi,
chamaeleontes. Item contraria sanguini, quae carent
purpura ejus, cochleas, vermiculos et majorem
piscium censum. Spiritui vero contraria, quae spirare
non videntur, carentia pulmonibus et arteriis, culices,
formicas, tineas, et hoc genus minutalia. Item aeri
<pb n="0703B"/>
contraria, quae semper subterraneum et subaquaneum
viventia, carent haustu ejus. Res magis, quam
nomina noveris. Item contraria lumini, quae
caeca in totum, vel solis tenebris habent oculos,
talpas, vesperugines, noctuas. Haec, ut ex apparentibus
et manifestis substantiis doceam. Caeterum,
si et atomos Epicuri tenerem, et numeros Pythagorae
viderem, et ideas Platonis offenderem, et entelechias
Aristotelis occuparem, invenirem fors his quoque speciebus
animalia, quae nomine contrarietatis opponerem.
Contendo enim, ex quacumque substantia supradicta
constitisset humana anima, non potuisse eam
in tam contraria unicuique substantiae animalia reformari,
et censum eis de sua translatione conferre,
a quibus excludi ac respui magis haberet, quam admitti
<pb n="0703C"/>
et capi; nomine hujus primae contrarietatis, quae
substantivi status diversitatem committit, tunc et
reliquae per consequentem ordinem cujusque naturae.
Nam et sedes alias humana anima sortita est, et
victus, et instructus, et sensus, et affectus, et concubitus,
et foetus; item ingenia; tum opera, gaudia,
taedia, vitia, cupidines, voluptates, valetudines, medicinas;
suos postremo, et vitae modos, et exitus
mortis. Quomodo igitur illa anima quae terris
inhaerebat, nullius sublimitatis, nullius profunditatis
intrepida, ascensu etiam scalarum fatigabilis, submersu
etiam piscinarum strangulabilis, aeri postea
<pb n="0704A"/>
insultabit in aquila, aut mari postea desultabit in
anguilla? Quomodo item pabulis liberalibus et delicatis
atque curatis educata, non dico paleas,
sed spinas, et agrestes amaritudines frondium, et
bestias sterquiliniorum, vermium etiam venena
ruminabit, si in capram transierit, vel in coturnicem:
imo et cadaverinam, imo et humanam, sui utique
memor in urso et leone? Sic et caetera ad incongruentiam
rediges, ne singulis perorandis immoremur.
Ipsius animae humanae quisquis modus,
quaecumque mensura, quid faciet in amplioribus longe
vel minutioribus animalibus? Necesse est enim et
corpus omne anima compleri, et animam omnem
corpore obduci. Quomodo ergo anima hominis
complebit elephantum? quomodo item obducetur in
<pb n="0704B"/>
culice? Si tantum extendetur aut contrahetur,
profecto periclitabitur. Et ideo adjicio, si nulla ratione
capax est hujusmodi translationis in animalia,
nec modulis corporum, nec caeteris naturae suae legibus
adaequantia, numquid ergo demutabitur secundum
quatitales generum, et vitam eorum contrariam humanae
vitae, facta et ipsa contraria humanae per demutationem?
Enimvero si demutationem capit amittens
quod fuit, non erit quae fuit; et si quae fuit, non
erit, soluta est metensomatosis, non adscribenda
scilicet ei animae, quae si demutabitur, non erit.
Illius enim metensomatosis dicetur, quaecumque eam
in suo statu permanendo pateretur. Igitur si nec mutari
potest, ne non sit ipsa, nec permanere in statu,
quia contraria non capit, quaero adhuc caussam aliquam
<pb n="0704C"/>
fide dignam hujusmodi translationis. Nam etsi
quidam homines bestiis adaequantur, pro qualitatibus
morum, et ingeniorum, et adfectuum, quia et Deus: <hi>Assimilatus
est,</hi> inquit, <hi>homo irrationabilibus jumentis</hi>;
non ideo milvi ex rapacibus fient, et canes ex spurcis,
et pantherae ex acerbis, aut oves ex probis, et hirundines
ex garrulis, et columbae ex pudicis; quasi
eadem substantia animae ubique naturam suam in
animalium proprietatibus repetat. Aliud est autem
substantia, aliud natura substantiae. Siquidem substantia
propria est rei cujusque, natura vero potest
esse communis. Suscipe exemplum. Substantia est
<pb n="0705A"/>
lapis, ferrum; duritia lapidis et ferri, natura substantiae
est. Duritia communicat, substantia discordat.
Mollitia lanae, mollitia plumae, pariant naturalia
earum; substantiva non pariant. Sic et si saeva bestia
vel proba vocetur homo, sed non eadem anima. Nam
et tunc naturae similitudo notatur, cum substantiae
dissimilitudo conspicitur. Ipsum enim, quod hominem
similem bestiae judicas, confiteris animam non eamdem
; similem dicendo, non ipsam. Sic et divina
pronuntiatio sapit, pecudibus adaequans hominem
natura, non substantia. Caeterum, nec Deus hominem
hoc modo notasset, si pecudem de substantia
nosset.</p>
</div2>

<div2>
        <head>CAPUT XXXIII.</head>
<p>Etiam cum judicii nomine vindicatur hoc dogma,
<pb n="0705B"/>
quod animae humanae pro vita et meritis genera animalium
sortiantur, jugulandae quaeque in occisoriis,
et subigendae quaeque in famulatoriis, et fatigandae
in operariis, et foedandae in immundis, perinde honorandae,
et diligendae, et curandae, et adpetendae
in speciosissimis, et probissimis, et utilissimis, et delicatissimis.
Et hic dicam: Si mutantur, non ipsae dispungentur
quae merebuntur; evacuabitur ratio judicii,
si meritorum decrit sensus; deerit autem sensus meritorum, si status verterit animarum; vertit autem status
animarum, si non eaedem perseveraverint: aeque si
perseveraverint in judicium, quod et Mercurius
Aegyptius novit, dicens animam, digressam a corpore,
non refundi in animam universi, sed manere determinatam,
uti rationem (inquit) Patri reddat eorum quae
<pb n="0705C"/>
in corpore gesserit. Volo judicii utique divini justitiam,
gravitatem, majestatem, dignitatem recensere; si non
sublimiore fastigio praesidet humana censura, plenior
utriusque sententiae honore, poenarum et
gratiarum, severior in ulciscendo, et liberalior in largiendo.
Quid putas futuram animam homicidae? Aliquod,
<pb n="0706A"/>
credo, pecus lanienae et macello destinatum,
ut perinde juguletur, quia et ipsa jugulaverit; perinde
decorietur, quia et ipsa despoliaverit; perinde
in pabulum proponatur, quia et ipsa bestiis
objecerit eos quos in sylvis et aviis trucidaverit.
Si ita judicabitur, nonne illa anima plus solatii
quam supplicii relatura est? quod funus inter coccos
 pretiosissimos invenit, quod condimentis apicianis
et lurconianis humatur, quod mensis ciceronianis
infertur, quod lancibus splendidissimis syllanis
effertur, quod exsequias convivium patitur,
quod a coaequalibus devoratur potius quam a milvis
et lupis, ut in hominis corpore tumulata, et in suum
genus regressa, resurrexisse videatur, exsultans adversus
humana judicia, si ea experta est. Namque
<pb n="0706B"/>
illa sicarium variis et exquisitis, etiam praeter naturam
eruditis feris dissipant, et quidem viventem,
imo nec facile morientem, curata mora finis ad
plenitudinem poenae: sed et si anima praefugerit ultimo
gladio, ne corpus quoque evaserit ferrum, nihilominus
 jugulo ventreque confossis, costisque
transfixis, compensatio proprii facinoris exigitur; inde
in ignem datur, ut et sepultura puniatur: aliter
denique non licet. Nec tamen tanta est rogi cura,
ut reliquias aliae bestiae inveniant. Certe nec ossibus
parcitur, nec cineribus indulgetur, nuditate
plectendis. Tanta est apud homines homicidii vindicta,
quanta ipsa quae vindicatur natura. Quis non praeferat
saeculi justitiam, quam et Apostolus non frustra gladio
armatam contestatur <note>(Rom., XIII)</note>, quae pro homine
<pb n="0706C"/>
saeviendo religiosa est? Si caeterorum quoque
scelerum mercedem cogitemus, patibula, et vivicomburia,
et culeos, et uncos, et scopulos, cui non expediat
apud Pythagoram et Empedoclem sententiam
pati? Nam et qui laboribus atque servitiis puniendi,
in asinos utique et mulos recorporabuntur, quantum
<pb n="0707A"/>
sibi de pistrinis et aquilegis rotis gratulabuntur,
si metallorum, et ergastulorum, et operum publicorum,
ipsorumque carcerum, licet otiosorum, recordentur.
Perinde qui integre morati commendaverint
judici vitam, quaero praemia; sed potius invenio supplicia.
Nimirum magna merces bonis in animalia
quaecumque restitui? Pavum se meminit Homerus,
Ennio somniante; sed poetis nec vigilantibus credam.
Etsi pulcherrimus pavus, et quo velit colore cultissimus;
sed tacent pinnae, sed displicet vox; et
poetae nihil aliud quam cantare malunt. Damnatus
est igitur Homerus in pavum, non honoratus. Plus de
saeculi remuneratione gaudebit, pater habitus liberalium
disciplinarum, ut malit famae suae ornamenta,
quam caudae. Age nunc, ut poetae in pavos vel in
<pb n="0707B"/>
cycnos transeant, si vel cycnis decora vox est; quod
animal indues viro justo Aeaco, quam bestiam
integrae foeminae Didoni? quam volucrem patientia,
quam pecudem sanctimonia, quem piscem innocentia
sortientur? Omnia famula sunt hominis, omnia subjecta,
omnia mancipata. Si quid horum futurus est,
deminoratur. Illic ille, cui ob merita vitae imagines,
statuae, et tituli, honores publici, privilegia rependuntur?
cui curia, cui populus suffragiis immolat?
O judicia divina post mortem humanis mendaciora,
contemptibilia de poenis, fastidibilia de
gratiis, quae nec pessimi metuant, nec optimi cupiant;
ad quae magis scelesti, quam sancti quique properabunt:
illi, ut justitiam saeculi citius evadant; isti,
ut tardius eam capiant? Bene, philosophi, docetis,
utiliter suadetis, leviora post mortem supplicia vel
<pb n="0708A"/>
praemia; cum si quod judicium animas manet, gravius
debeat credi in dispunctione vitae, quam in administratione:
quia nihil plenius, quam quod extremius;
nihil autem plenius, quam quod divinius.
Deus itaque judicabit plenius, quia extremius,
per sententiam aeternam tam supplicii quam refrigerii,
nec in bestias, sed in sua corpora revertentibus
animabus: et hoc semel, et in eum diem quem solus
Pater novit, ut pendula expectatione sollicitudo fidei
probetur; semper diem observans, dum semper ignorat;
quotidie timens, quod quotidie sperat.</p>
</div2>

<div2>
        <head>CAPUT XXXIV.</head>
<p>Nulla quidem in hodiernum dementiae hujusmodi
sententia erupit sub nomine haeretico, quae
humanas animas refingat in bestias. Sed necessarie
<pb n="0708B"/>
hanc quoque speciem intulimus et exclusimus, ut superioribus
cohaerentem, quo perinde in pavo retunderetur
Homerus, sicut in Pythagora Euphorbus; atque
ita hac etiam metempsychosi sive metensomatosi
repercussa, illa rursus caederetur quae aliquid haereticis
subministravit. Nam et Simon samarites in Actis
Apostolorum redemptor Spiritus Sancti, posteaquam
damnatus ab ipso cum pecunia sua in interitum,
frustra flevit conversus ad veritatis expugnationem,
quasi pro solatio ultionis, fultus etiam artis
suae viribus, ad praestigias virtutis alicujus Helenam
quamdam tyriam de loco libidinis publicae eadem
pecunia redemit, dignam sibi mercedem pro Spiritu
Sancto. Et se quidem finxit summum patrem,
illam vero injectionem suam primam, qua injecerat
angelos et archangelos condere: hujus eam propositi
<pb n="0709A"/>
compotem exilisse de patre, et in inferiora desultasse;
atque illic praevento patris proposito, angelicas
potestates genuisse, ignaras patris, artificis
mundi hujus; ab his vero per invidiam retentam,
ne digressa ea alterius genimina viderentur;
et idcirco omni contumeliae addictam, ut nusquam
discedere depretiatam liberet, humanae quoque formae
succidisse, velut vinculis carnis coercendam; ita
multis aevis per alios atque alios habitus foemininos
volutatam, etiam illam Helenam fuisse, exitiosissimam
Priamo, et Stesichori postea oculis, quem
et excaecasset ob convicium carminis, dehinc reluminasset
ob satisfactionem laudis; proinde migrantem
eam de corporibus in corpora, postrema dedecoratione,
sub titulo prostitisse Helenam viliorem:
<pb n="0709B"/>
hanc igitur esse ovem perditam, ad quam descenderit
 pater summus, Simon scilicet, et primum
recuperata ea et revecta, nescio humeris an foeminibus,
exinde ad hominum respexerit salutem,
quasi per vindictam liberandorum ex illis angelicis
potestatibus; quibus fallendis, et ipse configuratus
aeque, et hominibus hominem ementitus, in Judaea
quidem filium, in Samaria vero patrem gesserit.
O Helenam inter poetas et haereticos laborantem!
tunc adulterio, nunc stupro infamem! nisi quod de
Troja gloriosius eruitur, quam de lupanari: mille
navibus de Troja, nec mille denariis forsitan de lupanari.
Erubesce, Simon, tardior in requirendo,
inconstantior in retrahendo. At Menelaus statim
insequitur amissam, statim repetit ereptam, decenni
<pb n="0709C"/>
praelio extorquet, non latens, non fallens,
non cavillabundus. Vereor ne ille magis pater fuerit,
qui circa Helenae recuperationem et vigilantius et audentius
et diutius laboraverit.</p>
</div2>

<div2>
        <head>CAPUT XXXV.</head>
<p>Sed non tibi soli metempsychosis hanc fabulam instruxit.
Inde etiam Carpocrates utitur pariter magus,
<pb n="0710A"/>
 pariter fornicarius, etsi Helena minus, quidni?
cum propter omnimodam divinae et humanae disciplinae
eversionem constituendam, recorporari animas
adseveraverit: nulli enim vitam istam rato fieri,
nisi universis, quae arguunt eam, expunctis, quia
non natura quid malum habeatur, sed opinione, itaque
metempsychosin necessarie imminere, si non
in primo quoque vitae hujus commeatu omnibus inlicitis
satisfiat: scilicet facinora tributa sunt vitae:
caeterum totiens animam revocari habere, quotiens
minus quid intulerit, reliquatricem delictorum, donec
exsolvat novissimum quadrantem <note>(Matt. V)</note>, detrusa
identidem in carcerem corporis. Hunc enim
temperat totam illam allegoriam Domini, certis interpretationibus
relucentem: et primo quidem simpliciter
<pb n="0710B"/>
intelligendam; nam et ethnicus homo adversarius
noster est, incedens eamdem viam vitae communis.
Caeterum, oportebat nos de mundo exire <note>(I
Cor. V)</note>, si cum illis conversari non liceret. Huic ergo
bonum animi praestes jubet <note>(Luc. VI)</note>: <hi>Diligite
inimicos vestros,</hi> inquit, <hi>et orate pro maledicentibus
vos,</hi> ne aliquo commercio negotiorum injuria provocatu,
abstrahat te ad suum judicem, et in custodiam
delegatus ad exsolutionem totius debiti arcteris. Tum
si in diabolum transfertur adversarii mentio ex observatione
comitante, cum illo quoque moneris eam inire
concordiam, quae deputetur ex fidei conventione:
pactus es enim renuntiare ipsi, et pompae, et angelis
ejus. Convenit inter vos de isto. Haec erit amicitia
observatione sponsionis, ne quid ejus postea
<pb n="0710C"/>
resumas ex his quae ejerasti, quae illi reddidisti, ne te
ut fraudatorem, ut pacti transgessorem judici Deo
objiciat, sicut eum legimus alibi <note>(Apocal. XII, 10)</note> 
sanctorum criminatorem, et de ipso etiam nomine
diaboli delatorem, et judex te tradat angelo
executionis, et ille te in carcerem mandet infernum,
unde non dimittaris, nisi modico quoque delicto
<pb n="0711A"/>
mora resurrectionis expenso. Quid his sensibus aptius?
quid his interpretationibus verius? Caeterum,
apud Carpocratem, si omnium facinorum debitrix
anima est, quis erit inimicus et adversarius ejus intelligendus?
Credo, mens melior, quae illam in aliquid
innocentiae impegerit, adigendam rursus ac rursus in
corpus, donec in nullo rea deprehendatur bonae vitae.
Hoc est ex malis fructibus bonam arborem intelligi,
id est, ex pessimis praeceptis doctrinam veritatis
agnosci. Spero hujusmodi haereticos Heliae quoque
invadere exemplum, tanquam in Joanne sic repraesentati,
ut metempsychosi patrocinetur pronuntiatio
 Domini <note>(Matt. XVII)</note>: <hi>Helias jam venit, et
non cognoverunt eum.</hi> Et alibi <note>(Matt. XI)</note>: <hi>Et si vultis
audire, hic est Helias qui venturus est.</hi> Numquid ergo
<pb n="0711B"/>
et Judaei ex opinione pythagorica consulebant Joannem <note>(Joan. I)</note>:
 <hi>Tu es Helias?</hi> et non ex praedicatione
divina <note>(Malach. IV)</note>: <hi>Et ecce mittam vobis Heliam
thesbiten?</hi> Sedenim metempsychosis illorum, revocatio
est animae jampridem morte functae, et in aliud
corpus iteratae. Helias autem non ex decessione
vitae, sed ex translatione venturus est; nec corpori
restituendus, de quo non est exemptus <note>(IV Reg. II)</note>;
sed mundo reddendus, de quo est translatus; non ex
postliminio vitae, sed ex supplemento prophetiae;
idem et ipse, et sui nominis et sui hominis. Sed quomodo
Helias Joannes? Habes angeli vocem <hi>
            <note>(Luc.
I)</note> Et ipse,</hi> inquit, <hi>praecedet coram populo in virtute et
spiritu Heliae,</hi> non in anima ejus, nec in carne. Hae
enim substantiae sui cujusque sunt hominis. Spiritus
<pb n="0711C"/>
vero et virtus extrinsecus conferuntur ex Dei gratia.
<pb n="0712A"/>
ita et transferri in alterum possunt ex Dei voluntate,
ut factum est retro de Moysis spiritu.</p>
</div2>

<div2>
        <head>CAPUT XXXVI.</head>
<p>In has quaestiones inde, opinor, excessimus, quo
nunc revertendum est. Constitueramus animam
in ipso, et ipso seri homine, et unum esse a primordio
semen, sicut et carnis in totum generis examen,
 propter aemulas scilicet opiniones philosophorum
et haereticorum, et illum sermonem Platonis veternosum.
Nunc ordinem sequentium exinde tractatuum
teximus. Anima in utero seminata pariter cum
carne, pariter cum ipsa sortitur et sexum, ita pariter
in caussa sexus neutra substantia teneatur. Si
enim in seminibus utriusque substantiae aliquam intercapedinem
eorum conceptus admitteret, ut aut caro,
<pb n="0712B"/>
aut anima prior seminaretur, esset etiam sexus proprietatem
alteri substantiae adscribere per temporalem
intercapedinem seminum; ut aut caro animae,
aut anima carni insculperet sexum: quoniam et
Apelles, non pictor, sed haereticus, ante corpora
constituens animas viriles ac muliebres, sicut ab Philumena
didicit, utique carnem, ut posteriorem, ab anima
facit accipere sexum. Et qui animam post partum
carni superducunt, utique ante formatae, marem aut
foeminam de carne sexum praejudicant animae. Utriusque
autem substantiae indiscreta semina, et unita suffusio
eorum, communem subeunt generis eventum,
qua lineas duxerit, quaecumque illa est ratio naturae.
Certe et hic se primordiorum forma testatur,
cum masculus temporibus effingitur. Prior enim
<pb n="0712C"/>
Adam; foemina aliquanto serius: posterior enim Eva.
<pb n="0713A"/>
Ita diu caro informis est, qualis ex Adae latere decerpta
est; animal tamen et ipsa jam, quia et illam
tunc Adae portionem animatam agnoscant. Caeterum,
et ipsam, Dei adflatus animasset, si non
ut carnis, ita et animae ex Adam tradux fuisset in
foemina.</p>
</div2>

<div2>
        <head>CAPUT XXXVII.</head>
<p>Omnem autem hominis in utero serendi, struendi,
fingendi paraturam aliqua utique potestas divinae voluntatis
ministra modulatur, quacumque illa rationem
agitare sortita. Haec aestimando, etiam superstitio
romana deam finxit Alemonam, alendi in
utero foetus; Et Nonam et Decimam, a sollicitioribus
mensibus; et Partulam, quae partum gubernet; et
Lucinam, quae producat in lucem. Nos officia divina
angelos credimus. Ex eo igitur foetus in utero homo,
<pb n="0714A"/>
a quo forma completa est. Nam et Moysis lex <note>(Exod. XXI, 22)</note> 
 tunc aborsus reum talionibus
judicat, cum jam hominis est caussa, cum jam illi
vitae et mortis status deputatur, cum et fato jam inscribitur,
 etsi adhuc in matre vivendo, cum matre
plurimum communicat sortem. Dicam aliquid et
de temporibus animae nascentis, ut ordinem decurram.
 Legitima nativitas ferme decimi mensis ingressus
est. Qui numeros ratiocinantur, et decurialem
numerum ut exinde reliquorum parentem
colunt, denique perfectorem nativitatis humanae.
 Ego ad Deum potius argumentabor hunc modum
temporis, ut decem menses Decalogo magis inaugurent
hominem, ut tanto temporis numero nascamur,
quanto disciplinae numero renascimur. Sed et
cum septimo mense nativitas plena est,
<pb n="0715A"/>
facilius quam octavo, honorem sabbati agnoscam, ut
quo die dedicata est Dei conditio, eo
mense interdum producatur Dei imago. Concessum
est properare nativitati, et tam idonee occurrere
in hebdomadem, in auspicia resurrectionis, et requietis
et regni. Ideo ogdoas nos non creat: tunc
enim nuptiae non erunt. Societatem carnis atque
animae jamdudum commendavimus a concretione
seminum ipsorum usque ad figmenti perfectionem.
Perinde nunc, et a nativitate defendimus, imprimis
quod simul crescunt, sed diversa ratione
pro generum conditione; caro modulo, anima ingenio,
caro habitu, anima sensu. Caeterum, animam
substantia crescere negandum est, ne etiam decrescere
substantia dicatur, atque ita et defectura credatur.
<pb n="0715B"/>
Sed vis ejus, in qua naturalia peculia consita
retinentur, salvo substantiae modulo quo a primordio
inflata est, paulatim cum carne producitur. Constitue
certum pondus auri vel argenti, rudem adhuc
massam; collectus habitus est illi, et futuro interim
minor, tamen continens intra lineam moduli totum
quod natura est auri vel argenti; dehinc, cum in laminam
massa laxatur, major efficitur initio suo, per
dilatationem ponderis certi, non per adjectionem;
dum extenditur, non dum augetur. Etsi sic quoque
augetur, dum extenditur; licet enim habitu augeri,
cum statu non licet. Tunc et splendor ipse provehitur
 auri vel argenti, qui fuerat quidem et
in massa, sed obscurior, non tamen nullus, tunc et
alii atque alii habitus accedunt pro facilitate materiae
qua duxerit eam qui agit, nihil conferens modulo
<pb n="0715C"/>
nisi effigiem. Ita et animae crementa reputanda,
non substantiva, sed provectiva.</p>
</div2>

<div2>
        <head>CAPUT XXXVIII.</head>

<pb n="0716A"/>
<p>Quamquam autem et retro praestruxerimus, omnia
 naturalia animae ipsi substantiae inesse pertinentia
ad sensum et intellectum, et ex ingenito animae censu,
sed paulatim per aetatis spatia procedere, et varie
per accidentia evadere, pro artibus, pro institutis,
pro locis, pro dominatricibus potestatibus: quod tamen
faciat ad carnis animaeque propositam nunc societatem,
pubertatem quoque animalem cum carnali
dicimus convenire, pariterque et illam suggestu
sensuum, et istam processu membrorum exsurgere,
a quarto decimo fere anno: non quia Asclepiades inde
sapientiam supputat, nec quia jura civilia ab
hinc agendis rebus adtemperant; sed quoniam et
haec de primordio ratio est. Si enim Adam et Eva ex
<pb n="0716B"/>
agnitione boni et mali pudenda tegere senserunt, ex
quo idipsum sentimus, agnitionem boni et mali profitemur.
Ab his autem annis, et suffusior et vestitior
sexus est, et concupiscentia oculis arbitris utitur,
et communicat placitum, et intelligit quae sint,
et fines suos ad instar ficulneae contagionis prurigine
accingit, et hominem de paradiso integritatis
educit, exinde scabida etiam in caeteras culpas, et
delinquendi non naturales, cum jam non ex
instituto naturae, sed ex vitio. Caeterum, proprie naturalis
concupiscentia unica est, alimentorum solummodo,
quam Deus et in primordio contulit: <hi>Ex omni
ligno,</hi> inquit <note>(Gen. III)</note>, <hi>edetis;</hi> et secundae post diluvium
geniturae supermensus est <note>(Gen. II)</note>: <hi>Ecce dedi
vobis omnia in escam, tanquam olera foeni;</hi> prospectans
 non tam animae quam carni, etsi propter
<pb n="0716C"/>
animam. Auferenda est enim argumentatoris occasio,
qui quod anima desiderare videatur alimenta,
<pb n="0717A"/>
hinc quoque mortalem eam intelligi cupit, quae cibis
sustineatur, denique derogatis eis evigescat, postremo
substractis intercidat. Porro non solum proponendum
est quisnam ea desideret, sed et cui; et si
propter se, sed et cur, et quando, et quonam usque;
tum quod aliud natura desideret, aliud necessitate,
aliud secundum proprietatem, aliud in caussam.
De iderabit igitur cibos anima, sibi quidem ex caussa
neces itatis, carni vero ex natura proprietatis. Certe
enim domus animae caro est, et inquilinus carnis
anima. Desiderabit itaque inquilinus, ex caussa et necessitate
hujus nominis, profutura domui, toto inquilinatus
sui tempore; non ut ipse substruendus, nec
ut ipse loricandus, nec ut ipse tibicinandus; sed
tantum modo continendus: quia non aliter contineri
<pb n="0717B"/>
possit, quam domo fulta. Alioquin licebit animae, dilapsa
domo, ex destitutione propriorum subsidiorum
incolumi abire, habenti sua firmamenta, et propriae
conditionis alimenta, immortalitatem, rationalitatem,
sensualitatem, intellectualitatem, arbitrii libertatem.</p>
</div2>

<div2>
        <head>CAPUT XXXIX.</head>
<p>Quae omnia nativitus animae conlata, idem qui in
primordio invidit, nunc quoque obumbrat atque depravat,
quominus aut ultro prospiciantur, aut qua
oportet administrentur. Cui enim hominum non adhaerebit
spiritus nequam, ab ipsa etiam janua nativitatis
animas aucupabundus, vel qua invitatus,
<pb n="0718A"/>
 tota illa puerperii superstitione? Ita omnes
idololatria obstetrice nascuntur, dum ipsi, adhuc uteri
infulis apud idola confectis redimiti, genimina sua
daemoniorum candidata profitentur; dum in partu
Lucinae et Dianae ejulatur; dum per totam hebdomadam
Junoni mensa proponitur; dum ultima die
facta scribunda advocantur; dum prima etiam
constitutio infantis super terram Statinae
deae sacrum est. Quis non exinde aut totum filii
 caput reatui vovet, aut aliquem excipit crinem, aut
tota novacula prosecat, aut sacrificio obligat,
aut sacro obsignat, pro gentica, pro avita, pro
publica aut privata devotione? Sic igitur et Socratem
puerum adhuc spiritus daemonicus invenit. Sic
et omnibus genii deputantur, quod daemonum nomen
<pb n="0718B"/>
est. Adeo nulla ferme nativitas munda est, utique
ethnicorum. Hinc enim et Apostolus ex sanctificato
alterutro sexu sanctos procreari ait, tam ex
seminis praerogativa, quam ex institutionis disciplina: <hi>Caeterum,</hi> 
 inquit <note>(I Cor. VII, 14)</note>, <hi>immundi
nascerentur;</hi> quasi designatos tamen sanctitati,
ac per hoc etiam saluti, intelligi volens fidelium filios;
ut hujus spei pignore matrimoniis, quae
retinenda censuerat, patrocinaretur. Alioquin
meminerat dominicae definitionis <note>(Joan. III)</note>: <hi>Nisi
quis nascetur ex aqua et spiritu, non ibit in regnum Dei,</hi> 
id est, non erit sanctus.</p>
</div2>

<div2>
        <head>CAPUT XL.</head>

<pb n="0719A"/>
<p>Ita omnis anima eo usque in Adam censetur <note>(Rom.
V)</note>, donec in Christo recenseatur; tamdiu immunda,
quamdiu recenseatur: peccatrix autem, quia immunda,
 recipiens ignominiam ex carnis societate.
Nam etsi caro peccatrix, secundum quam incedere
prohibemur, cujus opera damnantur concupiscentis
adversus spiritum, ob quam carnales notantur,
non tamen suo nomine caro infamis. Neque enim de
proprio sapit quid, aut sentit, ad suadendam vel imperandam
peccatelam. Quidni, quae ministerium est?
et ministerium, non quale servus, vel minor
amicus, animalia nomina, sed quale calix, vel
quid aliud ejusmodi corpus, non anima. Nam et calix
<pb n="0719B"/>
ministerium sitientis est; nisi tamen qui sitit,
calicem sibi accommodarit, nihil calix ministrabit.
Adeo nulla proprietas hominis in choico; nec ita caro
homo tanquam alia vis animae, et alia persona; sed res
est alterius plane substantiae et alterius conditionis,
addicta tamen animae, ut supellex, ut instrumentum in
officia vitae. Caro igitur increpatur in Scripturis,
quia nihil anima sine carne in operatione libidinis, gulae,
vinolentiae, saevitiae, idololatriae, caeterisque carnalibus,
non sensibus, sed effectibus. Denique sensus,
delictorum, etiam sine effectibus, imputari solent
animae. <hi>Qui viderit mulierem ad concupiscentiam,</hi> 
jam adulteravit in corde. Caeterum, quid caro sine
anima, perinde in operatione probitatis, justitiae, tolerantiae,
pudicitiae? Porro quale est, ut cui nec bona
<pb n="0719C"/>
documenta propria subscribas, ei crimina adpingas?
Sed ea per quam delinquitur, convenitur, ut illa a
qua delinquitur, oneretur, etiam in ministerii accusationem.
Gravior invidia est in praesidem,
<pb n="0720A"/>
 cum officia pulsantur. Plus caeditur qui jubet,
quando nec qui obsequitur, excusatur.</p>
</div2>

<div2>
        <head>CAPUT XLI.</head>
<p>Malum igitur animae, praeter quod ex obventu spiritus
nequam superstruitur, ex originis vitio antecedit,
 naturale quodammodo. Nam ut diximus, naturae
corruptio alia natura est, habens suum deum et patrem,
ipsum scilicet corruptionis auctorem; ut tamen
insit et bonum animae, illud principale, illud divinum
atque germanum, et proprie naturale. Quod enim
a Deo est, non tam exstinguitur, quam obumbratur.
Potest enim obumbrari, quia non est Deus; exstingui
non potest, quia a Deo est. Itaque, sicut lumen aliquo
obstaculo impeditum, manet, sed non comparet,
si tanta densitas obstaculi fuerit; ita et bonum
<pb n="0720B"/>
in anima a malo oppressum, pro qualitate ejus, aut
in totum vacat, occultata luce, aut qua datur
radiat, inventa libertate. Sic pessimi et optimi quidam,
et nihilominus unum omnes animae genus. Sic
et in pessimis aliquid boni, et in optimis nonnihil
pessimi. Solus enim Deus sine peccato, et solus homo
sine peccato Christus, quia et Deus Christus. Sic
et divinitas animae in praesagia erumpit, ex
bono priore, et conscientia Dei in testimonium prodit: <hi>Deus bonus! Deus videt,</hi> 
 et, <hi>Deo commendo.</hi> Propterea
nulla anima sine crimine, quia nulla sine boni
semine. Proinde cum ad fidem pervenit reformata
per secundam nativitatem ex aqua et superna virtute,
detracto corruptionis pristinae aulaeo, totam
lucem suam conspicit. Excipitur etiam a Spiritu
<pb n="0720C"/>
Sancto, sicut in pristina nativitate a spiritu profano.
Sequitur animam nubentem spiritui caro, ut
dotale mancipium, et jam non animae famula, sed spiritus.
O beatum connubium, si non admiserit adulterium!</p>
</div2>

<div2>
        <head>CAPUT XLII.</head>

<pb n="0721A"/>
<p>De morte jam superest, ut illic materia ponat,
 ubi ipsa anima consummat: quamquam Epicurus
vulgari satis opinione negarit mortem ad nos
pertinere. « Quod enim dissolvitur, inquit, sensu caret,
nihil ad nos. »  Dissolvitur autem et caret sensu,
non ipsa mors, sed homo, qui eam patitur. At ille ei
dedit passionem, cujus est actio. Quod si hominis est
pati mortem, dissolutricem corporis, et peremptricem
sensus; quam ineptum, ut tanta vis ad hominem non
pertinere dicatur! Multo coactius Seneca:  « Post mortem,
ait, omnia finiuntur, etiam ipsa. »  Hoc si ita est,
jam et mors ad semetipsam pertinebit; si et ipsa
finitur, eo magis ad hominem, in quo inter omnia
finiendo, et ipsa finitur. Mors nihil ad nos: ergo et
vita nihil ad nos. Si enim quo dissolvimur, praeter
nos, etiam quo compingimur, extra nos. Si ademptio
sensus nihil ad nos, nec adeptio sensus quicquam ad
<pb n="0721B"/>
nos. Sed mortem quoque interimat, qui et animam.
 A nobis, ut de posthuma vita, et de
alia provincia animae, ita de morte tractabitur, ad
quam vel ipsi pertinemus, si ad nos illa pertinet.
Denique, nec speculum ejus somnus, aliena materia
est.</p>
</div2>

<div2>
        <head>CAPUT XLIII.</head>
<p>De somno prius disputemus; post, mortem qualiter
anima decurrat. Non utique extranaturale est
somnus, ut quibusdam philosophis placet, cum ex his
eum deputant causis, quae praeter naturam haberi videntur.
Stoici somnum resolutionem sensualis vigoris
affirmant, Epicurei deminutionem spiritus animalis,
 Anaxagoras cum Xenophane defetiscentiam,
Empedocles et Parmenides refrigerationem; Strato
<pb n="0721C"/>
segregationem consati spiritus, Democritus indigentiam
spiritus, Aristoteles marcorem circumcordialis
caloris. Ego me nunquam ita dormisse praesumo, ut
ex his aliquid agnoscam. Neque enim credendum est,
<pb n="0722A"/>
defetiscentiam esse somnum, contrarium potius defetiscentiae,
quam scilicet tollit. Siquidem homo somno
magis reficitur, quam fatigatur. Porro, nec semper
ex fatigatione concipitur somnus, et tamen cum ex
illa est, illa jam non est. Sed nec refrigescentiam
admittam, aut marcorem aliquem caloris, cum adeo
corpora somno concalescant, ut dispensatio ciborum
per somnum non facile procederet calore properabili,
et rigore tardabili, si somno refrigeraremur. Plus est,
quod etiam sudor digestionis aestuantis est index.
Denique, concoquere dicimur, quod caloris, non
frigoris operatio est. Proinde, deminutionem animalis
spiritus, aut indigentiam spiritus, aut segregationem
consati spiritus, immortalitas animae non sinit
credi. Perit anima si minoratur. Superest, si forte,
cum Stoicis, resolutionem sensualis vigoris somnum
determinemus, quia corporis solius quietem procuret,
non et animae. Animam enim ut semper mobilem
<pb n="0722B"/>
et semper exercitam, nunquam succidere quieti,
alienae scilicet a statu immortalitatis: nihil enim immortale
finem operis sui admittit; somnus autem finis
est operis. Denique corpori cui mortalitas competit,
ei soli quies finem operis adulatur. Qui ergo de somni
naturalitate dubitabit, habet quidem dialecticos in
dubium deducentes totam naturalium et extranaturalium
discretionem, ut quae putaverit citra naturam
esse, naturae vindicari sciat posse, a qua ita esse sortita
sunt, ut citra eam haberi videantur, et utique aut
natura omnia, aut nulla natura. Apud nos autem id
poterit audiri, quod Dei contemplatio suggerit, auctoris
omnium de quibus quaeritur. Credimus enim
 si quid est natura, rationale aliquod opus Dei esse.
Porro, somnum ratio praeit, tam aptum, tam utilem,
<pb n="0722C"/>
tam necessarium, ut absque illo nulla anima sufficiat:
recreatorem corporum, redintegratorem virium, probatorem
 valetudinum, pacatorem operum, medicum
laborum; cui legitime fruendo dies cedit, nox
<pb n="0723A"/>
legem facit, auferens rerum etiam colorem. Quod si
vitale, salutare, auxiliare somnus, nihil ejusmodi non
rationale, nihil non naturale. Sic et medici omne
contrarium vitali, salutari, auxiliari, extra naturae
cardines relegant. Nam et aemulas somno valetudines,
phreneticam atque cardiacam, praeter naturam judicando,
naturalem somnum praejudicaverunt; etiam
in lethargo non naturalem notantes, testimonio naturali
respondent, cum in suo temperamento est. Omnis
enim natura, aut defraudatione, aut enormitate
rescinditur, proprietate mensurae conservatur, ita
naturale erit statu, quod non naturale effici potest
decessu vel excessu. Quid si et esum et potum de naturae
sortibus eximas? nam et in his plurima somni
praeparatura est. Certe his a primordio naturae suae
<pb n="0723B"/>
homo imbutus est. Si apud Deum discas, ille fons
generis Adam, ante ebibit soporem, quam sitiit quietem;
ante dormiit, quam laboravit; imo, quam et
edit; imo, quam et profatus est; ut videant naturalem
indicem somnum omnibus naturalibus principaliorem.
Inde deducimur etiam imaginem mortis jam tunc eum
recensere. Si enim Adam de Christo figuram dabat,
somnus Adae mors erat Christi dormituri
in mortem, ut de injuria perinde lateris ejus vera
mater viventium figuraretur Ecclesia. Ideo et somnus
tam salutaris, tam rationalis, etiam in publicae
et communis jam mortis effingitur exemplar. Voluit
enim Deus, et alias nihil sine exemplaribus in sua
dispositione molitus, paradigmate platonico plenius
humani vel maxime initii ac finis lineas quotidie
<pb n="0723C"/>
agere nobiscum, manum porrigens fidei, facilius
adjuvandae per imagines et parabolas, sicut sermonum,
ita et rerum. Proponit igitur tibi corpus amica
vi soporis elisum, blanda quietis necessitate prostratum,
immobile situ, quale ante vitam jacuit, et quale
<pb n="0724A"/>
post vitam jacebit, ut testationem plasticae et sepulturae
exspectans animam, quasi nondum conlatam, et
quasi jam ereptam. Sed et illa sic patitur, ut alibi
agere videatur, dissimulatione praesentiae futuram
absentiam ediscens; et tamen interim somniat,
nec quiescit, nec ignavescit omnino, nec naturam
immortalitatis servam sopori addicit:
probat se mobilem semper; terra, mari, peregrinatur,
negotiatur, agitatur, laborat, ludit, dolet,
gaudet, licita atque inlicita persequitur: ostendit
quod sine corpore etiam plurimum possit, quod et
suis instructa sit membris, sed nihilominus necessitatem
habeat rursus corporis agitandi. Ita cum evigilaverit
corpus, redditum officiis ejus, resurrectionem
mortuorum tibi affirmat. Haec erit somni, et ratio naturalis,
<pb n="0724B"/>
et natura rationalis. Etiam per imaginem
mortis, fidem initiaris, spem meditaris, discis mori
et vivere, discis vigilare dum dormis.</p>
</div2>

<div2>
        <head>CAPUT XLIV.</head>
<p>Caeterum, de Hermotimo. Anima, ut aiunt, in
somno carebat, quasi per occasionem vacaturi hominis
proficiscente de corpore. Uxor hoc prodit.
Inimici dormientem nacti pro defuncto cremaverunt.
Regressa anima tardius, credo, homicidium sibi imputavit.
Cives Clazomenii Hermotimum templo consolantur.
Mulier non adit, ob notam uxoris. Quorsum
istud? Ne quia facile est vulgo existimare
secessionem animae esse somnum, hoc quoque
Hermo imi argumento credulitas subornetur. Genus
<pb n="0724C"/>
fuerat gravioris aliquanto soporis, ut de incubone
praesumptio est, vel valetudinis, quam Soranus
opponit, excludens incubonem, aut tale quid vitii,
quod etiam Epimenidem in fabulam impegit,
 quinquaginta pene annos somniculosum. Sed
<pb n="0725A"/>
et Neronem Suetonius, et Thrasimedem Theopompus,
negant unquam somniasse: nisi vix Neronem,
in ultimo exitu, post pavores suos. Quid si et
Hermotimus ita fuit, ut otium animae nihil operantis
in somnis divortium crederetur. Omnia magis
conjectes, quam istam licentiam animae sine morte
fugitivae, et quidem ex forma, continuam. Si
enim tale quid semel accidere dicatur, ut deliquium
solis aut lunae, ita et animae; sane persuaderer
divinitus factum; congruere enim hominem seu moneri,
seu terreri a Deo, velut fulgure rapido,
momentaneae mortis ictu; si non magis in proximo
esset somnium credi, quod vigilanti potius accidere
deberet, si non somnium magis credi oporteret.</p>
</div2>

<div2>
        <head>CAPUT XLV.</head>

<pb n="0725B"/>
<p>Tenemur hic de somnis quoque christianam sententiam
expromere, ut de accidentibus somni;
et non modicis jactationibus animae, quam ediximus
negotiosam, et exercitam semper ex perpetuitate
motationis, quod divinitatis et immortalitatis est ratio.
Igitur, cum quies corporibus evenit, quorum solatium
proprium est, vacans illa a solatio alieno,
non quiescit; et si caret opera membrorum corporalium,
suis utitur. Concipe gladiatorem sine
armis, vel aurigam sine curriculis, gesticulantes omnem
habitum artis suae atque conatum. Pugnatur,
certatur; sed vacua jactatio est. Nihilominus tamen
fieri videntur, quae fieri tamen non videntur; actu
enim fiunt, effectu vero non fiunt. Hanc vim
<pb n="0725C"/>
 ecstasin dicimus, excessum sensus, et amentiae
instar. Sic et in primordio, somnus cum ecstasi dedicatus <note>(Gen. II)</note>:
 <hi>et misit Deus ecstasin in Adam, et obdormivit.</hi> 
Somnus enim corpori provenit in quietem;
ecstasis animae accessit adversus quietem; et inde
<pb n="0726A"/>
jam forma, somnum ecstasi miscens, et natura de
forma. Denique, et oblectamur, et contristamur, et
conterremur in somniis, quam adfecte, et anxie, et
passibiliter! cum in nullo permoveremur, a vacuis
seilicet imaginibus, si compotes somniaremus. Denique
et bona facta gratuita sunt in somnis, et delicta
secura; non magis enim ob stupri visionem damnabimur,
quam ob martyrii coronabimur. Et quomodo,
inquis, memor est somniorum anima, scilicet quam
compotem esse non licet? Hoc erit proprietas amentiae
hujus, quia non fit ex corruptela bonae valetudinis,
sed ex ratione naturae. Nec enim exterminat,
sed avocat mentem. Aliud est concutere, aliud movere;
aliud evertere, aliud agitare. Igitur quod memoria
suppetit, sanitas mentis est; quod sanitas
<pb n="0726B"/>
mentis salva memoria stupet, amentiae genus est.
Ideo non dicimur furere, sed somniare: ideo et
prudentes, si quando sumus: sapere enim nostrum
licet obumbretur, non tamen exstinguitur. Nisi quod
et ipsum potest videri vacare tunc; ecstasin autem
hoc quoque operari de suo proprio, ut sic nobis sapientiae
imagines inferat, quemadmodum et erroris.</p>
</div2>

<div2>
        <head>CAPUT XLVI.</head>
<p>Ecce rursus urgemur, etiam de ipsorum somniorum
retractatu, quibus anima jactatur, exprimere.
Et quando perveniemus ad mortem? Et hic dixerim,
cum Deus dederit: nullae longae morae ejus quod eveniet.
Vana in totum somnia Epicurus judicavit, liberans
a negotiis divinitatem, et dissolvens ordinem
rerum, et in passivitate omnia spargens, ut eventui
<pb n="0726C"/>
exposita, et fortuita. Porro, si ita est, ergo erit aliquis
et veritatis eventus, quia non capit solam eam
eventui omnibus debito eximi. Homerus duas portas
divisit somniis, corneam veritatis, fallaciae eburneam.
Respicere est enim, inquiunt, per cornu, ebur
<pb n="0727A"/>
autem caecum est. Aristoteles, majore sententiam
mendacio recitans, agnoscit et veram. Telmessenses
nulla somnia evacuant, imbecillitatem
conjectationis incusant. Quis autem tam extraneus
humanitatis, ut non aliquam aliquando visionem fidelem
senserit? Pauca de insignioribus perstringens,
Epicuro pudorem imperabo. Astyages Medorum regnator,
quod filiae Mandanae adhuc virginis vesicam
in diluvionem Asiae finxisse somnio viderit, Herodotus
refert: item anno post nuptias ejus ex hisdem
locis vitem exortam toti Asiae incubasse. Hoc etiam
Charon Lampsacenus Herodoto prior tradit. Qui filium
ejus tanto operi interpretati sunt, non fefellrunt;
siquidem Asiam Cyrus et mersit et pressit. Philippus
Macedo nondum pater, Olympiadis uxoris
<pb n="0727B"/>
naturam obsignasse viderat annulo: leo erat signum.
 Crediderat praeclusam genituram, opinor,
quia leo semel pater est. Aristodemus vel
Aristophon conjectans, imo nihil vacuum obsignari;
 filium, et quidem maximi impetus, portendi.
 Alexandrum qui sciunt, leonem annuli recognoscunt:
<pb n="0728A"/>
Ephorus scribit. Sed et Dionysii Siciliae
tyrannidem Himeraea quaedam somniavit: Heraclides
prodidit. Et Seleuco regnum Asiae Laodice mater
nondum eum enixa praevidit: Euphorion provulgavit.
Mithridatem quoque ex somnio Ponti
potitum a Strabone cognosco. Et Baralirem Illyricum
a Molossis usque Macedoniam ex somnio dominatum
de Callisthene disco. Noverunt et Romani
veritatis hujusmodi somnia. Reformatorem imperii,
puerulum adhuc et privatum loci, et Julium Octavium
tantum, et sibi ignotum, Marcus Tullius jam et
Augustum, et civilium turbinum sepultorem de somnio
norat; in Vitellii commentariis conditum
est. Nec haec sola species erit summarum praedicatrix
potestatum, sed et periculorum et exitiorum; ut
<pb n="0728B"/>
cum Caesar in proelio perduellium Bruti et Cassii
Philippis aeger, majus tamen alias discrimen, Artorii
visione, destituto tabernaculo, evadit: ut cum
Polycrati Samio filia crucem prospicit de solis unguine
 et lavacro Jovis. Revelantur et honores
et ingenia per quietem, praestantur et medelae, produntur
<pb n="0729A"/>
et furta, conferuntur et thesauri. Ciceronis
denique dignitatem, parvuli etiam nunc, gerula jam
sua inspexerat, Cycnus de sinu Socratis, demulcens
homines, discipulus Plato est. Cleonymus pyctes
 ab Achille curatur in somnis. Coronam auream
cum ex arce Athenae perdidissent, Sophocles tragicus
somniando redinvenit. Neoptolemus tragoedus, apud
Rheteum Trojae, sepulcrum Ajacis, monitus in
romnis ab ipso, ruina liberat; et cum lapidum
senia deponit, dives inde auro redit. Quanti autem
commentatores et adfirmatores in hanc rem! Artemon,
 Antiphon, Strato, Philochorus, Epicharmus,
Serapion, Cratippus, et Dionysius rhodius, Hermippus,
tota saeculi literatura. Solum, si forte, ridebo,
<pb n="0730A"/>
qui se existimavit persuasurum, quod prior omnibus
Saturnus somniarit: nisi si et prior omnibus
vixit Aristoteles. Ignosce ridenti. Caeterum, Epicharmus
etiam summum apicem inter divinationes somniis
extulit, cum Philochoro Atheniensi. Nam et
oraculis hoc genus stipatus est orbis; ut Amphiarai
apud Oropum, Amphilochi apud Mallum, Sarpedonis
in Troade, Trophonii in Boeotia Mopsi
in Cilicia, Hermoniae in Macedonia, Pasiphaae
 in Laconica. Caetera cum suis et originibus,
et ritibus, et relationibus, cum omni
deinceps historia somniorum, Hermippus Beritensis
 quinione voluminum satiatissime exhibebit
<pb n="0731A"/>.
Sed et Stoici Deum malunt providentissimum
humanae institutioni, inter caetera praesidia divinatricum
artium et disciplinarum, somnia quoque nobis
indidisse, peculiare solatium naturalis oraculi. Haec
quantum ad fidem somniorum a nobis quoque consignandam,
et taliter interpretandam. Nam
de oraculis etiam caeteris, apud quae nemo dormitat,
quid aliud pronuntiabimus, quam daemoniacam
esse rationem eorum spirituum, qui jam tunc
in ipsis hominibus habitaverint, vel memorias
eorum affectaverint ad omnem malitiae suae scenam,
in ista aeque specie divinitatem mentientes, eademque
industria etiam per beneficia fallentes medicinarum,
et admonitionum, et praenuntiationum, quae
magis laedant juvando, dum per ea quae juvant, ab
<pb n="0731B"/>
inquisitione verae divinitatis abducunt, ex insinuatione
falsae. Et utique non clausa vis est, nec sacrariorum
circumscribitur terminis; vaga et pervolatica,
et interim libera est: quo nemo dubitaverit,
domus quoque daemoniis patere; nec tantum in adytis,
sed in cubiculis homines imaginihus circum venire.</p>
</div2>

<div2>
        <head>CAPUT XLVII.</head>
<p>Definimus enim a daemoniis plurimum incuti somnia,
etsi interdum vera et gratiosa, sed, de qua
industria diximus, affectantia atque captantia: quanto
magis vana, et frustratoria, et turbida, ludibriosa,
et immunda. Nec mirum, si eorum sunt
imagines, quorum et res. A Deo autem, pollicito
scilicet et gratiam Spiritus Sancti in omnem carnem,
et sicut prophetaturos, ita et somniaturos servos suos
<pb n="0731C"/>
et ancillas suas, ea deputabuntur, quae ipsi gratiae
comparabuntur, si qua honesta, sancta, prophetica,
revelatoria, aedificatoria, vocatoria, quorum liberalitas
soleat et in profanos destillare, imbres etiam
et soles suos peraequante Deo justis et injustis;
siquidem et Nabuchodonosor divinitus somniat: et
major pene vis hominum ex visionibus Deum discunt.
Sicut ergo dignatio Dei et in ethnicos, ita et
tentatio Mali et in sanctos, a quibus nec interdiu
<pb n="0732A"/>
absistit, ut vel dormientibus obrepat qua potest, si
vigilantibus non potest. Tertia species erunt somnia,
quae sibimet ipsa anima videtur inducere ex intentione
circumstantiarum. Porro, quoniam non
est ex arbitrio somniare (nam et Epicharmus ita
sentit), quomodo ipsa erit sibi caussa alicujus visionis?
Num ergo haec species naturali formae relinquenda
est, servans animae etiam in ecstasi res suas perpeti?
Ea autem quae neque a Deo, neque a daemonio,
neque ab anima videbuntur accidere, et praeter
opinionem, et praeter interpretationem, et praeter
enarrationem facultatis, ipsi proprie ecstasi et rationi
ejus separabuntur.</p>
</div2>

<div2>
        <head>CAPUT XLVIII.</head>
<p>Certiora et colatiora somniari affirmant sub extimis
<pb n="0732B"/>
noctibus, quasi jam emergente animarum vigore,
producto sopore. Ex temporibus autem anni, verno
magis quieta; quod aestas dissolvat animas, et
hyems quodammodo obduret, autumnus, tentator alias
valetudinum, succis pomorum vinosissimis diluat.
Item ex ipsius quietis situ; si neque resupina,
neque dextero latere decumbat, neque conresupinatis
internis, quasi refusis loculis,  statio sensuum
fluitet, aut compressa jecoris angina
sit mentis. Sed haec ingeniose aestimari potius, quam
constanter probari putem, etsi Plato est qui ea
aestimavit; et fortassean casu procedant. Alioquin
ex arbitrio erunt somnia, si dirigi poterunt. Nam
quod et de cibis distinguendis vel derogandis,
nunc praesumptio, nunc superstitio disciplinam somniis
<pb n="0732C"/>
praescribit, examinandum est: superstitio, ut
cum apud oracula incubaturis jejunium indicitur,
ut castimoniam inducat: praesumptio, ut cum Pythagorici
ob hanc quoque speciem fabam respuunt,
onerosum et inflatui pabulum. Atquin trina illa cum
Daniele fraternitas, legumine solo contenti, ne regiis
ferculis contaminarentur, praeter sapientiam reliquam,
somniorum praecipue gratiam a Deo redemerunt, et
impetrandorum, et disserendorum. Jejuniis
<pb n="0733A"/>
autem, nescio an ego solus plurimum ita somniem,
ut me somniasse non sentiam. Nihil ergo sobrietas,
inquis, ad hanc partem? Imo tanto magis ad hanc,
quantum et ad omnem. Si et ad superstitionem, multo
amplius ad religionem. Sic enim et daemonia expostulant
eam a suis somniatoribus, ad lenocinium scilicet
divinitatis, quia familiarem Dei norunt: quia
et Daniel <note>(Dan X)</note> rursus trium hebdomadum statione
 aruit victu; sed ut Deum inliceret humiliationis
officiis, non ut animae somniaturae sensum
et sapientiam strueret, quasi non in ecstasi acturae.
Ita non ad ecstasin submovendam sobrietas proficiet,
sed ad ipsam ecstasin commendandam, ut in Deo fiat.</p>
</div2>

<div2>
        <head>CAPUT XLIX.</head>
<p>
          <pb n="0733B"/>Infantes qui non putant somniare, cum omnia
animae pro modo aetatis expungantur in vita, animadvertant
succussus et nutus, et renidentias
eorum per quietem, ut ex re comprehendant, motus
animae somniantis facile per carnis teneritatem erumpere
in superficiem. Sed et quod Libyca gens
Atlantes caeco somno noctem transigere dicuntur,
animae utique natura taxatur. Porro, aut Herodoto
fama mentita est, nonnunquam in Barbaros calumniosa,
aut magna vis ejusmodi daemonum in illo
climate dominatur. Si enim et Aristoteles heroem
quemdam Sardiniae notat, incubatores fani sui visionibus
privantem, erit et hoc in daemonum libidinibus
tam auferre somnia quam inferre, ut Neronis quoque
seri somniatoris, et Thrasimedis insigne inde processerit.
<pb n="0733C"/>
Sed et a Deo deducimus somnia. Quid ergo
nec a Deo Atlantes somniarent, vel quia nulla jam
gens Dei extranta est, in omnem terram et in
<pb n="0734A"/>
terminos orbis Evangelio coruscante? Num ergo aut
fama mentita est Aristoteli, aut daemonum adhuc
ratio est, dum ne animae aliqua natura credatur
immunis somniorum?</p>
</div2>

<div2>
        <head>CAPUT L.</head>
<p>Satis de speculo mortis, id est de sommo; tum
etiam de negotiis somni, id est de somniis. Nunc ad
originem hujus excessus, id est ad ordinem mortis;
quia nec ipsam sine quaestionibus, licet finem omnium
quaestionum. Publica totius generis humani
sententia, mortem naturae debitum pronuntiamus.
Hoc stipulata est Dei vox <note>(Gen. III)</note>, spopondit
omne quod nascitur; ut jam hinc non Epicuri stupor
suffundatur, negantis debitum istud ad nos pertinere;
<pb n="0734B"/>
sed haeretici magis Menandri samaritani furor
conspuatur, dicentis mortem ad suos non modo
non pertinere, verum nec pervenire. In hoc scilicet
se a superna et arcana potestate legatum, ut immortales,
et incorruptibiles, et statim resurrectionis
compotes fiant, qui baptisma ejus induerint. Legimus
quidem pleraque aquarum genera miranda. Sed
aut ebriosos reddit Lyncestarum vena vinosa,
aut lymphaticos efficit Colophonis scaturigo
daemonica, aut Alexandro accidit Nonacris
Arcadiae venenata. Fuit et Judaeae lacus medicus <note>(Joan. V)</note> 
 ante Christum. Plane Stygias paludes
poeta tradidit mortem diluentes. Sed et Thetis filium
planxit. Quanquam si et Menander in Stygem mergit,
moriendum erit nihilominus, ut ad Stygem venias:
<pb n="0734C"/>
apud inferos enim dicitur. Quaenam et ubinam
ista felicitas aquarum, quas nec Joannes baptizator
praeministravit, nec Christus ipse discipulis demonstravit?
<pb n="0735A"/>
 Quod hoc Menandri balneum? magicum
credo. Sed cur tam infrequens, tam occultum, quo
paucissimi lavant? Suspectam enim faciam tantam
raritatem securissimi atque tutissimi sacramenti,
apud quod nec pro Deo ipso mori lex est; cum
contra, omnes jam nationes ascendant in montem
Domini, et in aedem Dei Jacob, mortem per martyrium
quoque flagitantis, quam de Christo etiam suo
exigit. Nec magiae tantum dabit quisquam, ut eximat
mortem, aut repastinet vitis modo vitam, aetate renovata.
Hoc enim ne Medeae quidem licuit in hominem,
etsi licuit in vervecem. Translatus est Enoch <note>(Gen. V)</note>,
et Helias <note>(IV Reg. II)</note>, nec mors eorum reperta
est, dilata scilicet: caeterum morituri <note>(Apocal.
XI)</note> reservantur, ut Antichristum sanguine suo
<pb n="0735B"/>
exstinguant. Obiit et Joannes, quem in adventum Domini
remansurum frustra fuerat spes <note>(Joan. XXI)</note>.
<pb n="0736A"/>
Fere enim haereses ad nostra exempla prosiliunt,
inde sumentes praesidia quo pugnant. Postremo,
compendium est, ubi sunt illi quos Menander ipse
perfudit? quos in Stygem suam mersit? Apostoli
perennes veniant, adsistant; videat illos meus
Thomas; audiat, contrectet, et credat.</p>
</div2>

<div2>
        <head>CAPUT LI.</head>
<p>Opus autem mortis in medio est, discretio corporis
animaeque. Sed quidem ad immortalitatem
animae, quam quidam non a Deo edocti infirme tuentur,
ita argumentationes emendicant ut velint credi
etiam post mortem quasdam animas adhaerere corporibus.
Ad hoc enim et Plato, etsi quas vult animas
ad coelum statim expedit, in <hi>Politia</hi> tamen cujusdam
insepulti cadaver opponit, longo tempore sine
<pb n="0736B"/>
ulla labe, prae animae scilicet individuitate, servatum.
Ad hoc et Democritus crementa unguium et comarum
<pb n="0737A"/>
in sepulturis aliquanti temporis denotat. Porro
et acris qualitas corpori illi potuit tutela fuisse.
Quid enim, si aridior aer, et solum salsius? quid, si
et ipsius corporis substantia exsuccior? quid, si et
genus mortis ante jam corruptelae materias erogarat?
Ungues autem, cum exordia nervorum sint,
merito, nervis resolutione porrectis, provectiores, et
quotidie, deficiente carne expelli videntur. Comae
quoque alimenta de cerebro, quod aliquandiu durare
praestat secreta munitio. Denique, in viventibus
etiam pro cerebri ubertate, vel affluit capillago,
vel deserit. Habes medicos. Sed nec modicum quid
animae subsidere in corpore est, decessurum quandoque
et ipsum, cum totam corporis scenam tempus
aboleverit. Et hoc enim in opinione quorumdam est.
<pb n="0737B"/>
Propterea nec ignibus funerandum aiunt, parcentes
superfluo animae. Alia est autem ratio pietatis istius,
non reliquiis animae adulatrix, sed crudelitatis etiam
corporis nomine aversatrix quod et ipsum homo non
utique mereatur, poenali exitu impendi. Caeterum,
anima indivisibilis, ut immortalis, etiam mortem indivisibilem
exigit credi, non quasi immortali, sed
quasi indivisibili animae indivisibiliter accidentem.
Dividetur autem mors, si et anima, superfluo scilicet
animae quandoque morituro. Ita portio mortis
cum animae portione remanebit. Nec ignoro aliquod
esse vestigium opinionis istius. De meo didici. Scio
foeminam quamdam vernaculam Ecclesiae, forma
et aetate integra functam, post unicum et breve matrimonium,
cum in pace dormisset, et morante adhuc
<pb n="0737C"/>
sepultura, interim oratione presbyteri componeretur,
ad primum halitum orationis manus a lateribus
dimotas in habitum supplicem conformasse,
<pb n="0738A"/>
 rursumque condita pace, situi suo reddidisse. Est
et alia relatio apud nostros, in coemeterio,
corpus corpori juxta collocando spatium recessu
communicasse. Si et apud ethnicos tale quid traditur,
ubique Deus potestatis suae signa proponit, suis in solatium,
extraneis in testimonium. Magis enim credam
ex Deo factum, quam ex ullis animae reliquiis:
quae si inessent, alia quoque membra movissent; et
si manus tantum, sed non in caussam orationis. Corpus
etiam illud non modo fratri cessisset, verum et
alias, mutatione situs sibimet ipsi refrigerasset.
Certe unde unde sunt ista, signis potius et ostentis
deputanda, naturam facere non possunt. Mors
si non semel tota est, non est; si quid animae remanserit,
vita est. Non magis vitae miscebitur mors,
<pb n="0738B"/>
quam diei nox.</p>
</div2>

<div2>
        <head>CAPUT LII.</head>
<p>Hoc igitur opus mortis, separationem carnis atque
animae, seposita quaestione fatorum et fortuitorum,
bifariam distinxit humanus adfectus, in ordinariam
et extraordinariam formam: ordinariam quidem
naturae deputans placidae cujusque mortis; extraordinariam
vero praeter naturam judicans violenti
cujusque finis. Qui autem primordia hominis novimus,
audenter determinamus, mortem non ex natura
secutam hominem, sed ex culpa, ne ipsa quidem
naturali: facile autem usurpari naturae nomen,
in ea quae videntur a nativitate ex accidentia adhaesisse.
Nam si homo in mortem directo institutus fuisset,
tunc demum mors naturae adscriberetur. Porro, non
<pb n="0738C"/>
in mortem institutum eum, probat ipsa lex, conditionali
comminatione suspendens, et arbitrio hominis
addicens mortis eventum. Denique, si non
<pb n="0739A"/>
deliquisset, nequaquam obiisset. Ita non erit
natura, quod ex oblationis potestate accidit per voluntatem,
non ex instituti auctoritate per necessitatem.
Proinde, etsi varii exitus mortis, ut est multimoda
conditio caussarum, nullum ita dicimus lenem,
 ut non vi agatur. Ipsa illa ratio operatrix mortis,
simplex licet, vis est. Quid enim? Quae tantam animae
et carnis societatem, tantam a conceptu concretionem
sororum substantiarum divellit ac dirimit.
Nam etsi prae gaudio quis spiritum exhalet, ut Chilon
spartanus, dum victorem Olympiae filium amplectitur;
 etsi prae gloria, ut Clidemus atheniensis,
dum ab histrionibus ob praestantiam auro coronatur;
etsi per somnium, ut Plato; etsi per risum, ut P.
Crassus: multo violentior mors, quae per aliena grassatur,
<pb n="0739B"/>
quae animam per commoda expellit, quae tunc
mori adfert, cum jucundius vivere est, in exultatione,
in honore, in requie, in voluptate. Vis est et illa
navigiis, cum longe a Caphareis saxis, nullis depugnata
turbinibus, nullis quassata decumanis, adulante
flatu, labente cursu, laetante comitatu, intestino
repente perculsu, cum tota securitate desidunt.
Non secus naufragia sunt vitae, etiam tranquillae
mortis eventus. Nihilo refert integram abire corporis
navem, an dissipatam, cum animae navigatio evertatur.</p>
</div2>

<div2>
        <head>CAPUT LIII.</head>
<p>Sed quo deinde anima nuda et explosa divertit,
sine dubio prosequemur ex ordine. Prius tamen
quod est loci hujus explebimus, ne quia varios exitus
<pb n="0739C"/>
mortis ediximus, exspectet quis a nobis rationes singulorum,
medicis potius relinquendas, propriis arbitris
omnium lethalium rerum sive caussarum, et ipsarum
corporalium conditionum. Plane ad immortalitatem
animae hic quoque protegendam in mentione
<pb n="0740A"/>
mortis aliquid de ejuscemodi exitu interstruam, in
quo paulatim ac minutatim anima dilabitur: habitum
enim sustinens defectionis, abducitur, dum absumi
videtur, et conjecturam praestat interitus de
excessus temperatura. Tota autem in corpore et ex
corpore est ratio. Nam quisquis ille exitus mortis,
sine dubio aut materiarum, aut regionum, aut viarum
vitalium eversio est: materiarum, ut fellis, ut sanguinis:
regionum, ut cordis, ut jecoris: viarum, ut
venarum, ut arteriarum. Dum igitur haec ex propria
quaque injuriae caussa vastantur in corpore, adusque
ultimam eversionem, et rescissionem vitalium,
id est naturalium finium, situum, officiorum, necessario
et anima, dilabentibus paulatim instrumentis,
et domiciliis, et spatiis suis, paulatim et ipsa migrare
<pb n="0740B"/>
compulsa, deducitur in diminutionis effigiem;
non alio modo, quam quo et aurigam ipsum quoque
defecisse praesumitur, cum vires equorum defatigatio
denegavit, quantum de dispositione destituti hominis,
non de passionis veritate. Perinde auriga
corporis spiritus animalis, deficientis vectaculi nomine,
non suo, deficit, opere decedens, non vigore;
actu elanguens, non statu: constantiam, non substantiam
decoquens, quia comparere cessat, non
quia esse. Sic et rapida quaeque mors, ut cervicum
messis, semel tantam januam pandens,
ut ruinae vis semel omnia vitalia elidens, ut
apoplexis, interior ruina, nullam animae moram praestat,
nec discessum ejus in momenta discruciat. At
ubi longa mors, prout deseritur anima, ita et deserit;
<pb n="0740C"/>
non tamen conciditur hac facie, sed extrahitur; et
dum extrahitur, postremitatem suam partem videri
facit. Non omnis autem pars statim et abscissa est
quia postera est; nec quia exigua est, statim et
ipsa peritura est. Sequitur seriem suus finis, et
<pb n="0741A"/>
mediocritas trahitur ad summa, et reliquiae universitati
cohaerentes, exspectantur ab illa, non derelinquunt.
Atque ita ausim dicere, totius ultimum, totum
est: quia licet minus atque posterius sit, ipsius
est. Hinc denique evenit, saepe animam in ipso divortio
potentius agitari, sollicitiore obtutu, extraordinaria
loquacitate, dum ex majori suggestu, jam in
libero constituta, per superfluum quod adhuc cunctatur
in corpore, enuntiat quae videt, quae audit, quae
incipit nosse. Si enim corpus istud platonica sententia
carcer, caeterum apostolica <note>(I Cor. III, 16)</note> 
Dei templum, cum in Christo est; sed interim
animam consepto suo obstruit, et obscurat, et concretione
carnis infaecat; unde illi, velut per
corneum specular, obsoletior lux rerum est, procul
<pb n="0741B"/>
dubio cum vi mortis exprimitur de concretione carnis,
et ipsa expressione colatur, certe de oppanso
corporis erumpit in apertum, ad meram et puram
et suam lucem statim semetipsam in expeditione
substantiae recognoscit, et in divinitatem ipsa libertate
resipiscit, ut de somno emergens, ab imaginibus
ad veritates: tunc et enuntiat quae videt, tunc exsultat
aut trepidat, prout paraturam deversorii sui
sentit, de ipsius statim angeli facie, vocatoris
animarum, Mercurii poetarum.</p>
</div2>

<div2>
        <head>CAPUT LIV.</head>
<p>Quo igitur deducetur anima, jam hinc reddimus.
Omnes ferme philosophi, qui immortalitatem animae,
qualiter volunt, tamen vindicant, ut Pythagoras,
<pb n="0741C"/>
ut Empedocles, ut Plato, quique aliquod
illi tempus indulgent ab excessu usque in conflagrationem
universitatis, ut Stoici, suas solas, id est
sapientum animas, in supernis mansionibus collocant.
<pb n="0742A"/>
Plato quidem non temere philosophorum
animabus hoc praestat, sed eorum qui philosophiam
scilicet exornaverint amore puerorum. Adeo etiam
inter philosophos magnum habet privilegium impuritas.
Itaque apud illum in aetherem sublimantur
animae sapientes; apud Arium, in aerem; apud
Stoicos, sub lunam. Quos quidem miror, quod
imprudentes animas circa terram prosternant, cum
illas a sapientibus multo superioribus erudiri adfirment.
Ubi erit scholae regio, in tanta distantia diversoriorum?
qua ratione discipulae ad magistras conventabunt,
tanto discrimine invicem absentes?
Quis autem illis posthumae eruditionis usus ac fructus
jamjam conflagratione perituris? Reliquas animas
ad inferos dejiciunt. Hos Plato velut gremium
<pb n="0742B"/>
terrae describit, in <hi>Phaedone,</hi> quo omnes labes mundalium
sordium confluendo, et ibi desidendo exhalent,
et quasi coeno immunditiarum suarum crassiorem
haustum et privatum illic aerem stipent.</p>
</div2>

<div2>
        <head>CAPUT LV.</head>
<p>Nobis inferi non nuda cavositas, nec subdivalis
aliqua mundi sentina creduntur: sed in fossa terrae,
et in alio vastitas, et in ipsis visceribus ejus abstrusa
profunditas. Siquidem Christum in corde terrae <note>(Matt. XII)</note> 
 triduum mortis legimus expunctum, id
est in recessu intimo et interno et in ipsa terra operto,
et intra ipsam clauso, et inferioribus adhuc
abyssis superstructo. Quod si Christus Deus, quia et
homo, mortuus secundum Scripturas, et sepultus secundum
<pb n="0742C"/>
 easdem, hic quoque legi satisfecit,
forma humanae mortis apud inferos functus; nec
ante ascendit in sublimiora coelorum, quam descendit
in inferiora terrarum, ut illic Patriarchas et
<pb n="0743A"/>
Prophetas <note>(Eph. IV)</note> compotes sui faceret, habes
et regionem inferum subterraneam credere, et illos
cubito pellere, qui satis superbe non putant
 animas fidelium inferis dignas, servi super
dominum, et discipuli super magistrum, aspernati,
si forte, in Abrahae sinu exspectandae resurrectionis
solatium carpere. « Sed in hoc, inquiunt, Christus
inferos adiit, ne nos adiremus: caeterum, quod
discrimen ethnicorum et Christianorum, si carcer
mortuis idem? »  Quo ergo anima modo exhalabit in
coelum, Christo illic adhuc sedente ad dexteram
Patris, nondum Dei jussu per tubam archangeli audito
<pb n="0744A"/>,
nondum illis quos Domini adventus in saeculo
invenerit obviam ei creptis in aerem, cum
his qui mortui in Christo primi resurgent? Nulli patet
coelum, terra adhuc salva, ne dixerim clausa.
Cum transactione enim mundi reserabuntur regna
coelorum. Sed in aethere dormitio nostra, cum
pueris Platonis; aut in aere, cum Ario; aut circa
lunam, cum Endymionibus Stoicorum:  « Imo,
inquis, in paradiso, quo jam tunc et Patriarchae
et Prophetae appendices Dominicae resurrectionis,
ab inferis migraverint. »  Et, quomodo Joanni in spiritu
paradisi regio revelata, quae subjicitur altari,
<pb n="0745A"/>
nullas alias animas apud se praeter martyrum ostendit?
Quomodo Perpetua fortissima martyr, sub
die passionis, in revelatione paradisi, solos illic commartyres
suos vidit, nisi quia nullis romphaea paradisi
janitrix cedit, nisi qui in Christo decesserint,
non in Adam? Nova mors pro Deo, et extraordinaria
pro Christo, alio et privato excipitur hospitio. Agnosce
itaque differentiam ethnici et fidelis in morte.
Si pro Deo occumbas, ut Paracletus monet, non in
mollibus febribus et in lectulis, sed in martyriis, si
crucem tuam tollas, et sequaris Dominum, ut ipse
praecepit <note>(Matt. X)</note>; tota paradisi clavus tuus sanguis
est. Habes etiam <hi>de Paradiso</hi> a nobis libellum,
quo constituimus omnem animam apud inferos
sequestrari in diem Domini.</p>
</div2>

<div2>
        <head>CAPUT LVI.</head>

<pb n="0745B"/>
<p>Occurrit disceptatio, an etiam hoc ab excessu statim
fiat, an quasdam animas aliqua ratio detineat hic interim,
an etiam receptas liceat postea ab inferis ex
arbitrio vel ex imperio interve nire: nec harum enim
opinionum suasoriae desunt. Creditum est, insepultos
non ante ad inferos redigi, quam justa perceperint,
secundum homericum Patroclum funus in
somnis de Achille flagitantem, quod non alias adire
portas inferum posset, arcentibus eum longe animabus
sepultorum. Novimus autem, praeter poetica
jura, pietatis quoque homericae industriam. Tanto
magis enim curam sepulturae collocavit, quanto
etiam moram ejus injuriosam animabus incusavit;
simul et ne quis defunctum domi detinens ipse amplius
<pb n="0745C"/>
cum illo maceretur enormitate solatii dolore
nutriti. Ita querelas animae insepultae ad utrumque
conficit; ut instantia funeris, et honor corporum servetur,
et moeror adfectuum temperetur. Caeterum,
quam vanum ut anima corporis justa sustineat, quasi
aliquid ex illis ad inferos avehat? Multo vanius, si injuria
<pb n="0746A"/>
deputabitur animae cessatio sepulturae, quam
pro gratia deberet amplecti. Utique enim tardius ad
inferos abstrahi malet, quae nec mori voluit.
Amabit impium haeredem, per quem adhuc pascitur
luce: aut si qua pro certo injuria est tardius sub terram
detrudi, titulus autem injuriae cessatio est sepulturae,
per quam iniquum eam injuria adfici, cui
non imputabitur cessatio sepulturae, ad proximos
scilicet pertinens. Aiunt et immatura morte praevenras
eousque vagari isthic, donec reliquatio
compleatur aetatum, quas tum pervixissent, si
non intempestive obiissent. Porro, aut constituta
sunt tempora unicuique, et constituta praeripi posse
non credam; aut si constituta sunt quidem, Dei tamen
voluntate vel aliqua potestate mutilantur, frustra
<pb n="0746B"/>
mutilantur, si jam impleti sustinent; aut si
non sunt constituta, nulla erit reliquatio temporum
non constitutorum. Adhuc addam: ecce obiit (verbi
gratia) infans sub uberum fontibus, puta nunc puer
investis, puta vesticeps, qui tamen octoginta annos
victurus fuisset: hos praereptos ut anima ejus hic
post mortem transigat, quale est? Aetatem enim non
potest capere sine corpore; quia per corpora operantur
aetates. Nostri autem illud quoque recogitent,
corpora eadem recepturas in resurrectione animas,
in quibus decesserunt. Iidem ergo sperabuntur et
corporum modi, et eaedem aetates quae corporum
modos faciunt. Quo ergo pacto potest infantis anima
hic transigere praerepta tempora, ut octogenaria resurgat
in corpore mensis unius? Aut si hic necesse
<pb n="0746C"/>
erit ea tempora impleri quae fuerant destinata, num et
ordinem vitae quam sortita sunt tempora pariter
cum illis hic destinatum, pariter hic anima decurret,
ut et studeat ab infantia, pueritiae delegata; et militet
ab adolescentia, juventae excitata; et censeat
a juventa, senectae ponderata; et foenus exprimat
<pb n="0747A"/>
et agrum urgeat, naviget, litiget, nubat, laboret,
aegritudines obeat; et quaecumque illam cum
temporibus manebant tristia ac laeta? Sed haec sine
corpore quomodo transigentur? vita sine vita? Sed vacua
erunt tempora, solo decursu adimplenda. Quid ergo
prohibet apud inferos ea impleri, ubi perinde nullus
est usus illorum? Ita dicimus omnem animam, quaqua
aetate decesserit, in ea stare ad eum diem, usque
perfectum illud repromittitur ad angelicae plenitudinis
mensuram temperatum. Proinde nec extorres
inferum habebuntur, quas vi ereptas arbitrantur,
praecipue per atrocitates suppliciorum,
crucis dico, et securis, et gladii, et ferae; nec isti
porro exitus violenti, quos justitia decernit, violentiae
vindex. « Et ideo, inquies, scelestae quaeque animae
<pb n="0747B"/>
inferis exulant. »  Alterum ergo constituas compello,
aut bonos inferos, aut malos. Si malos placet,
et jam praecipitari illuc animae pessimae debent. Si
bonos, cur idem, animas immaturas, et innuptas,
pro conditione aetatis puras et innocuas, interim dignas
inferis non judicas?</p>
</div2>

<div2>
        <head>CAPUT LVII.</head>
<p>Aut optimum est hic retineri, secundum aoros;
aut pessimum, secundum biaeothanatos, ut ipsis jam
vocabulis utar, quibus auctrix opinionum istarum
magia sonat, Hostanes et Typhon, et
Dardanus, et Damigeron, et Nectabis, et Berenice.
Publica jam literatura est, quae animas etiam
justa aetate sopitas, etiam proba morte disjunctas,
etiam prompta humatione dispunctas, evocaturam se
<pb n="0747C"/>
ab inferum incolatu pollicetur. Quid ergo dicemus
magiam? Quod omnes pene: fallaciam. Sed ratio
fallaciae solos non fugit Christianos, qui spiritalia
nequitiae, non quidem socia conscientia, sed inimica
scientia novimus, nec invitatoria operatione, sed expugnatoria
dominatione tractamus; multiformem
luem mentis humanae, totius erroris artificem, salutis
<pb n="0748A"/>
pariter animaeque vastatricem scientiam
magiae, secundae scilicet idololatriae, in qua se daemones
perinde mortuos fingunt, quemadmodum in
illa deos. Quidni? cum et dii mortui. Itaque invocantur
quidem aori et biaeothanati, sub illo fidei argumento,
quod credibile videatur eas potissimum
animas ad vim et injuriam facere, quas per vim et
saevus et immaturus finis extorsit, quasi ad vicem
offensae. Sed daemones operantur sub obtentu earum;
et hi vel maxime, qui in ipsis tunc fuerunt cum adviverent,
quique illas in hujusmodi impegerunt
exitus. Nam, et suggessimus nullum pene hominem
carere daemonio, et pluribus notum est daemoniorum
quoque opera et immaturas et atroces effici mortes,
quas incursibus deputant. Hanc quoque fallaciam
<pb n="0748B"/>
spiritus nequam sub personis defunctorum delitescentis,
nisi fallor, etiam rebus probamus, cum in
exorcismis interdum aliquem se ex parentibus hominem
suis affirmat, interdum gladiatorem,
vel bestiarium, sicut et alibi deum; nihil magis curans,
quam hoc ipsum excludere quod praedicamus,
ne facile credamus animas universas ad inferos redigi,
ut et judicii et resurrectionis fidem turbet. Et
tamen ille daemon postquam circumstantes circumvenire
tentavit, instantia divinae gratiae victus, id
quod in vero est, invitus confitetur. Sic et in illa alia
specie magiae, quae jam quiescentes animas evellere
ab inferis creditur et conspectui exhibere, non alia
fallaciae vis est operatior. Plane quia et phantasma
praestatur, quia et corpus adfingitur; nec magnum
<pb n="0748C"/>
illi exteriores oculos circumscribere, cui interiorem
mentis aciem excaecare perfacile est. Corpora
denique videbantur Pharaoni et Aegyptiis magicarum
virgarum dracones, sed Moysi veritas mendacium
devoravit <note>(Exod., VII)</note>. Multa utique et adversus
Apostolos Simon dedit, et Elymas magi <note>(Act., XIII)</note>;
sed plaga caecitatis de praestigiis non
<pb n="0749A"/>
fuit. Quid novi aemulatio veritatis a spiritu immundo?
Ecce hodie ejusdem Simonis haereticos tanta praesumptio
artis extollit, ut etiam prophetarum animas
ab inferis movere se spondeant. Et credo quia mendacio
possunt; nec enim pythonico tunc spiritui minus
licuit animam Samuelis effingere <note>(I Reg., XXVIII)</note>,
post Deum mortuos consulente Saule. Absit alioquin
ut animam cujuslibet sancti, nedum prophetae <note>(II Cor., XI)</note>,
a daemonio credamus extractam,
edocti quod ipse Satanas <note>(II Thess., II)</note> transfiguretur
in angelum lucis, nedum in hominem lucis <note>(Matth., XXIV)</note>,
etiam deum se adseveraturus in
fine, signaque portentosiora editurus, ad evertendos,
si fieri possit, electos. Dubitavit, si forte, tunc
prophetam se Dei asseverare, et utique Sauli, in quo
<pb n="0749B"/>
jam ipse morabatur? Ne putes alium fuisse qui phantasma
administrabat, alium qui commendabat; sed
eumdem spiritum, et in pseudoprophetide, et in apostata
facile mentiri, quod fecerat credi, per quem
Saulis thesaurus illic erat, ubi et cor ipsius, ubi scilicet
Deus non erat. Et ideo per quem visurum se
credidit, vidit; quia per quem vidit, et credidit. Si
et de nocturnis imaginibus opponitur, saepe non
frustra mortuos visos (nam et Nasammonas propria
oracula apud parentum sepulchra mansitando
captare, ut Heraclides scribit, vel Nymphodorus, vel
Herodotus; et Celtas apud virorum fortium busta
eadem de caussa abnoctare, ut Nicander affirmat),
non magis mortuos vere patimur in somnis, quam
vivos, sed eadem ratione mortuos qua et vivos, et
<pb n="0749C"/>
omnia quae videntur. Non enim quia videntur, vera
sunt, sed quia adimplentur. Fides somniorum de effectu,
non de conspectu renuntiatur. Nulli autem
animae omnino inferos patere, satis Dominus in argumento
illo pauperis requiescentis, et divitis ingemiscentis,
ex persona Abrahae sanxit <note>(Luc., XVI)</note>,
non posse inde relegari renuntiatorem dispositionis
infernae; quod vel tunc licere potuisset, ut Moysi et
Prophetis crederetur. Sed etsi quasdam revocavit
<pb n="0750A"/>
in corpora Dei virtus, in documenta juris sui, non
idcirco communicabitur fidei, et audaciae magorum,
et fallaciae somniorum, et licentiae poetarum. Atquin
in resurrectionis exemplis, cum Dei virtus, sive per
Prophetas, sive per Christum, sive per Apostolos in
corpora animas repraesentat, solida et contrectabili,
et satiata veritate, praejudicatum est hanc esse formam
veritatis, ut omnem mortuorum exhibitionem
incorporalem praestigias judices.</p>
</div2>

<div2>
        <head>CAPUT LVIII.</head>
<p> « Omnes ergo animae penes inferos? »  inquis. Velis
ac nolis, et supplicia jam illic, et refrigeria. Habes
pauperem et divitem. Et quia distuli nescio quid
ad hanc partem, jam opportune in clausula reddam.
 Cur enim non putes animam, et puniri, et foveri
<pb n="0750B"/>
in infernis interim sub expectatione utriusque judicii,
in quadam usurpatione et candida ejus?  « Quia salvum
debet esse, inquis, judicio divino negotium
suum, sine ulla praelibatione sententiae. Tum quia
et carnis operienda est restitutio, ut consortis operarum
atque mercedum. »  Quid ergo fiet in tempore
isto? dormiemus? Atenim animae nec in viventibus
dormiunt: corporum enim est somnus, quorum et
ipsa mors cum speculo suo somno. Aut nihil vis agi
illic, quo universa humanitas trahitur, quo spes omnis
sequestratur? Delibari putas judicium, an incipi?
praecipitari, an praeministrari? Jam vero, quam iniquissimum
etiam apud inferos, si et nocentibus adhuc
illic bene est, et innocentibus nondum? Quid?
ampliationem vis esse post mortem, confusa
<pb n="0750C"/>
spe et incerta exspectatione ludentem, an vitae
recensum jam et ordinationem judicii inhorrentem?
Semper autem exspectat anima corpus, ut
doleat, aut gaudeat? Nonne et de suo sufficit sibi
ad utrumque titulum passionis? Quotiens, illaeso
corpore, anima sola torquetur bile, ira, taedio, plerumque
nec sibi noto! quotiens item corpore adflicto
furtivum sibi anima gaudium exquirit, et a corporis
importuna tunc societate secedit! Mentior, si
<pb n="0751A"/>
non de ipsis cruciatibus corporis et gloriari et gaudere
sola consuevit. Respice ad Mutii animam, cum
dexteram suam ignibus solvit. Respice ad Zenonis,
cum illam Dionysii tormenta praetereunt. Morsus
ferarum ornamenta sunt juventutis, ut in Cyro
ursi cicatrices. Adeo novit et apud inferos anima et
dolere et gaudere sine carne; quia et in carne illaesa
si velit dolet, et laesa si velit gaudet. Hoc si ex arbitrio
suo in vita, quanto magis ex judicio Dei post
mortem! Sed nec omnia opera cum carnis ministerio
anima partitur; nam et solos cogitatus et nudas voluntates
censura divina persequitur <note>(Matth., V)</note>: <hi>Qui viderit ad concupiscendum, jam adulteravit in corde.</hi> 
Ergo propter hoc congruentissimum est animam,
licet non exspectata carne, puniri, quod non
<pb n="0751B"/>
sociata carne commisit. Sic et ob cogitatus pios et
benevolos, in quibus carne non eguit, sine carne recreabitur.
Quid nunc, si et in carnalibus prior est,
<pb n="0752A"/>
quae concipit, quae disponit, quae mandat, quae impellit?
Et, si quando invita, prior tamen tractat, quod
per corpus actura est. Nunquam denique conscientia
posterior erit facto. Ita huic quoque ordini competit,
eam priorem pensare mercedes, cui priori debeantur.
In summa, cum carcerem illum, quem Evangelium
demonstrat, inferos intelligamus, et novissimum quadrantem
modicum quodque delictum mora resurrectionis
illic luendum interpretemur; nemo
dubitabit animam aliquid pensare penes inferos,
salva resurrectionis plenitudine per carnem quoque.
Hoc etiam Paracletus frequentissime commendavit,
si quis sermones ejus ex agnitione promissorum charismatum
admiserit. Ad omnem, ut arbitror, humanam
super anima opinionem, ex doctrina fidei congressi,
<pb n="0752B"/>
justae dumtaxat ac necessariae curiositati
satisfecimus. Enormi autem et otiosae tantum
deerit discere, quantum libuerit inquirere.
</p>

</div2>
    </body>
  </text>
</TEI>