<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Homiliae in Evangelia</title>
              <author ref="http://viaf.org/viaf/100184667">Gregorius I<date>540-604</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1849</date>
              </publicationStmt>
          <seriesStmt>
           <title>Patrologia Latina, vol. 76</title>
           <idno>GreI.HoInEv</idno>
          </seriesStmt>
          <notesStmt>
  			<note/>
 		  <note>XML corrections by Jan Ctibor in 2023: isolated heads moved to corresponding divs</note>
      </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>Praefatio. AD SECUNDINUM TAUROMENITANUM EPISCOPUM.</head>
<p>
          <pb n="1075A"/> <emph>1434</emph> Reverentissimo et sanctissimo fratri Secundino
episcopo, Gregorius servus servorum
Dei.</p>
<p>Inter sacra missarum solemnia, ex his quae diebus
certis in hac Ecclesia legi ex more solent sancti
Evangelii quadraginta lectiones exposui. Et quarumdam
quidem dictata expositio, assistente plebe, est
<pb n="1076A"/>
per notarium recitata; quarumdam vero explanationem
coram populo ipse locutus sum, atque ita ut loquebar
excepta est. Sed quidam fratres, sacri verbi
studio ferventes, antequam ad propositum modum ea
quae dixeram subtili emendatione perducerem, transtulerunt.
Quos recte ego quasi quibusdam famelicis
similes dixerim, qui prius escas edere appetunt
<pb n="1077A"/>
 quam plenius excoquantur. Hoc vero ubi scriptum
est: <hi>Ductus est Jesus in desertum a spiritu, ut tentaretur
a diabolo <note>(Matth. IV)</note>
          </hi>, prius quidem quasi sub
quadam ambiguitate exposui, sed eamdem dubitationem
postmodum certa notatione correxi. <emph>1435</emph> 
Easdem quoque homilias, eo quo dictae sunt ordine,
in duobus Codicibus ponere curavi, ut et priores viginti,
 quae dictatae sunt, et posteriores totidem, quae
sub oculis dictae, in singulis essent distinctae corporibus.
Quod vero quaedam antepositae sunt quae in
Evangelio post leguntur, quaedam vero postpositae
quae ante per evangelistam scriptae sunt inveniuntur,
nequaquam movere tuam fraternitatem debet,
<pb n="1078A"/>
quia sicut a me diversis temporibus dictae sunt, ita
quoque sunt ab exceptoribus in Codicibus affixae.
Tua itaque fraternitas, sacris semper lectionibus intenta,
si praedictum locum Evangelii invenerit sub
dubietate prolatum, vel easdem homilias repererit
ita ut praedixi non esse dispositas, has inemendatas
remansisse cognoscat, et juxta eas quas per praesentem
portitorem mittere studui corrigat, nulleque
modo illas sine emendatione remanere permittat.
Editae autem in scrinio sanctae Ecclesiae nostrae retinentur,
ut si qui forte a tua fraternitate longe sunt,
hic inveniant, unde in his quae emendatae sunt certiores
fiant.
</p>
      </div1>


<div1>
        <head>LIBER PRIMUS.</head>
        <pb n="1077"/>
        <head>HOMILIA PRIMA.</head>

<pb n="1077B"/>
<p>Habita ad populum in basilica sancti Petri apostoli,
 Dominica secunda Adventus Domini.</p>
<p>
          <emph>LECTIO EVANGELII SEC. LUC. XXI, 25-32.</emph>
        </p>
<p divs_removed="true"> <hi>In illo tempore, dixit Jesus discipulis suis: Erunt
signa in sole, et luna, et stellis, et in terris pressura
gentium, prae confusione sonitus maris et fluctuum,
arescentibus hominibus prae timore et exspectatione quae
supervenient universo orbi. Nam virtutes coelorum 
 movebuntur. Et tunc videbunt Filium hominis venientem 
 in nubibus cum potestate magna et majestate.
His autem fieri incipientibus, respicite, et levate capita
vestra, quoniam appropinquat redemptio vestra. Et dixit
illis similitudinem: Videte ficulneam, et omnes arbores,
cum producunt jam ex se fructum, scitis quoniam
<pb n="1077C"/>
prope est aestas. Ita et vos, cum videritis haec fieri, scitote
quoniam prope est regnum Dei. Amen dico vobis,
quia non praeteribit generatio haec, donec omnia fiant.
Coelum et terra transibunt, verba autem mea non
transibunt.</hi> <emph>1436</emph>

        </p>
        <div3 moved_from_p="true">
            <head>1.</head>
          <p>
 Dominus ac Redemptor noster, fratres
charissimi, paratos nos invenire desiderans, senescentem
mundum quae mala sequantur denuntiat, ut
nos ab ejus amore compescat. Appropinquantem
ejus terminum quantae percussiones praeveniant innotescit,
ut si Deum metuere in tranquillitate non
volumus, vicinum ejus judicium vel percussionibus
attriti timeamus. Huic etenim lectioni sancti Evangelii,
quam modo vestra fraternitas audivit, paulo
superius Dominus praemisit, dicens: <hi>Exsurget gens
<pb n="1078B"/>
contra gentem, et regnum adversus regnum; et erunt
terraemotus magni per loca, et pestilentiae, et fames <note>(Luc. XXI, 10)</note>
            </hi>.
Et quibusdam interpositis, hoc quod
modo audistis adjunxit: <hi>Erunt signa in sole, et
luna, et stellis, et in terris pressura gentium, prae confusione
sonitus maris et fluctuum.</hi> Ex quibus profecto
omnibus alia jam facta cernimus, alia e proximo ventura
formidamus. Nam gentem super gentem exsurgere,
earumque pressuram terris insistere, plus jam
in nostris temporibus cernimus quam in Codicibus
legimus. Quod terrae motus urbes innumeras subruat,
ex aliis mundi partibus scitis quam frequenter
audivimus. Pestilentias sine cessatione patimur.
Signa vero in sole, et luna, et stellis, adhuc aperte
minime videmus, sed quia et haec non longe sint, ex
<pb n="1078C"/>
ipsa jam aeris immutatione colligimus. Quamvis
priusquam Italia gentili gladio ferienda traderetur,
igneas in coelo acies vidimus, ipsum qui postea humani
generis fusus est sanguinem coruscantem.
Confusio autem maris et fluctuum necdum nova
exorta est. Sed cum multa praenuntiata jam completa
sint, dubium non est quin sequantur etiam pauca
quae restant, quia sequentium rerum certitudo est
praeteritarum exhibitio. <emph>1437</emph>
</p>
        </div3>
<div3>
          <head>2.</head>
          <p>
 Haec nos, fratres charissimi, idcirco dicimus,
ut ad cautelae studium vestrae mentes evigilent,
ne securitate torpeant, ne ignorantia languescant,
sed semper eas et timor sollicitet, et in bono
opere sollicitudo confirmet, pensantes hoc quod Redemptoris
nostri voce subjungitur: <hi>Arescentibus hominibus
<pb n="1079A"/>
prae timore et exspectatione quae supervenient
universo orbi. Nam virtutes coelorum movebuntur.</hi> Quid
etenim Dominus virtutes coelorum nisi angelos, archangelos,
thronos, dominationes, principatus et potestates
appellat, quae in adventu districti judicis nostris
tunc oculis visibiliter apparebunt, ut districte
tunc a nobis exigant hoc, quod nos modo invisibilis
conditor aequanimiter portat? Ubi et subditur: <hi>Et
tunc videbunt Filium hominis venientem in nubibus 
 cum potestate magna et majestate.</hi> Ac si aperte diceretur:
In potestate et majestate visuri sunt quem in
humilitate positum audire noluerunt, ut virtutem
ejus tanto tunc districtius sentiant, quanto nunc cervicem
cordis ad ejus patientiam non inclinant.</p>
        </div3>
<div3>
          <head>3.</head>
          <p>
 Sed quia haec contra reprobos dicta sunt, mox
ad electorum consolationem verba vertuntur. Nam
<pb n="1079B"/>
et subditur: <hi>His autem fieri incipientibus, respicite et
levate vos capita vestra, quoniam appropinquat redemptio
vestra.</hi> Ac si aperte Veritas electos suos admoneat,
dicens: Cum plagae mundi crebrescunt, cum
terror judicii virtutibus commotis ostenditur, levate
capita, id est exhilarate corda, quia dum finitur mundus,
cui amici non estis, prope fit redemptio quam
quaesistis. In Scriptura etenim sacra saepe caput pro
mente ponitur, quia sicut capite reguntur membra,
ita et cogitationes mente disponuntur. Levare itaque
capita est mentes nostras ad gaudia patriae coelestis
erigere. Qui ergo <emph>1438</emph> Deum diligunt ex
mundi fine gaudere atque hilarescere jubentur, quia
videlicet eum quem amant mox inveniunt, dum transit
is quem non amaverunt. Absit enim ut fidelis
<pb n="1079C"/>
quisque qui Deum videre desiderat de mundi percussionibus
lugeat, quem finiri eisdem suis percussionibus
non ignorat. Scriptum namque est: <hi>Quicunque
voluerit amicus esse saeculi hujus, inimicus Dei constituitur <note>(Jac. IV, 4)</note>
          </hi>.
Qui ergo appropinquante mundi
fine non gaudet, amicum se illius esse testatur, atque
per hoc inimicus Dei esse convincitur. Sed absit hoc
a fidelium cordibus, absit ab his qui et esse aliam vitam
per fidem credunt, et eam per operationem diligunt.
Ex mundi enim destructione lugere eorum est
qui radices cordis in ejus amore plantaverunt, qui
sequentem vitam non quaerunt, qui illam neque esse
suspicantur. Nos autem qui coelestis patriae gaudia
aeterna cognovimus, festinare ad ea quantocius debemus.
Optandum nobis est citius pergere, atque ad
<pb n="1079D"/>
illam breviore via pervenire. Quibus enim malis mundus
non urgetur? Quae nos tristitia, quae adversitas
non angustat? Quid est vita mortalis, nisi via? Et
quale sit, fratres mei, perpendite, in labore viae lassescere,
et tamen eamdem viam nolle finiri. Quod
autem calcari mundus ac despici debeat, Redemptor
noster provida comparatione manifestat, cum protinus
adjungit: <hi>Videte ficulneam et omnes arbores, cum
<pb n="1080A"/>
producunt jam ex se fructum, scitis quia prope est aestas.
Ita et vos cum videritis haec fieri, scitote quoniam
prope est regnum Dei.</hi> Ac si aperte dicat: Quia sicut
ex fructu arborum vicina aestas cognoscitur, ita
ex ruina mundi prope esse agnoscitur regnum
Dei. Quibus profecto verbis ostenditur quia fructus
mundi ruina est. Ad hoc enim crescit, ut cadat. Ad
hoc germinat, ut quaecunque germinaverit, cladibus
consumat. Bene autem regnum Dei aestati comparatur,
quia tunc moeroris nostri nubila transeunt, et
vitae dies aeterni solis claritate fulgescunt.</p>
        </div3>
<div3>
          <head>4.</head>
          <p>
 Quae omnia sub magna certitudine confirmantur,
cum sententia subjungitur qua dicitur: <hi>Amen
dico vobis, quia non praeteribit generatio haec, donec
omnia fiant. Coelum et terra transibunt, verba autem
mea non transibunt.</hi> Nihil enim in rerum corporalium
<pb n="1080B"/>
natura coelo et terra durabilius, et nihil in rerum
natura tam velociter quam sermo transit. Verba enim
quousque imperfecta sunt, verba non sunt; cum vero
perfecta fuerint, omnino jam non sunt, quia nec perfici
nisi transeundo possunt. Ait ergo: <hi>Coelum et terra transibunt,
verba autem mea non transibunt.</hi> Ac si aperte
dicat: Omne quod apud vos durabile est, sine immutatione
durabile ad aeternitatem non est; et omne
quod apud me transire cernitur, fixum et sine
transitu tenetur, quia sine mutabilitate manentes
sententias exprimit meus sermo qui transit.</p>
        </div3>
<div3>
          <head>5.</head>
          <p>
 Ecce, fratres mei, jam cernimus quod audiebamus.
Novis quotidie et crebrescentibus malis
mundus urgetur. Ex illa plebe innumera quanti remanseritis
aspicitis; et tamen adhuc quotidie flagella
<pb n="1080C"/>
urgent repentini casus opprimunt, novae nos et
improvisae clades affligunt. Sicut enim in juventute
viget corpus, forte et incolume manet pectus, <emph>1439</emph> 
torosa cervix, plena sunt bronchia; in annis autem
senilibus statura curvatur, cervix exsiccata deponitur,
frequentibus suspiriis pectus urgetur, virtus deficit,
loquentis verba anhelitus intercidit; nam etsi
languor desit, plerumque sensibus ipsa sua salus
aegritudo est: ita mundus in annis prioribus velut
in juventute viguit, ad propagandam humani generis
prolem robustus fuit, salute corporum viridis, opulentia
rerum pinguis; at nunc ipsa sua senectute
deprimitur, et quasi ad vicinam mortem molestiis
crescentibus urgetur. Nolite ergo, fratres mei, diligere
quem videtis diu stare non posse. Praecepta
<pb n="1080D"/>
apostolica in animo ponite, quibus nos admonet,
dicens: <hi>Nolite diligere mundum, neque ea quae in
mundo sunt, quia si quis diligit mundum, non est charitas
Patris in eo <note>(I Joan., II, 15)</note>
          </hi>. Nudius tertius, fratres,
agnovistis quod subito turbine annosa arbusta
eruta, destructae domus, atque Ecclesiae a fundamentis
eversae sunt. Quanti ad vesperum sani atque
incolumes acturos se in crastinum aliquid putabant,
<pb n="1081A"/>
et tamen nocte eadem repentina morte defuncti sunt,
in laqueo ruinae deprehensi?</p>
        </div3>
<div3>
          <head>6.</head>
          <p>
 Sed considerandum nobis est, dilectissimi,
quod ad haec agenda invisibilis judex venti tenuissimi
spiritum movit, unius procellam nubis excitavit,
et terram subruit, casura tot aedificiorum fundamenta
concussit. Quid ergo judex iste facturus est, cum
per semetipsum venerit, et in ultionem peccatorum
ira ejus exarserit, si portari non potest cum nos
per tenuissimam nubem ferit? In irae ejus praesentia
quae caro subsistet, si ventum movit, et terram
subruit, concitavit aera, et tot aedificia stravit? Hanc
districtionem venturi judicis Paulus considerans,
ait: <hi>Horrendum est incidere in manus Dei viventis <note>(Hebr. X, 31)</note>
          </hi>.
Hanc Psalmista exprimit, dicens:
<pb n="1081B"/>
 <hi>Deus manifeste veniet, Deus noster, et non silebit.
Ignis in conspectu ejus ardebit, et in circuitu ejus
tempestas valida <note>(Psal. XLIX, 3)</note>
          </hi>. Districtionem
quippe tantae justitiae tempestas ignisque comitantur,
quia tempestas examinat, quos ignis exurat.
Illum ergo diem, fratres charissimi, ante oculos ponite,
et quidquid modo grave creditur in ejus comparatione
levigatur. De illo etenim die per prophetam
dicitur: <hi>Juxta est dies Domini magnus, juxta et velox
nimis. Vox diei Domini amara, tribulabitur ibi fortis.
Dies irae, dies illa, dies tribulationis et angustiae, dies
calamitatis et miseriae, dies tenebrarum et caliginis,
dies nebulae et turbinis, dies tubae et clangoris <note>(Sophon.
I, 14, seq.)</note>
          </hi>. De hac die Dominus iterum per
prophetam dicit: <hi>Adhuc semel et ego movebo non solum
<pb n="1081C"/>
terram, sed etiam coelum (Aggaei II, 22)</hi>. Ecce, ut
praediximus, aerem movit, et terra non subsistit;
quis ergo ferat, cum coelum moverit? Quid autem
terrores quos cernimus, nisi sequentis irae praecones
dixerimus? Unde et considerare necesse est quia ab
illa tribulatione ultima tantum sunt, istae tribulationes
dissimiles quantum a potentia judicis persona
praeconis distat. Illum ergo diem, fratres charissimi,
tota intentione cogitate, vitam corrigite, mores
mutate, mala tentantia resistendo vincite, perpetrata
autem fletibus punite. Adventum namque
aeterni judicis tanto securiores quandoque videbitis,
quanto nunc districtionem illius timendo praevenitis.
</p>
        </div3>
      </div1>

<div1>
        <head>HOMILIA II.</head>
<p>
          <pb n="1081D"/>Habita ad populum in basilica sancti Petri apostoli,
Dominica in Quinquagesima.</p>
<p>
          <emph>LECTIO S. EVANGELII SEC. LUC. XVIII, 31-44.</emph>
        </p>
<p divs_removed="true"> <hi>In illo tempore, assumpsit Jesus duodecim discipulos
suos, et ait illis: Ecce ascendimus Jerosolymam,
et consummabuntur omnia quae scripta sunt per prophetas
<pb n="1082A"/>
de Filio hominis. Tradetur enim gentibus, et
illudetur, et flagellabitur, et conspuetur. Et postquam
flagellaverint, occident eum, et die tertia resurget. Et
ipsi nihil horum intellexerunt. Erat autem verbum
istud absconditum ab eis, et non intelligebant quae dicebantur.
Factum est autem, cum appropinquaret Jericho,
caecus quidam sedebat secus viam, mendicans. Et
cum audiret turbam praetereuntem, interrogabat quid
hoc esset. Dixerunt autem ei quod Jesus Nazarenus
transiret. Et exclamavit, dicens: Jesu fili David, miserere
mei. Et qui praeibant increpabant eum, ut taceret.
Ipse vero multo magis clamabat: Fili David, miserere
mei. Stans autem Jesus jussit illum adduci ad
se. Et cum appropinquasset, interrogavit illum, dicens:
Quid tibi vis faciam? At ille dixit: Domine, ut videam.
<pb n="1082B"/>
Et dixit illi Jesus: Respice, fides tua te salvum fecit.
Et confestim vidit, et sequebatur illum, magnificans
Deum. Et omnis plebs, ut vidit, dedit laudem Deo.</hi> <emph>1440</emph>

        </p>
        <div3 moved_from_p="true">
            <head>1.</head>
          <p>
 Redemptor noster praevidens ex passione
sua discipulorum animos perturbandos, eis longe ante
et ejusdem passionis poenam, et resurrectionis suae
gloriam praedicit, ut cum eum morientem, sicut praedictum
est, cernerent, etiam resurrecturum non
dubitarent. Sed quia carnales adhuc discipuli nullo
modo valebant capere verba mysterii, venitur ad
miraculum. Ante eorum oculos caecus lumen recipit,
ut qui coelestis mysterii verba non caperent, eos
ad fidem coelestia facta solidarent. Sed miracula Domini
et Salvatoris nostri sic accipienda sunt, fratres
charissimi, ut et in veritate credantur facta, et tamen
<pb n="1082C"/>
per significationem nobis aliquid innuant. Opera
quippe ejus et per potentiam aliud ostendunt, et
per mysterium aliud loquuntur. Ecce enim quis
juxta historiam caecus iste fuerit ignoramus, sed
tamen quem per mysterium significet novimus.
 Caecus quippe est genus humanum, quod in parente
primo a paradisi gaudiis expulsum, claritatem supernae
lucis ignorans, damnationis suae tenebras
patitur; sed tamen per Redemptoris sui praesentiam
illuminatur, ut internae lucis gaudia jam per desiderium
videat, atque in via vitae boni operis gressus
ponat.</p>
        </div3>
<div3>
          <head>2.</head>
          <p>
 Notandum vero est quod cum Jesus Jericho
appropinquare dicitur, caecus illuminatur. Jericho
quippe luna interpretatur, luna autem in sacro eloquio
<pb n="1082D"/>
pro defectu carnis ponitur, quia dum menstruis
momentis decrescit, defectum nostrae mortalitatis
designat. Dum igitur conditor noster appropinquat
Jericho, caecus ad lumen redit, quia dum divinitas
defectum nostrae carnis suscepit, humanum genus
lumen, quod amiserat, recepit. Unde enim Deus
<pb n="1083A"/>
humana patitur, inde homo ad divina sublevatur.
Qui videlicet caecus recte et juxta viam sedere et
mendicans esse describitur; ipsa enim Veritas dicit: <hi>Ego sum via 
 <note>(Joan. XIV, 6)</note>
          </hi>. Qui ergo aeternae
lucis claritatem nescit, caecus est; sed si jam <emph>1441</emph> 
in Redemptorem credit, juxta viam sedet; si autem
jam credit, sed ut aeternam lucem recipiat rogare
dissimulat, atque a precibus cessat, caecus quidem
juxta viam sedet, sed minime mendicat. Si vero
et crediderit, et caecitatem cordis sui cognoverit, et
ut lumen veritatis recipiat postulat, juxta viam caecus
sedet, et mendicat. Quisquis ergo caecitatis suae
tenebras agnoscit, quisquis hoc, quod sibi deest,
lumen aeternitatis intelligit, clamet medullis cordis,
clamet et vocibus mentis, dicens: <hi>Jesu fili David,
<pb n="1083B"/>
miserere mei.</hi> Sed quid clamante caeco subjungitur
audiamus: <hi>Et qui praeibant, increpabant eum, ut
taceret.</hi> </p>
        </div3>
<div3>
          <head>3.</head>
          <p>
 Quid autem designant isti qui Jesum venientem
praecedunt, nisi desideriorum carnalium turbas, tumultusque
vitiorum, qui, priusquam Jesus ad cor
nostrum veniat, tentationibus suis cogitationem nostram
dissipant, et voces cordis in oratione perturbant?
Saepe namque dum converti ad Dominum post
perpetrata vitia volumus, dum contra haec eadem exorare
vitia quae perpetravimus conamur, occurrunt
cordi phantasmata peccatorum quae fecimus, mentis
nostrae aciem reverberant, confundunt animum, et vocem
nostrae deprecationis premunt. Qui praeibant
ergo increpabant eum, ut taceret, quia, priusquam
<pb n="1083C"/>
Jesus ad cor veniat, mala quae fecimus, cogitationi
nostrae suis imaginibus illisa, in ipsa nos nostra
oratione conturbant.</p>
        </div3>
<div3>
          <head>4.</head>
          <p>
 Sed quid ad haec illuminandus iste caecus fecit
audiamus. Sequitur: <hi>Ipse vero multo magis clamabat:
Fili David, miserere mei.</hi> Ecce quem turba increpat
ut taceat magis ac magis clamat, quia quanto
graviori tumultu cogitationum carnalium premimur,
tanto orationi insistere ardentius debemus. Contradicit
turba, ne clamemus, quia peccatorum nostrorum
phantasmata plerumque et in oratione patimur.
Sed nimirum necesse est ut vox cordis nostri <emph>1442</emph> 
quo durius repellitur, eo valentius insistat, quatenus
cogitationis illicitae tumultum superet, atque ad pias
aures Domini nimietate suae importunitatis erumpat.
<pb n="1083D"/>
In se, ut suspicior, recognoscit unusquisque quod
dicimus, quia dum ab hoc mundo animum ad Deum
mutamus, dum ad orationis opus convertimur, ipsa
quae prius delectabiliter gessimus importuna postea
atque gravia in oratione nostra toleramus. Vix eorum
cogitatio manu sancti desiderii ab oculis cordis
<pb n="1084A"/>
 abigitur, vix eorum phantasmata per poenitentiae
lamenta superantur.</p>
        </div3>
<div3>
          <head>5.</head>
          <p>
 Sed cum in oratione nostra vehementer insistimus,
transeuntem Jesum menti figimus. Unde
illic subditur: <hi>Stans autem Jesus, jussit illum adduci
ad se.</hi> Ecce stat qui ante transibat, quia dum adhuc
turbas phantasmatum in oratione patimur, Jesum
aliquatenus transeuntem sentimus. Cum vero orationi
vehementer insistimus, stat Jesus ut lucem restituat,
quia Deus in corde figitur, et lux amissa reparatur.</p>
        </div3>
<div3>
          <head>6.</head>
          <p>
 Qua tamen in re aliud aliquid nobis Dominus
innuit, quod intelligi de humanitate ac divinitate illius
utiliter possit. Clamantem etenim caecum Jesus
transiens audivit, sed stans miraculum illuminationis
<pb n="1084B"/>
exhibuit. Transire namque humanitatis est, stare
divinitatis. Per humanitatem quippe habuit nasci,
crescere, mori, resurgere, de loco ad locum venire.
Quia ergo in divinitate mutabilitas non est, atque
hoc ipsum mutari transire est, profecto ille transitus
ex carne est, non ex divinitate. Per divinitatem vero
ei semper stare est, quia ubique praesens, nec per
motum venit, nec per motum recedit. Caecum igitur
clamantem Dominus transiens audit, stans illuminat,
quia per humanitatem suam vocibus nostrae caecitatis
compatiendo misertus est, sed lumen nobis gratiae
per divinitatis potentiam infudit.</p>
        </div3>
<div3>
          <head>7.</head>
          <p>
 Et notandum quid caeco venienti dicat: <hi>Quid
tibi vis faciam?</hi> Nunquid qui lumen reddere poterat
quid vellet caecus ignorabat? Sed peti vult id quod
<pb n="1084C"/>
et nos petere et se concedere praenoscit. Importune
namque ad orationem nos admonet, et tamen dicit: <hi>Scit namque Pater vester coelestis, quid opus sit vobis,
antequam petatis eum 
 <note>(Matth. VI, 8)</note>
          </hi>. Ad hoc ergo requirit
ut petatur: ad hoc requirit, ut cor ad orationem
excitet. Unde et caecus protinus adjunxit: <hi>Domine,
ut videam.</hi> Ecce caecus a Domino non aurum,
sed lucem quaerit. Parvipendit extra lucem aliquid
quaerere, quia etsi habere caecus quodlibet potest,
sine luce videre non potest quod habet. Imitemur
ergo, fratres charissimi, eum quem et corpore audivimus
et mente salvatum. Non falsas divitias, non
terrena dona, non fugitivos honores a Domino, sed
lucem quaeramus; nec lucem quae loco clauditur,
quae tempore finitur, quae noctium interruptione variatur,
<pb n="1084D"/>
quae a nobis communiter cum pecoribus cernitur,
sed lucem quaeramus quam videre cum solis
angelis possimus, quam nec initium inchoat, nec finis
angustat. Ad quam profecto lucem via fides est.
Unde recte et illuminando caeco protinus respondetur: <hi>Respice, fides tua te salvum fecit.</hi> 
 Sed ad haec
cogitatio carnalis dicit: Quomodo possum lucem
<pb n="1085A"/>
spiritalem quaerere, quam videre non possum? Unde <emph>1443</emph> 
 mihi certum est si sit, quae corporeis oculis
non infulget? Cui scilicet cogitationi est quod breviter
quisque respondeat, quia et haec ipsa quae sentit,
non per corpus, sed per animam cogitat. Et nemo
suam animam videt, nec tamen dubitat se animam
habere, quam non videt. Ex invisibili namque anima
visibile regitur corpus. Si autem auferatur quod est
invisibile, protinus corruit hoc quod visibile stare
videbatur. Ex invisibili ergo substantia in hac vita
visibili vivitur, et esse vita invisibilis dubitatur?</p>
        </div3>
<div3>
          <head>8.</head>
          <p>
 Sed jam petenti caeco quid factum est, vel quid
ipse fecerit, audiamus. Sequitur: <hi>Confestim vidit, et
sequebatur illum.</hi> Videt et sequitur, qui bonum quod
intelligit operatur. Videt autem, sed non sequitur,
<pb n="1085B"/>
qui bonum quidem intelligit, sed bona operari contemnit.
Si ergo, fratres charissimi, caecitatem jam
nostrae peregrinationis agnoscimus, si credendo in
Redemptoris nostri mysterium, juxta viam sedemus,
si exorando quotidie ab auctore nostro lucem petimus,
si eamdem lucem jam per intellectum videndo
illuminati post caecitatem sumus, Jesum quem mente
cernimus opere sequamur. Aspiciamus qua graditur,
et ejus vestigia imitando teneamus. Jesum etenim
sequitur qui imitatur. Hinc namque dicit: <hi>Sequere
me, et dimitte mortuos sepelire mortuos suos <note>(Matth.
VIII, 22)</note>
          </hi>. Sequere enim dicitur imitare. Hinc rursus
admonet, dicens: <hi>Si quis mihi ministrat, me sequatur <note>(Joan. XII, 26)</note>
          </hi>.
Consideremus ergo qua graditur, ut
sequi mereamur. Ecce, cum sit dominus et creator
<pb n="1085C"/>
angelorum, suscepturus naturam nostram quam condidit,
in uterum Virginis venit. Nasci tamen in hoc
mundo per divites noluit, parentes pauperes elegit.
Unde et agnus qui pro illo offerretur defuit, columbarum
pullos et par turturum ad sacrificium mater
invenit <note>(Luc. II, 24.)</note> Prosperari in mundo noluit;
opprobria irrisionesque toleravit; sputa, flagella,
alapas, spineam coronam, crucemque sustinuit; et
quia rerum corporalium delectatione a gaudio interno
cecidimus, cum qua amaritudine illuc redeatur
ostendit. Quid itaque homo pro se pati debet, si tanta
Deus pro hominibus pertulit? Qui ergo in Christum
jam credidit, sed adhuc avaritiae lucra sectatur, in
 superbia honoris extollitur, invidiae facibus inardescit,
libidinis se immunditia polluit, prospera quae in
<pb n="1085D"/>
mundo sunt concupiscit, Jesum in quem credidit sequi
contemnit. Diverso quippe itinere ambulat, si
gaudia delectationesque appetit, cui dux suus viam
amaritudinis ostendit. Revocemus ergo ante oculos
peccata quae fecimus; consideremus quam terribilis
judex haec puniturus adveniat; mentem formemus
ad lamenta; vita nostra ad tempus amarescat in
poenitentia, ne aeternam amaritudinem sentiat in
vindicta. Per fletus quippe ad aeterna gaudia ducimur,
Veritate pollicente, quae ait: <hi>Beati qui lugent,
<pb n="1086A"/>
quoniam ipsi consolabuntur <note>(Matth. V, 5)</note>
          </hi>. Ad fletum
vero per gaudia pervenitur, hac eadem Veritate attestante,
quae ait: <hi>Vae vobis qui nunc ridetis, quia lugebitis
et flebitis <note>(Luc. VI, 25)</note>
          </hi>. Si ergo retributionis
gaudium in perventione quaerimus, poenitentiae amaritudinem
in via teneamus. Sicque fit ut non solum
vita nostra in Deum proficiat, sed haec ipsa nostra
 conversatio ad laudem Dei et alios accendat.
Unde illic subditur: <hi>Et omnis plebs, ut vidit, dedit
laudem Deo.</hi> 
</p>
        </div3>
      </div1>

<div1>
        <head>HOMILIA III.</head>
<p>Habita ad populum in basilica sanctae Felicitatis
martyris, in die natalis ejus.</p>
<p>
          <emph>LECTIO S. EVANGELII SEC. MATTH. XII, 46-50.</emph>
        </p>
<p divs_removed="true"> <hi>In illo tempore, loquente Jesu ad turbas, ecce mater
<pb n="1086B"/>
ejus et fratres stabant foris, quaerentes loqui ei. Dixit
autem ei quidam: Ecce mater tua et fratres tui foris
stant, quaerentes te. At ille respondens dicenti sibi ait:
Quae est mater mea, et qui sunt fratres mei? Et extendens
manus in discipulos suos, dixit: Ecce mater mea
et fratres mei. Quicunque enim fecerit voluntatem Patris
mei qui in coelis est, ipse meus frater, et soror, et
mater est.</hi> <emph>1444</emph>

        </p>
        <div3 moved_from_p="true">
            <head>1.</head>
          <p>
 Sancti Evangelii, fratres charissimi,
brevis est lectio recitata, sed magnis mysteriorum
ponderibus gravida. Jesus etenim conditor et redemptor
noster matrem se nosse dissimulat, et quae
ei mater sit, et qui propinqui, non per cognationem
carnis, sed per conjunctionem spiritus designat,
dicens: <hi>Quae est mater mea, et qui sunt fratres mei?
<pb n="1086C"/>
Quicunque enim fecerit voluntatem Patris mei qui in
coelis est, ipse meus frater, et soror, et mater est.</hi> 
Quibus nobis verbis quid aliud innuit, nisi quod obsequentes
jussionibus suis multos ex gentilitate colligit,
et Judaeam, ex cujus carne est genitus, non
agnoscit? Unde et mater ejus cum quasi non
agnoscitur, foris stare perhibetur, quia videlicet Synagoga
idcirco ab auctore suo non recognoscitur,
quia, legis observationem tenens, spiritalem intellectum
perdidit, et sese ad custodiam litterae foris
fixit.</p>
        </div3>
<div3>
          <head>2.</head>
          <p>
 Sed cum is qui voluntatem Patris fecerit soror
et frater Domini dicitur, propter utrumque sexum
qui ad fidem colligitur mirum non est; mirandum
vero valde est quomodo etiam mater dicatur. Fideles
<pb n="1086D"/>
enim discipulos fratres vocare dignatus est, dicens: <hi>Ite, nuntiate fratribus meis 
 <note>(Matth. XXVIII, 10)</note>
          </hi>.
Qui ergo frater Domini fieri ad fidem veniendo potuerit,
quaerendum est quomodo etiam et mater esse
possit? Sed sciendum nobis est quia qui Christi frater
et soror est credendo, mater efficitur praedicando.
Quasi enim parit Dominum, quem cordi audientis
infuderit. Et mater ejus efficitur, si per ejus
vocem amor Domini in proximi mente generatur.</p>
        </div3>
<div3>
          <head>3.</head>
          <p>
 Ad quam rem nobis idonee confirmandam adest
<pb n="1087A"/>
beata Felicitas, cujus hodie natalitia celebramus,
quae credendo exstitit ancilla Christi, et praedicando
facta est mater Christi. Septem quippe filios, sicut
in gestis ejus emendatioribus legitur, sic post se timuit
vivos in carne relinquere, sicut carnales parentes
solent metuere ne mortuos praemittant. In
persecutionis enim labore deprehensa, filiorum
corda in amore supernae patriae praedicando roboravit,
et parturivit spiritu quos carne pepererat, ut
praedicatione pareret Deo quos carne pepererat
mundo. Considerate, fratres charissimi, in femineo
corpore virile pectus. Ad mortem stetit <emph>1445</emph> imperterrita.
Amittere se in filiis lumen veritatis timuit,
si non fuisset orbata. Nunquid ergo hanc feminam
martyrem dixerim? sed plus quam martyrem.
<pb n="1087B"/>
Certe Dominus, cum de Joanne loqueretur,
dixit: <hi>Quid existis in desertum videre? Prophetam?
utique dico vobis, et plus quam prophetam <note>(Matth. XI,
7)</note>
          </hi>. Et Joannes ipse requisitus respondit, dicens: <hi>Non sum propheta 
 <note>(Joan. I, 21)</note>
          </hi>. Qui enim se plus
quam prophetam noverat, esse prophetam negabat.
Qui idcirco plus quam propheta dicitur, quia prophetae
officium est ventura praenuntiare, non etiam
ostendere. Joannes vero plus quam propheta est,
quia quem verbo dixit digito ostendit. Non ergo
hanc feminam martyrem, sed plus quam martyrem
dixerim, quae, septem pignoribus ad regnum praemissis,
 toties ante se mortua, ad poenas prima
venit, sed pervenit octava. Aspexit mater et cruciata
et imperterrita filiorum mortem, spei gaudium
<pb n="1087C"/>
adhibuit dolori naturae. Timuit viventibus, gavisa
est morientibus. Optavit nullum post se relinquere,
ne si quem haberet superstitem, non posset
habere consortem. Nemo ergo ex vobis, fratres charissimi,
existimet quod ejus cor, morientibus filiis,
etiam carnalis affectus minime pulsarit. Neque enim
filios quos carnem suam esse noverat sine dolore
poterat morientes videre, sed erat vis amoris interior
quae dolorem vinceret carnis. Unde et passuro
Petro dicitur: <hi>Cum senueris, extendes manus tuas, et
alius te cinget, et ducet quo tu non vis <note>(Joan. XXI, 18)</note>
          </hi>.
Neque enim si plenissime Petrus nollet pro Christo
pati potuisset, sed martyrium, quod per infirmitatem
carnis noluit, per virtutem spiritus amavit. Qui
dum per carnem ad poenas trepidat, per spiritum ad
<pb n="1087D"/>
gloriam exsultat; actumque est ut cruciatum martyrii
 nolendo voluisset. Sic nos quoque cum gaudium
quaerimus salutis, amarum poculum sumimus
purgationis. Amaritudo quidem in poculo displicet,
<pb n="1088A"/>
sed restituenda per amaritudinem salus placet. Amavit
ergo juxta carnem Felicitas filios suos, sed pro
amore coelestis patriae mori etiam coram se voluit
quos amavit. Ipsa eorum vulnera accepit, sed ipsa in
eisdem ad regnum praevenientibus excrevit. Recte
ergo hanc feminam ultra martyrem dixerim, quae
toties in filiis desiderabiliter exstincta, dum multiplex
 martyrium obtinuit, <emph>1446</emph> ipsam quoque
martyrii palmam vicit. Fertur apud veteres mos
fuisse ut quisquis consul existeret juxta ordinem
temporum honoris sui locum teneret; at si quis posterius
ad consulatum veniens consul non semel, sed
bis fortasse aut tertio fieret, etiam illos laude et honore
transcenderet qui non plus quam semel consules
exstitissent. Vicit ergo beata Felicitas martyres,
<pb n="1088B"/>
quae, tot ante se morientibus filiis, pro Christo
frequenter occubuit, quia et amori illius sola sua
mors minime suffecit.</p>
        </div3>
<div3>
          <head>4.</head>
          <p>
 Consideremus, fratres, hanc feminam, consideremus
nos, qui membris corporis viri sumus, in ejus
comparatione quid existimabimur. Saepe namque
agenda aliqua bona proponimus, sed si unus contra
nos vel levissimus sermo ab ore irridentis eruperit,
ab intentione actionis nostrae fracti protinus et confusi
resilimus. Ecce nos plerumque a bono opere
verba revocant. Felicitatem vero a sancta intentione
frangere nec tormenta potuerunt. Nos in auram
maledictionis impingimus; haec ad regnum etiam
per ferrum exiit, nihilque esse quod obsistebat aestimavit.
Nos ad praecepta dominica largiri nostra saltem
<pb n="1088C"/>
superflua nolumus; haec non solum Deo suam
substantiam contulit, <emph>1447</emph> sed pro illo etiam propriam
carnem dedit. Nos cum ex divina jussione
filios amittimus, sine consolatione lugemus; haec eos
velut mortuos plangeret, si non obtulisset. Cum ergo
ad illud terribile examen districtus judex venerit,
quid nos viri dicemus, cum hujus feminae gloriam
viderimus? De debilitate mentis suae quae tunc erit
viris excusatio, quando haec ostendetur, quae cum
saeculo et sexum vicit? Sequamur ergo, fratres charissimi,
districtam et asperam Redemptoris viam;
usu quippe virtutum ita jam plana facta est, ut per
eam feminis libeat ambulare. Despiciamus cuncta
praesentia, nulla sunt etenim quae transire possunt.
Turpe sit diligere quod constat citius perire. Non
<pb n="1088D"/>
nos terrenarum rerum amor superet, non superbia
inflet, non ira dilaniet, non luxuria polluat, non invidia
consumat. Amore nostri, fratres charissimi,
Redemptor noster occubuit, et nos amore ejus discamus
<pb n="1089A"/>
vincere nosmetipsos. Quod si perfecte agimus,
non solum imminentes poenas evademus, sed
una cum martyribus gloria remunerabimur. Nam
quamvis occasio persecutionis desit, habet tamen et
pax nostra martyrium suum, quia etsi carnis colla
ferro non subdimus, spiritali tamen gladio carnalia
desideria in mente trucidamus, ipso adjuvante, etc.
</p>
        </div3>
      </div1>

<div1>
        <head>HOMILIA IV.</head>
<p>Habita ad populum in basilica sancti Stephani
martyris, de apostolis.</p>
<p>
          <emph>LECTIO S. EVANGELII SEC. MATTH. X, 5-10.</emph>
        </p>
<p divs_removed="true"> <hi>In illo tempore, misit Jesus duodecim discipulos suos,
praecipiens eis dicens: In viam gentium ne abieritis,
et in civitates Samaritanorum ne intraveritis, sed potius
ite ad oves quae perierunt domus Israel. Euntes autem
<pb n="1089B"/>
praedicate, dicentes quia appropinquavit regnum coelorum.
Infirmos curate, mortuos suscitate, leprosos mundate,
daemones ejicite. Gratis accepistis, gratis date.
Nolite possidere aurum, neque argentum, neque pecuniam
in zonis vestris; non peram in via, neque duas
tunicas, neque calceamenta, neque virgam. Dignus est
enim operarius cibo suo.</hi> 

        </p>
        <div3 moved_from_p="true">
            <head>1.</head>
          <p>
 Cum constet omnibus, fratres charissimi, quia
Redemptor noster in mundum pro redemptione gentium
venit, cum Samaritanos quotidie ad fidem vocari
conspicimus, quid est quod in praedicationem
discipulos mittens, dicit: <hi>In viam gentium ne abieritis,
et in civitates Samaritanorum ne intraveritis, sed
potius ite ad oves quae perierunt domus Israel?</hi> Nisi
hoc quod ex facti fine colligimus, quia prius soli
<pb n="1089C"/>
Judaeae voluit, et postmodum cunctis gentibus praedicari,
ut dum illa converti vocata renueret, praedicatores
sancti ad vocationem gentium per ordinem venirent,
quatenus Redemptoris nostri praedicatio a propriis
repulsa, gentiles populos quasi extraneos
quaereret; et quod Judaeis fiebat in testimonium,
hoc gentibus gratiae esset incrementum. Erant
enim tunc qui de Judaea vocandi essent, et de gentibus
vocandi non essent. Nam et in apostolorum
Actibus, praedicante Petro, legimus et prius Hebraeorum
tria millia, et postea quinque millia credidisse <note>(Act. II, 41; IV, 4)</note>.
Et cum praedicare apostoli
gentibus in Asia voluissent, per Spiritum prohibiti
esse memorantur <note>(Act. XVI, 6)</note>; et tamen ipse Spiritus
qui prius praedicationem prohibuit, hanc Asianorum
<pb n="1089D"/>
cordibus postmodum infudit. Nam diu est quod Asia
cuncta jam credidit. Idcirco ergo prius prohibuit
quod postmodum fecit, quia tunc in illa erant qui
salvandi non erant. Tunc in illa erant qui necdum ad
vitam reparari merebantur, nec tamen gravius de
contempta praedicatione judicari. Subtili ergo occultoque
judicio a quorumdam auribus praedicatio sancta
<pb n="1090A"/>
subtrahitur, quia suscitari per gratiam non merentur.
Unde necesse est, fratres charissimi, ut <emph>1448</emph> in
omne quod agimus omnipotentis Dei super nos
consilia occulta timeamus, ne dum mens nostra, exterius
fusa, a sua se voluptate non revocat, intus
contra eam judex terribiliter adversa disponat. Quod
bene Psalmista intuens, ait: <hi>Venite et videte opera
Domini, quam terribilis in consiliis super filios hominum <note>(Psal. XLV, 9; Psal. LXV, 5)</note>
            </hi>.
Vidit namque quod
alius misericorditer vocatur, alius justitia exigente
repellitur. Et quia alia parcendo Dominus, alia irascendo
disponit, expavit quod penetrare non potuit.
Et quem non solum investigabilem, sed etiam in
quibusdam suis sententiis inflexibilem vidit, terribilem
in consiliis esse memoravit.</p>
        </div3>
<pb n="1090B"/>

<div3>
          <head>2. </head>
          <p>
Missis autem praedicatoribus, quid praecipiatur
audiamus. <hi>Euntes praedicate, dicentes, quia appropinquavit
regnum coelorum.</hi> Hoc jam, fratres charissimi,
etiam si Evangelium taceat, mundus clamat. Ruinae
namque illius voces ejus sunt. Qui enim tot attritus
percussionibus a gloria sua cecidit, quasi jam nobis
e proximo regnum aliud quod sequitur ostendit. Ipsis
jam et a quibus amatur amarus est. Ipsae ejus ruinae
praedicant quod amandus non est. Si enim ruinam
sui domus quassata minaretur, quisquis in illa habitaret
fugeret; et qui stantem dilexerat, recedere
quantocius a cadente festinaret. Si igitur mundus
cadit, et nos cum amando amplectimur, opprimi volumus
potius quam habitare, quia nulla nos ratio a
ruina illius separat, quos ejus passionibus amor ligat.
<pb n="1090C"/>
Facile est ergo nunc jam cum destructa omnia cernimus
animum nostrum ab ejus dilectione disjungere.
Sed hoc illo in tempore difficillimum fuit, quo tunc
praedicare coelorum regnum invisibile mittebantur,
cum longe lateque omnia cernerent florere regna
terrarum.</p>
        </div3>
<div3>
          <head>3.</head>
          <p>
 Unde et adjuncta sunt praedicatoribus sanctis
miracula, ut fidem verbis daret virtus ostensa, et
nova facerent qui nova praedicarent, sicut in hac
eadem lectione subjungitur: <hi>Infirmos curate, mortuos
suscitate, leprosos mundate, daemones ejicite.</hi> Florente
mundo, crescente humano genere, diu in hac vita
subsistente carne, exuberante rerum opulentia, quis
cum audiret vitam esse aliam crederet? Quis invisibilia
visibilibus praeferret? Sed ad salutem redeuntibus
<pb n="1090D"/>
infirmis, ad vitam resurgentibus mortuis, carnis
munditiam recipientibus leprosis, ereptis a jure
immundorum spirituum daemoniacis, tot visibilibus
miraculis exactis, quis non crederet quod de invisibilibus
audiret? Ad hoc quippe visibilia miracula coruscant,
ut corda videntium ad fidem invisibilium
pertrahant, ut per hoc quod mirum foris agitur hoc
<pb n="1091A"/>
quod intus est longe mirabilius esse sentiatur. Unde
nunc quoque cum fidelium numerositas excrevit,
intra sanctam Ecclesiam multi sunt qui vitam virtutum
tenent, sed signa virtutum non habent, quia
frustra miraculum foris ostenditur, si deest quod intus
operetur. Nam juxta Magistri gentium vocem: <hi>Linguae in signum sunt non fidelibus, sed infidelibus <note>(I Cor. XIV, 22)</note>
          </hi>.
Unde et idem praedicator egregius
 inter praedicationis verba dormientem, cadentemque
de fenestra Eutychum, atque a vita funditus exstinctum,
coram cunctis infidelibus orando suscitavit <note>(Act. XX, 9, seq.)</note>.
Meliten veniens, et <emph>1449</emph> 
plenam infidelibus insulam sciens, patrem Publii
dysenteria febribusque vexatum, orando sanavit <note>(Act. XXVIII, 8)</note>.
Peregrinationis vero suae comitem,
et sanctae praedicationis adjutorem Timotheum, ex
<pb n="1091B"/>
infirmitate stomachi lassescentem, non verbo curat,
 sed medicinali arte reparat, dicens: <hi>Modico vino
utere, propter stomachum et frequentes tuas infirmitates <note>(I Tim. V, 23)</note>
          </hi>.
Qui ergo infirmum infidelem una
prece salvat, cur et aegrotum socium prece non roborat?
Quia nimirum ille foris per miraculum sanandus
erat, qui interius vivus non erat, ut per hoc quod
exterior potestas ostenderet, hunc ad vitam interior
virtus animaret. Aegrotanti autem fideli socio exhibenda
foris signa non fuerant, qui salubriter intus
vivebat.</p>
        </div3>
<div3>
          <head>4.</head>
          <p>
 Sed concessa potestate praedicationis, concessis
virtutum miraculis, quid Redemptor noster subjungat
audiamus: <hi>Gratis accepistis, gratis date.</hi> Praesciebat
namque nonnullos hoc ipsum donum accepti
<pb n="1091C"/>
Spiritus in usum negotiationis inflectere, et miraculorum
signa ad avaritiae obsequium declinare. Hinc
est enim quod Simon Magus, per impositionem manus
edita miracula conspiciens, percipere donum
Spiritus sancti pecunia voluit <note>(Act. VIII, 18, seq.)</note>,
scilicet ut deterius venderet quod male comparasset.
Hinc de templo redemptor noster flagello de resticulis
facto turbas ejecit, cathedras vendentium columbas
evertit <note>(Joan. II, 15)</note>. Columbas quippe vendere
est impositionem manus qua Spiritus sanctus accipitur,
non ad vitae meritum, sed ad praemium dare.
Sed sunt nonnulli qui quidem nummorum praemia
ex ordinatione non accipiunt <note>(1, q. 1, c. Nonnulli)</note>,
et tamen sacros ordines pro humana gratia
largiuntur, atque de largitate eadem laudis solummodo
<pb n="1091D"/>
retributionem quaerunt. Hi nimirum quod gratis
acceptum est gratis non tribuunt, quia de impenso
officio sanctitatis nummum expetunt favoris.
Unde bene cum justum virum describeret propheta,
ait: <hi>Qui excutit manus suas ab omni munere (Isai.
<pb n="1092A"/>
XXXIII, 15)</hi>. Neque enim dicit: Qui excutit manus
suas a munere, sed adjunxit <hi>ab omni,</hi> quia aliud est
munus ab obsequio, aliud munus a manu, aliud munus
a lingua. Munus quippe ab obsequio est subjectio
indebite impensa, munus a manu pecunia est,
munus a lingua favor. Qui ergo sacros ordines tribuit,
tunc ab omni munere manus excutit, quando
in divinis rebus non solum nullam pecuniam, sed
etiam humanam gratiam non requirit.</p>
        </div3>
<div3>
          <head>5.</head>
          <p>
 Sed vos, fratres charissimi, quos saecularis habitus
tenet, cum quae sint nostra cognoscitis, mentis
oculos ad vestra revocate. Cuncta erga vos vicissim
gratis agite. Nolite operis vestri in hoc mundo retributionem
quaerere, quem cum tanta jam cernitis velocitate
defecisse. Sicut male acta abscondi vultis ne
<pb n="1092B"/>
alii videant, ita bona ne ad humanam laudem appareant
cavete. Neque mala quoque modo, nec bona pro
temporali retributione faciatis. Ipsum vestri operis
testem quaerite quem judicem sustinctis. Occulta
nunc bona vestra esse videat, ut ea retributionis suae
tempore in publico ostendat. Sicut carni vestrae, ne
deficiat, cibos quotidie praebetis, sic mentis vestrae
quotidiana alimenta bona sint opera. Cibo corpus
pascitur, pio opere <emph>1450</emph> spiritus nutriatur. Quod
moriturae carni tribuitis, victurae in perpetuum animae
non negetis. Si quando enim repentinus ignis
habitaculum absumit, quisquis ejus possessor exstiterit,
rapit quod valuerit, et fugit, lucrum deputat
si quid secum ex ignibus tollat. Ecce tribulationum
flamma mundum concremat, et cuncta quae in eo
<pb n="1092C"/>
speciosa videbantur finis jam proximus velut ignis
devastat. Lucrum ergo, fratres charissimi, maximum
credite <emph>1451</emph> si vobiscum aliquid de illo rapiatis,
si quid fugientes tollitis, si hoc quod perire manendo
poterat ad retributionem vobis perpetuam largiendo
servatis. Terrena quippe omnia servando amittimus,
sed bene largiendo servamus. Cum velocitate tempora
fugiunt. Ad videndum ergo citius judicem nostrum
quia cum magna importunitate impellimur, ei
bonis actibus cum festinatione praeparemur, donante
Domino nostro, etc.
</p>
        </div3>
      </div1>

<div1>
        <head>HOMILIA V.</head>
<p>Habita ad populum in basilica beati Andreae apostoli,
in die natalis ejus.</p>
<p>
          <emph>LECTIO S. EVANG. SEC. MATTH. IV, 18-22.</emph>
        </p>
<p divs_removed="true">
          <pb n="1092D"/> <hi>In illo tempore, ambulans Jesus juxta mare Galilaeae,
vidit duos fratres, Simonem, qui vocatur Petrus,
et Andream fratrem ejus, mittentes rete in mare
(erant enim piscatores), et ait illis: Venite post me,
et faciam vos fieri piscatores hominum. At illi continuo,
relictis retibus, secuti sunt eum. Et procedens inde, vidit
<pb n="1093A"/>
alios duos fratres, Jacobum Zebedaei, et Joannem
fratrem ejus in navi, cum Zebedaeo patre eorum, reficientes
retia sua, et vocavit eos. Illi autem statim,
relictis retibus et patre, secuti sunt eum.</hi> <emph>1450</emph>

        </p>
        <div3 moved_from_p="true">
            <head>1.</head>
          <p>
 Audistis, fratres charissimi, quia ad
unius jussionis vocem Petrus et Andreas, relictis
retibus, secuti sunt Redemptorem. Nulla vero hunc
facere adhuc miracula viderant, nihil ab eo de praemio
aeternae retributionis audierant; et tamen ad
unum Domini praeceptum hoc quod possidere videbantur
obliti sunt. Quanta nos ejus miracula videmus,
quot flagellis affligimur, quantis minarum asperitatibus
deterremur, et tamen vocantem sequi
contemnimus? In coelo jam sedet, qui de conversione
nos admonet; jam jugo fidei colla gentium
subdidit, jam mundi gloriam stravit, jam, ruinis
<pb n="1093B"/>
ejus crebrescentibus, districti sui judicii diem propinquantem
denuntiat; et tamen superba mens nostra
non vult hoc sponte deserere quod quotidie perdit
invita. Quid ergo, charissimi, quid in ejus judicio
dicturi sumus, qui ab amore praesentis saeculi nec
praeceptis flectimur, nec verberibus emendamur?</p>
        </div3>
<div3>
          <head>2.</head>
          <p>
 Sed fortasse aliquis tacitis sibi cogitationibus
dicat: Ad vocem dominicam uterque iste piscator
quid aut quantum dimisit, qui pene nihil habuit?
Sed hac in re, fratres charissimi, affectum debemus
potius pensare quam censum. Multum reliquit qui
sibi nihil retinuit, multum reliquit qui, quantumlibet
parum, totum deseruit. Certe nos et habita
cum amore possidemus, et ea quae minime habemus
ex desiderio quaerimus. Multum ergo Petrus et Andreas
<pb n="1093C"/>
dimisit, quando uterque etiam desideria habendi
derelinquit. Multum dimisit, qui cum re possessa
etiam concupiscentiis renuntiavit. A sequentibus
ergo tanta dimissa sunt, quanta a non sequentibus
concupisci potuerunt. Nemo igitur, etiam cum
quosdam conspicit multa reliquisse, apud semetipsum
dicat: Imitari mundi hujus contemptores volo,
sed quod relinquam non habeo. Multa, fratres, relinquitis,
si desideriis terrenis renuntiatis. <emph>1451</emph> 
Exteriora etenim nostra Domino quamlibet parva sufficiunt.
Cor namque, et non substantiam pensat; nec
perpendit quantum in ejus sacrificio, sed ex quanto
proferatur. Nam si exteriorem substantiam perpendamus,
ecce sancti negotiatores nostri perpetuam angelorum
vitam datis retibus et navi mercati sunt.
<pb n="1093D"/>
Aestimationem quippe pretii non habet, sed tamen
regnum Dei tantum valet quantum habes. Valuit
namque Zacchaeo dimidium substantiae, quia dimidium
aliud ad hoc quod injuste abstulit restituendum
in quadruplum reservavit <note>(Luc. XIX, 8)</note>. Valuit Petro
et Andreae dimissis retibus et navi <note>(Matth. IV, 20)</note>,
<pb n="1094A"/>
valuit viduae duobus minutis <note>(Luc. XXI, 2)</note>, valuit alteri
calice aquae frigidae <note>(Matth. X, 42)</note>. Regnum itaque
Dei, ut diximus, tantum valet quantum habes.</p>
        </div3>
<div3>
          <head>3.</head>
          <p>
 Pensate igitur, fratres, quid vilius cum emitur,
quid charius cum possidetur. Sed fortasse nec
calix aquae frigidae suppetit qui indigenti praebeatur,
etiam tunc securitatem nobis promittit sermo divinus.
Redemptore etenim nato, coeli cives ostensi
sunt, qui clamarent: <hi>Gloria in excelsis Deo, et in
terra pax hominibus bonae voluntatis <note>(Luc. II, 14)</note>
          </hi>.
Ante Dei namque oculos nunquam est vacua manus
a munere, si fuerit arca cordis repleta bona voluntate.
Hinc etenim Psalmista dicit: <hi>In me sunt,
Deus, vota tua quae reddam, laudationes tibi <note>(Psal.
LV, 12)</note>
          </hi>. Ac si aperte dicat: Etsi exterius munera
offerenda non habeo, intra memetipsum tamen invenio
<pb n="1094B"/>
quod in ara tuae laudis impono, quia qui nostra
datione non pasceris, oblatione cordis melius placaris.
Nihil quippe offertur Deo ditius voluntate bona.
Voluntas autem bona est sic adversa alterius sicut
nostra pertimescere, sic de prosperitate proximi sicut
de nostro profectu gratulari, aliena damna nostra
credere, aliena lucra nostra deputare, amicum
non propter mundum, sed propter Deum diligere,
inimicum etiam amando tolerare, nulli quod pati
non vis <emph>1452</emph> facere, nulli quod tibi juste impendi
desideras denegare, necessitati proximi non solum
juxta vires concurrere, sed prodesse etiam ultra
vires velle. Quid ergo isto holocausto locupletius,
quando per hoc quod Deo immolat in ara cordis
<pb n="1094C"/>
anima semetipsam mactat?</p>
        </div3>
<div3>
          <head>4.</head>
          <p>
 Sed hoc bonae voluntatis sacrificium nunquam
plene persolvitur, nisi mundi hujus cupiditas perfecte
deseratur. Nam quidquid in eo concupiscimus,
hoc procul dubio proximis invidemus. Videtur etenim
quia nobis desit quod alter assequitur. Et quia
semper invidia a bona voluntate discordat, mox ut
haec mentem ceperit, illa discedit. Unde praedicatores
sancti ut possent proximos perfecte diligere studuerunt
in hoc saeculo nihil amare, nihil unquam
appetere, nihil vel sine appetitu possidere. Quos
bene Isaias intuens, ait: <hi>Qui sunt isti, qui ut nubes
volant, et quasi columbae ad fenestras suas <note>(Isai. LX,
8)</note>
          </hi>? Vidit quippe terrena eos despicere, mente coelestibus
propinquare, verbis pluere, miraculis coruscare.
Et quos a terrenis contagiis sancta praedicatio
<pb n="1094D"/>
et sublimis vita suspenderat, hos volantes <emph>1453</emph> 
pariter et nubes appellat. Fenestrae autem nostri
sunt oculi, quia per ipsos anima respicit quod exterius
concupiscit. Columba vero simplex est animal,
atque a malitia fellis alienum. Quasi columbae
ergo ad fenestras suas sunt, qui nihil in hoc mundo
<pb n="1095A"/>
concupiscunt, qui omnia simpliciter aspiciunt, et in
his quae vident rapacitatis studio non trahuntur. At
contra milvus et non columba ad fenestras suas est,
qui ad ea quae oculis considerat rapinae desiderio
anhelat. Quia ergo, fratres charissimi, beati Andreae
apostoli natalitia celebramus, debemus imitari
quod colimus. Ostendat nostrae obsequium devotionis
immutatae solemnitas mentis; despiciamus quae
terrena sunt, relictis temporalibus, mercemur aeterna.
Si autem necdum possumus relinquere propria,
saltem non concupiscamus aliena. Si necdum mens
nostra accenditur igne charitatis, in ambitione sua
habeat frenum timoris, ut profectus sui passibus
vegetata, dum ab alienorum appetitu compescitur,
quandoque ad propria contemnenda perducatur, adjuvante
<pb n="1095B"/>
Domino nostro Jesu Christo, etc.
</p>
        </div3>
      </div1>

<div1>
        <head>HOMILIA VI.</head>
<p>Habita ad populum in basilica sanctorum Marcellini
et Petri, Dominica tertia Adventus Domini.</p>
<p>
          <emph>LECTIO S. EVANG. SEC. MATTH. XI, 2-10.</emph>
        </p>
<p divs_removed="true"> <hi>In illo tempore, cum audisset Joannes in vinculis
opera Christi, mittens duos ex discipulis suis, ait illi:
Tu es qui venturus es, an alium exspectamus? Et respondens
Jesus, ait illis: Euntes renuntiate Joanni
quae audistis et vidistis. Caeci vident, claudi ambulant,
leprosi mundantur, surdi audiunt, mortui resurgunt,
pauperes evangelizantur, et beatus est qui non fuerit
scandalizatus in me. Illis autem abeuntibus, coepit
Jesus dicere ad turbas de Joanne: Quid existis in desertum
videre? Arundinem vento agitatam? Sed quid
existis videre? Hominem mollibus vestitum? Ecce qui
<pb n="1095C"/>
mollibus vestiuntur in domibus regum sunt. Sed quid
existis videre? Prophetam? Etiam dico vobis, et plus
quam prophetam. Hic est enim de quo scriptum est:
Ecce ego mitto angelum meum ante faciem tuam, qui
praeparabit viam tuam ante te.</hi> <emph>1452</emph>

        </p>
        <div3 moved_from_p="true">
            <head>1.</head>
          <p>
 Quaerendum nobis est, fratres charissimi,
Joannes propheta, et plus quam propheta,
qui venientem ad Jordanis baptisma Dominum
ostendit dicens: <hi>Ecce Agnus Dei, ecce qui tollit peccatum
mundi <note>(Joan. I, 29, 36)</note>
            </hi>; qui et humilitatem
suam, et divinitatis ejus potentiam considerans, dicit: <hi>Qui de terra est de terra loquitur, qui autem de
coelo venit super omnes est 
 <note>(Joan. III, 31)</note>
            </hi>; cur in carcere
positus, mittens discipulos suos, requirit: <hi>Tu
es qui venturus es, an alium exspectamus?</hi> tanquam
<pb n="1095D"/>
si ignoret quem ostenderat, et an ipse sit nesciat,
quem ipsum esse prophetando, baptizando, et ostendendo
clamaverat. Sed haec citius quaestio solvitur
si gestae rei tempus et ordo pensetur. Ad Jordanis
enim fluenta positus, quia ipse Redemptor mundi
esset asseruit; missus vero in carcerem, an ipse
veniat requirit, non quia ipsum esse mundi Redemptorem
dubitet, <emph>1453</emph> sed quaerit, ut sciat si is qui
per se in mundum venerat per se etiam ad inferni
claustra descendat. Quem enim praecurrens mundo
<pb n="1096A"/>
nuntiaverat, hunc moriendo et ad inferos praecurrebat.
Ait ergo: <hi>Tu es qui venturus es, an alium exspectamus?</hi> 
Ac si aperte dicat: Sicut pro hominibus
nasci dignatus es, an etiam pro hominibus mori
digneris insinua, ut qui nativitatis tuae praecursor
exstiti, mortis etiam praecursor fiam, et venturum
inferno te nuntiem, quem jam venisse mundo nuntiavi.
Unde et inquisitus Dominus enumeratis potentiae
suae miraculis, de mortis suae protinus humilitate
respondit, dicens: <hi>Caeci vident, claudi ambulant,
leprosi mundantur, surdi audiunt, mortui
resurgunt, pauperes evangelizantur, et beatus est qui
non fuerit scandalizatus in me.</hi> Visis tot signis, tantisque
 virtutibus, non scandalizari quisquam potuit, <emph>1454</emph> 
 sed admirari. Sed infidelium mens grave
<pb n="1096B"/>
in illo scandalum pertulit, cum eum et post tot miracula
morientem vidit. Unde et Paulus dicit: <hi>Nos
autem praedicamus Christum crucifixum, Judaeis quidem
scandalum, gentibus autem stultitiam <note>(I Cor. I,
23)</note>
            </hi>. Stultum quippe hominibus visum est ut pro
hominibus auctor vitae moreretur; et inde contra
eum homo scandalum sumpsit, unde etiam plus debitor
fieri debuit. Nam tanto Deus ab hominibus dignius
honorandus est, quanto pro hominibus et indigna
suscepit. Quid est ergo dicere: <hi>Beatus qui non fuerit
scandalizatus in me,</hi> nisi aperta voce abjectionem
mortis suae humilitatemque signare? Ac si patenter
dicat: Mira quidem facio, sed abjecta perpeti non
dedignor. Quia ergo moriendo te subsequor, cavendum
valde est hominibus, ne in me mortem despiciant,
<pb n="1096C"/>
qui signa venerantur.</p>
        </div3>
<div3>
          <head>2.</head>
          <p>
 Sed dimissis Joannis discipulis, quid de eodem
Joanne turbis dicat audiamus: <hi>Quid existis in desertum
videre? Arundinem vento agitatam?</hi> Quod videlicet
non asserendo, sed negando intulit. Arundinem
quippe mox ut aura contigerit, in partem alteram
flectit. Et quid per arundinem nisi carnalis animus
designatur? Qui mox ut favore vel detractione tangitur,
statim in partem quamlibet inclinatur. Si enim
ab humano ore aura favoris flaverit, hilarescit, extollitur,
totumque se quasi ad gratiam inflectit. Sed
si inde ventus detractionis eruperit, unde laudis aura
veniebat, mox eum quasi in partem alteram ad vim
furoris inclinat. Sed arundo vento agitata Joannes
non erat, quia hunc nec blandum gratia, nec cujus
<pb n="1096D"/>
libet detractio ira asperum faciebat. Nec prospera
hunc erigere, nec adversa noverant inclinare. Arundo
ergo vento agitata Joannes non erat, quem a status
sui rectitudine nulla rerum varietas inflectebat.
Discamus ergo, fratres charissimi, arundinem vento
agitatam non esse; solidemus animum inter auras
linguarum positum, stet inflexibilis status mentis.
Nulla nos detractio ad iram provocet, atque ad remissionem
inutilis gratiae nullus favor inclinet. Non
nos prospera elevent, non adversa perturbent, ut qui
<pb n="1097A"/>
in soliditate fidei figimur, nequaquam rerum transeuntium
mutabilitate moveamur.</p>
        </div3>
<div3>
          <head>3.</head>
          <p>
 Adhuc autem de ejus expressione subjungitur: <hi>Sed quid existis in desertum videre? Hominem
mollibus vestitum? Ecce qui mollibus vestiuntur in domibus
regum sunt.</hi> 
 Camelorum etenim pilis contextis
vestitus Joannes fuisse describitur. Et quid est dicere: <hi>Ecce qui mollibus vestiuntur in domibus regum
sunt,</hi> 
 nisi aperta sententia demonstrare quia non coelesti,
sed terreno regi militant hi qui pro Deo perpeti
aspera fugiunt, sed, solis exterioribus dediti,
praesentis vitae mollitiem et delectationem quaerunt?
Nemo ergo existimet in fluxu atque studio vestium
peccatum deesse, quia si hoc culpa non esset, nullo
modo Joannem Dominus de vestimenti sui asperitate
<pb n="1097B"/>
laudasset. Si hoc culpa non esset, nequaquam Petrus
apostolus per epistolam feminas a pretiosarum vestium
appetitu compesceret, dicens: <hi>Non in veste
pretiosa <note>(I Pet. III, 3; I Tim. II, 9)</note>
          </hi>. Pensate ergo quae
culpa sit hoc etiam viros appetere, a quo curavit pastor
Ecclesiae et feminas prohibere. <emph>1455</emph>
</p>
        </div3>
<div3>
          <head>4.</head>
          <p>
 Quamvis hoc quod Joannes non esse
vestitus mollibus dicitur, per significationem intelligi
et aliter potest. Mollibus enim vestitus non fuit,
quia vitam peccantium non blandimentis fovit, sed
 vigore asperae invectionis increpavit, dicens: <hi>Genimina
viperarum, quis vobis demonstravit fugere a ventura
ira? <note>(Matth. III, 7; Luc. III, 7.)</note>
          </hi> Unde et per Salomonem
dicitur: <hi>Verba sapientium quasi stimuli, et
sicut clavi in altum defixi <note>(Eccle. XII, 11)</note>
          </hi>. Clavis
<pb n="1097C"/>
quippe atque stimulis sapientum verba comparantur,
quia culpas delinquentium nesciunt palpare, sed
pungere.</p>
        </div3>
<div3>
          <head>5.</head>
          <p>
 <hi>Sed quid existis videre in desertum? Prophetam?
Etiam dico vobis, et plus quam prophetam.</hi> Prophetae
quippe ministerium est, ventura praedicere, non
etiam demonstrare. Joannes ergo plus quam propheta
est, quia eum quem praecurrendo prophetaverat
etiam ostendendo monstrabat. Sed quia arundo vento
agitata esse denegatur, quia non esse vestitus
mollibus dicitur, quia prophetae nomen huic impar
esse perhibetur, jam quid digne dici possit audiamus.
Sequitur: <hi>Hic est de quo scriptum est: Ecce
ego mitto angelum meum ante faciem tuam, qui praeparabit
viam tuam ante te <note>(Malach. III, 1)</note>
          </hi>. Quod enim
Graece angelus, hoc Latine nuntius dicitur. Recte
<pb n="1097D"/>
ergo qui nuntiare supernum judicem mittitur angelus
vocatur, ut dignitatem servet in nomine, quam explet
in operatione. Altum quidem nomen est, sed
vita nomine inferior non est.</p>
        </div3>
<div3>
          <head>6.</head>
          <p>
 Utinam, fratres charissimi, non ad judicium
nostrum dicamus, quia omnes qui sacerdotii nomine
censentur angeli vocantur, propheta attestante, qui
<pb n="1098A"/>
ait: <hi>Labia sacerdotis custodiunt scientiam, et legem
requirunt ex ore ejus, quia angelus Domini exercituum
est <note>(Malac. II, 7)</note>
          </hi>. Sed hujus altitudinem nominis,
etiam vos, si vultis, potestis mereri. Nam unusquisque
vestrum in quantum sufficit, in quantum gratiam
supernae aspirationis accepit, si a pravitate proximum
revocat, si exhortari ad bene operandum curat, si
aeternum regnum vel supplicium erranti denuntiat,
cum sanctae annuntiationis verba impendit, profecto
angelus existit. Et nemo dicat: Admonere non sufficio,
exhortari idoneus non sum. Quantum potes
exhibe, ne male servatum quod acceperas in tormentis
exigaris. Neque enim plus quam unum talentum
acceperat qui hoc abscondere magis studuit
quam erogare. Et scimus quod in Dei tabernaculo
<pb n="1098B"/>
non solum phialae, sed, praecipiente Domino, etiam
cyathi facti sunt <note>(Exod. XXXVII)</note>. Per phialas quippe
doctrina exuberans, per cyathos vero parva atque
angusta designatur scientia. Alius, doctrina veritatis
plenus, audientium mentes inebriat. Per hoc ergo
quod dicit profecto phialam porrigit. Alius explere
quod sentit non valet, sed quia hoc utcunque denuntiat,
profecto per cyathum gustum praebet. In Dei
ergo tabernaculo, id est in sancta Ecclesia, positi,
si per doctrinae sapientiam ministrare phialas minime
potestis, in quantum pro divina largitate sufficitis
proximis vestris boni verbi cyathos date. In quantum
vos profecisse pensatis, etiam vobiscum alios trahite,
in via Dei socios habere desiderate. Si quis
vestrum, fratres, ad forum aut fortasse ad balneum
<pb n="1098C"/>
pergit, quem otiosum esse considerat ut secum veniat
invitat. Ipsa ergo terrena actio vestra vos conveniat, <emph>1456</emph> 
 et si ad Deum tenditis, curate ne ad
eum soli veniatis. Hinc etenim scriptum est: <hi>Qui
audit, dicat: Veni <note>(Apoc. XXII, 17)</note>
          </hi>; ut qui jam in
corde vocem superni amoris acceperit, foras etiam
proximis vocem exhortationis reddat. Et fortasse panem,
ut indigenti eleemosynam porrigat, non habet;
sed majus est quod tribuere valeat, qui linguam habet.
Plus enim est verbi pabulo victuram in perpetuum
mentem reficere, quam ventrem moriturae
carnis terreno pane satiare. Nolite ergo, fratres,
proximis vestris eleemosynam verbi subtrahere.
Mecum vos admoneo, ut ab otioso sermone parcamus,
inutiliter loqui declinemus. Inquantum reniti
<pb n="1098D"/>
linguae praevalemus, in ventum verba non defluant,
cum judex dicat: <hi>Omne</hi> <emph>1457</emph> <hi>verbum otiosum quod
locuti fuerint homines, reddent de eo rationem in die
judicii <note>(Matth. XII, 36)</note>
          </hi>. Otiosum quippe verbum est,
quod aut utilitate rectitudinis, aut ratione justae necessitatis
caret. Otiosa ergo colloquia ad aedificationis
studium vertite: quam celerrime hujus vitae
tempora fugiant, considerate: quam districtus veniat
<pb n="1099A"/>
judex attendite. Hunc ante oculos vestri cordis
ponite: hunc proximorum vestrorum mentibus intimate;
ut inquantum vires suppetunt, si annuntiare
eum non negligitis, vocari ab eo Angeli cum Joanne
valeatis; quod ipse praestare dignetur qui vivit et
regnat Deus in saecula saeculorum. Amen.
</p>
        </div3>
      </div1>

<div1>
        <head>HOMILIA VII.</head>
<p>Habita ad populum in basilica sancti Petri apostoli,
 Dominica quarta in Adventu Domini.</p>
<p>
          <emph>LECTIO S. EVANG. SEC. JOAN. I, 19-28.</emph>
        </p>
<p divs_removed="true"> <hi>In illo tempore, miserunt Judaei a Jerosolymis sacerdotes
et levitas ad Joannem, ut interrogarent eum:
Tu quis es? Et confessus est, et non negavit. Et confessus
est: Quia non sum ego Christus. Et interrogaverunt
eum: Quid ergo? Elias es tu? Et dixit: Non
sum. Propheta es tu? Et respondit: Non. Dixerunt
<pb n="1099B"/>
ergo ei: Quis es, ut responsum demus his, qui miserunt
nos? Quid dicis de teipso? Ait: Ego vox clamantis in
deserto: Dirigite viam Domini, sicut dixit Isaias propheta.
Et qui missi fuerant erant ex Pharisaeis. Et interrogaverunt
eum, et dixerunt ei: Quid ergo baptizas,
si tu non es Christus, neque Elias, neque propheta?
Respondit eis Joannes, dicens: Ego baptizo in aqua;
medius autem vestrum stetit, quem vos nescitis. Ipse
est qui post me venturus est, qui ante me factus est, 
 cujus non sum dignus solvere corrigiam calceamenti.
Haec in Bethania facta sunt trans Jordanem, ubi erat
Joannes baptizans.</hi> <emph>1456</emph>

        </p>
        <div3 moved_from_p="true">
            <head>1.</head>
          <p>
 Ex hujus nobis lectionis verbis, fratres
charissimi, Joannis humilitas commendatur, qui cum
tantae virtutis esset ut Christus credi potuisset, elegit
<pb n="1099C"/>
solide subsistere in se, ne humana opinione raperetur
inaniter super se. Nam <hi>confessus est, et non negavit,
et confessus est: Quia non sum ego Christus.</hi> 
Sed quia dixit <hi>Non sum,</hi> negavit plane quod non
erat, sed non negavit quod erat, ut veritatem loquens,
ejus membrum fieret cujus sibi nomen fallaciter
non usurparet. Cum ergo non vult appetere nomen
Christi, factus est membrum Christi, quia dum
infirmitatem suam studuit humiliter agnoscere, illius
celsitudinem meruit veraciter obtinere. Sed cum ex
lectione alia Redemptoris nostri sententia ad mentem
reducitur, ex hujus lectionis verbis nobis quaestio
valde implexa generatur. Alio quippe in loco inquisitus
a discipulis Dominus de Eliae adventu, respondit:
<pb n="1099D"/> <hi>Elias jam venit, et non cognoverunt eum, sed
fecerunt in eum quaecunque voluerunt. Et si vultis scire,
Joannes ipse est Elias 
 <note>(Matth. XVII, 12)</note>
            </hi>. Requisitus
autem Joannes, dicit: <hi>Non sum Elias.</hi> Quid est hoc,
fratres charissimi, quia quod Veritas affirmat, hoc
propheta Veritatis negat? Valde namque inter se diversa
sunt <hi>Ipse est</hi> et <hi>Non sum.</hi> Quomodo ergo propheta
Veritatis est, <emph>1457</emph> si ejusdem Veritatis sermonibus
concors non est? Sed si subtiliter veritas
ipsa requiratur, hoc quod inter se contrarium sonuit,
<pb n="1100A"/>
quomodo contrarium non sit invenitur. Ad Zachariam
namque de Joanne angelus dicit: <hi>Ipse praecedet
ante illum in spiritu et virtute Eliae <note>(Luc. I, 17)</note>
            </hi>. Qui
idcirco venturus in spiritu et virtute Eliae dicitur,
quia sicut Elias secundum Domini adventum praeveniet,
ita Joannes praevenit primum. Sicut ille praecursor
venturus est judicis, ita iste praecursor
est factus Redemptoris. Joannes igitur in spiritu
Elias erat, in persona Elias non erat. Quod ergo
Dominus fatetur de spiritu, hoc Joannes denegat de
persona, quia et justum sic erat, ut et discipulis Dominus
spiritalem de Joanne sententiam diceret, et
Joannes idem turbis carnalibus non de suo spiritu,
sed de corpore responderet. Contrarium ergo veritati
videtur esse quod Joannes sonuit, sed tamen a veritatis
<pb n="1100B"/>
tramite non recessit.</p>
        </div3>
<div3>
          <head>2.</head>
          <p>
 Qui cum se etiam prophetam negat, quia videlicet
non solum poterat Redemptorem praedicare,
sed etiam demonstrare, quisnam sit continuo exprimit,
dum subjungit: <hi>Ego vox clamantis in deserto.</hi> 
Scitis, fratres charissimi, quia unigenitus Filius Verbum
Patris vocatur, Joanne attestante, <emph>1458</emph> qui
ait: <hi>In principio erat Verbum, et Verbum erat apud
Deum, et Deus erat Verbum <note>(Joan. I, 1)</note>
          </hi>. Et ex ipsa
vestra locutione cognoscitis quia prius vox sonat, ut
verbum postmodum possit audiri. Joannes ergo vocem
se esse asserit, quia Verbum praecedit. Adventum
itaque Dominicum praecurrens, vox dicitur, quia
per ejus ministerium Patris Verbum ab hominibus
auditur. Qui etiam in deserto clamat, quia derelictae
<pb n="1100C"/>
destitutaeque Judaeae solatium Redemptoris annuntiat.
Quid autem clamet insinuat cum subjungit: <hi>Dirigite viam Domini, sicut dixit Isaias propheta 
 <note>(Isai.
XL, 3)</note>
          </hi>. Via Domini ad cor dirigitur cum veritatis sermo
humiliter auditur. Via Domini ad cor dirigitur cum
ad praeceptum vita praeparatur. Unde scriptum est: <hi>Si quis diligit me, sermonem meum servabit, et Pater
meus diliget eum, et ad eum veniemus, et mansionem
apud eum faciemus 
 <note>(Joan. XIV, 23)</note>
          </hi>. Quisquis ergo
in superbiam mentem elevat, quisquis avaritiae aestibus
anhelat, quisquis se luxuriae inquinationibus polluit,
cordis ostium contra veritatem claudit; et ne ad se
Dominus veniat, claustra animi seris vitiorum damnat.</p>
        </div3>
<div3>
          <head>3.</head>
          <p>
 Sed adhuc qui missi sunt percontantur: <hi>Quid
ergo baptizas, si tu non es Christus, neque Elias, neque
<pb n="1100D"/>
propheta?</hi> Quod quia non studio cognoscendae veritatis,
sed malitia exercendae aemulationis dicitur,
Evangelista tacite innotuit cum subjungit, dicens: <hi>Et qui missi fuerant erant ex Pharisaeis.</hi> 
 Ac si aperte
dicat: Illi Joannem de suis actibus requirunt, qui
doctrinam nesciunt quaerere, sed invidere. Sed sanctus
quisque etiam cum perversa mente requiritur, a
bonitatis suae studio non mutatur. Unde Joannes
quoque ad verba invidiae praedicamenta respondit
vitae. Nam protinus adjungit: <hi>Ego baptizo in aqua;
<pb n="1101A"/>
medius autem vestrum stetit, quem vos nescitis.</hi> Joannes
 non spiritu, sed aqua baptizat, quia, peccata
solvere non valens, baptizatorum corpora per aquam
lavat, sed tamen mentem per veniam non lavat.
Cur ergo baptizat qui peccata per baptisma non
relaxat, nisi ut, praecursionis suae ordinem servans,
qui nasciturum nascendo praevenerat, baptizaturum
quoque Dominum baptizando praeveniret; et qui
praedicando factus est praecursor Christi, baptizando
etiam praecursor ejus fieret imitatione sacramenti?
Qui inter haec mysterium annuntians, hunc in medio
hominum et stetisse asserit, et nesciri, quia per
carnem Dominus apparens, et visibilis exstitit corpore
et invisibilis majestate. De quo etiam subdit: <hi>Qui
post me venit, ante me factus est.</hi> Sic namque dicitur:
<pb n="1101B"/> <hi>Ante me factus,</hi> 
 ac si dicatur, <hi>Ante me positus.</hi> Post
me ergo venit, quia postmodum natus; ante me autem
factus est, quia mihi praelatus. Sed haec paulo
superius dicens, etiam praelationis ejus causas aperuit
cum subjunxit <hi>quia prior me erat.</hi> Ac si aperte dicat:
Inde me etiam post natus superat, quo eum nativitatis
suae tempora non angustant. Nam qui per matrem
in tempore nascitur, sine tempore est a Patre
generatus. Cui quantae reverentiae humilitatem debeat
subdendo manifestat: <hi>Cujus non sum dignus
solvere corrigiam calceamenti <note>(Marc. I, 7)</note>
          </hi>. Mos apud
veteres fuit ut si quis eam quae sibi competeret accipere
uxorem nollet, ille ei calceamentum <emph>1459</emph> solveret
qui ad hanc sponsus jure propinquitatis veniret.
Quid igitur inter homines Christus, nisi sanctae Ecclesiae
<pb n="1101C"/>
sponsus apparuit? De quo et idem Joannes
dicit: <hi>Qui habet sponsam, sponsus est <note>(Joan. III, 29)</note>
          </hi>.
Sed quia Joannem homines Christum esse putaverunt,
quod idem Joannes negat, recte se indignum esse ad
solvendam corrigiam ejus calceamenti denuntiat. Ac
si aperte dicat: Ego Redemptoris nostri vestigia denudare
non valeo, quia sponsi nomen mihi immerito
non usurpo. Quod tamen intelligi et aliter potest.
Quis enim nesciat quod calceamenta ex mortuis animalibus
fiunt? Incarnatus vero Dominus veniens
quasi calccatus apparuit, quia in divinitate sua
morticina nostrae corruptionis assumpsit. Unde etiam
per Prophetam dicit: <hi>In Idumaeam extendam calceamentum
meum <note>(Psal. LIX, 10)</note>
          </hi>. Per Idumaeam quippe
gentilitas, per calceamentum vero assumpta mortalitas
designatur. In Idumaeam ergo Dominus calceamentum
<pb n="1101D"/>
suum se extendere asserit, quia dum per
carnem gentibus innotuit, quasi calceata ad nos divinitas
venit. Sed hujus incarnationis mysterium humanus
oculus penetrare non sufficit. Investigari etenim
nullatenus potest quomodo corporatur Verbum,
quomodo summus et vivificator spiritus intra
<pb n="1102A"/>
uterum matris animatur, quomodo is qui initium non
habet, et existit, et concipitur. Corrigia ergo calceamenti
est ligatura mysterii. Joannes itaque solvere
corrigiam calceamenti ejus non valet, quia incarnationis
ejus mysterium nec ipse investigare sufficit,
qui hanc per prophetiae spiritum agnovit. Quid est
ergo dicere: <hi>Non sum dignus solvere corrigiam calceamenti
ejus,</hi> nisi aperte et humiliter suam ignorantiam
profiteri? Ac si patenter dicat: Quid mirum
si ille mihi praelatus est, quem post me quidem natum
considero, sed nativitatis ejus mysterium non
apprehendo? Ecce Joannes, prophetiae spiritu impletus,
mira scientia emicat et tamen illud de se
insinuat quod ignorat.</p>
        </div3>
<div3>
          <head>4.</head>
          <p>
 Qua in re pensandum nobis est, fratres charissimi,
<pb n="1102B"/>
et tota intentione cogitandum quomodo sancti
viri, ut humilitatis in se virtutem custodiant, cum
quaedam mirabiliter sciunt, illud ante mentis oculos
student revocare quod nesciunt, ut dum ex parte alia
infirmitatem suam considerant, ex ea parte qua
perfectus est eorum se animus non extollat. Scientia
etenim virtus est, humilitas etiam custos virtutis.
Restat ergo ut in omne quod scit sese mens deprimat
ne quod virtus scientiae congregat ventus elationis
 tollat. Cum bona, fratres, agitis, semper ad memoriam
male acta revocate, ut dum caute culpa conspicitur
nunquam de bono opere incaute animus laetetur.
Superiores invicem, eos maxime qui vobis
commissi non sunt, proximos vestros attendite, quia
et quos agere aliqua prava conspicitis, quia
<pb n="1102C"/>
in eis lateant bona nescitis. Magnus ergo
unusquisque esse studeat, sed tamen aliquo modo
esse se nesciat, ne dum sibi magnitudinem arroganter
tribuit, amittat. Hinc etenim per prophetam
dicitur: <hi>Vae qui sapientes estis in oculis vestris, et
coram vobismetipsis prudentes <note>(Isai. V, 21)</note>
          </hi>. Hinc Paulus
ait: <hi>Nolite prudentes esse apud vosmetipsos <note>(Rom.
XII, 16)</note>
          </hi>. Hinc contra superbientem Saul dicitur: <emph>1460</emph> 
 <hi>Cum esses parvulus in oculis tuis, caput in
tribubus Israel factus es <note>(I Reg. XV, 17)</note>
          </hi>. Ac si aperte
diceretur: Cum tu te parvulum conspiceres, ego te
prae caeteris magnum feci. Quia vero tu te magnum
conspicis, a me parvus aestimaris. Quo contra cum
David regni sui potentiam coram arca foederis Domini
saltando despiceret, dixit: <hi>Ludam et vilior fiam
plus quam factus sum, et ero humilis in oculis meis</hi> 
<pb n="1102D"/> <note>(II Reg. VI, 22)</note>.
Quem enim non extolleret ora leonum
frangere, ursorum brachia dissipare, despectis
prioribus fratribus eligi, reprobato rege ad regni
 gubernacula ungi, timendum cunctis uno lapide Goliam
sternere, a rege proposita exstinctis allophylis
numerosa praeputia reportare, regnum ex promissione
<pb n="1103A"/>
percipere, cunctumque Israeliticum populum
sine ulla postmodum contradictione <emph>1461</emph> possidere?
Et tamen in cunctis se despicit, qui in suis
oculis se esse humilem confitetur. Si ergo sancti
viri etiam cum agunt fortia, de semetipsis vilia sentiunt,
quid in sua excusatione dicturi sunt qui sine
opere virtutis intumescunt? Sed etsi quaelibet bona
adsint opera, nulla sunt, nisi ex humilitate condiantur.
Miranda quippe actio cum elatione non elevat,
sed gravat. Qui enim sine humilitate virtutes congregat,
in ventum pulverem portat; et unde aliquid
ferre cernitur, inde deterius caecatur. In cunctis ergo
quae agitis, fratres mei, radicem boni operis humilitatem
tenete; nec quibus jam superiores, sed quibus
adhuc inferiores estis, aspicite, ut dum meliorum
<pb n="1103B"/>
vobis exempla proponitis, ad majora semper ascendere
ex humilitate valeatis.
</p>
        </div3>
      </div1>

<div1>
        <head>HOMILIA VIII.</head>
<p>Habita ad populum in basilica beatae Mariae Virginis,
in die Natalis Domini.</p>
<p>
          <emph>LECTIO S. EVANG. SEC. LUC. II, 1-14.</emph>
        </p>
<p> <hi>In illo tempore, exiit edictum a Caesare Augusto, ut
describeretur universus orbis. Haec descriptio prima facta
est a praeside Syriae Cyrino. Et ibant omnes ut profiterentur,
singuli in suam civitatem. Ascendit autem
et Joseph a Galilaea de civitate Nazareth, in Judaeam
in civitatem David, quae vocatur Bethlehem, eo quod
esset de domo et familia David, ut profiteretur cum
Maria desponsata sibi uxore praegnante. Factum est
autem, cum essent ibi, impleti sunt dies ut pareret. Et
peperit filium suum primogenitum; et pannis eum involvit,
<pb n="1103C"/>
et reclinavit eum in praesepio, quia non erat ei locus
in diversorio. Et pastores erant in regione eadem,
vigilantes et custodientes vigilias noctis super gregem
suum. Et ecce angelus Domini stetit juxta illos, et
claritas Dei circumfulsit illos, et timuerunt timore
magno. Et dixit illis angelus: Nolite timere. Ecce
enim evangelizo vobis gaudium magnum, quod erit
omni populo, quia natus est vobis hodie Salvator, qui
est Christus Dominus, in civitate David. Et hoc vobis
signum: Invenietis infantem pannis involutum, et positum
in praesepio. Et subito facta est cum angelo multitudo
militiae coelestis exercitus, laudantium Deum,
et dicentium: Gloria in altissimis Deo, et in terra pax
hominibus bonae voluntatis.</hi> </p>
<p> <emph>1460</emph> Quia, largiente Domino, missarum solemnia
<pb n="1103D"/>
ter hodie celebraturi sumus, loqui diu de Evangelica
lectione non possumus. Sed nos aliquid vel breviter
dicere Redemptoris nostri nativitas ipsa compellit.
Quid est quod nascituro Domino mundus describitur,
nisi hoc quod aperte monstratur, quia ille veniebat
in carne, qui electos suos ascriberet in aeternitate?
Quo contra de reprobis per Prophetam dicitur: <hi>Deleantur
<pb n="1104A"/>
de libro viventium, et cum justis non scribantur <note>(Psal. LXVIII, 29)</note>
          </hi>.
Qui bene etiam in Bethlehem nascitur:
Bethlehem quippe domus panis interpretatur.
Ipse namque est qui ait: <hi>Ego sum panis vivus, qui
de coelo descendi <note>(Joan. VI, 41, 52)</note>
          </hi>. Locus ergo in
quo Dominus nascitur, domus panis antea vocatus
est, quia futurum profecto erat ut ille ibi per materiam
carnis appareret, qui electorum mentes interna
satietate reficeret. Qui non in parentum domo, sed
in via nascitur, ut profecto <emph>1461</emph> ostenderet, quia
per humanitatem suam quam assumpserat quasi in
alieno nascebatur. Alienum videlicet non secundum
potestatem dico, sed secundum naturam. Nam de
potestate ejus scriptum est: <hi>In propria venit <note>(Joan.
I, 11)</note>
          </hi>. In natura etenim sua ante tempora natus est,
<pb n="1104B"/>
in nostra venit ex tempore. Qui ergo aeternus permanens
temporalis apparuit, alienum est ubi descendit.
Et quia per prophetam dicitur: <hi>Omnis caro fenum <note>(Isai. XL, 6)</note>
          </hi>,
factus homo, fenum nostrum vertit
in frumentum, qui de semetipso ait: <hi>Nisi granum
frumenti cadens in terram mortuum fuerit, ipsum solum
manet <note>(Joan. XII, 24)</note>
          </hi>. Unde et natus in praesepio reclinatur,
ut fideles omnes videlicet sancta animalia,
carnis suae frumento reficeret, ne ab aeternae intelligentiae
pabulo jejuna remanerent. Quid autem est
quod vigilantibus pastoribus angelus apparet, eosque
Dei claritas circumfulget, nisi quod illi prae caeteris
videre sublimia merentur, <emph>1462</emph> qui fidelibus gregibus
praeesse sollicite sciunt? Dumque ipsi pie super
gregem vigilant, divina super eos gratia largius
<pb n="1104C"/>
coruscat.</p>
<div3>
          <head>2.</head>
          <p>
 Regem vero natum angelus nuntiat, ejusque
voci angelorum chori concinunt, et congaudentes
clamant: <hi>Gloria in excelsis Deo, et in terra pax hominibus
bonae voluntatis.</hi> Prius quippe quam Redemptor
noster nasceretur per carnem, discordiam cum angelis
habuimus, a quorum claritate atque munditia
per primae culpae meritum, per quotidiana delicta
longe distabamus. Quia enim peccando extranei eramus
a Deo, extraneos nos a suo consortio deputabant
angeli cives Dei. Sed quia nos cognovimus Regem
nostrum, recognoverunt nos angeli cives suos. Quia
enim coeli Rex terram nostrae carnis assumpsit, infirmitatem
nostram illa jam angelica celsitudo non
despicit. Ad pacem nostram angeli redeunt, intentionem
<pb n="1104D"/>
prioris discordiae postponunt; et quos prius
infirmos abjectosque despexerant, jam socios venerantur.
Hinc est enim quod Loth <note>(Genes. XIX, 1)</note> et
Josue <note>(Josue V, 15)</note> angelos adorant, nec tamen adorare
prohibentur; Joannes vero in Apocalypsi sua
adorare angelum voluit, sed tamen <emph>1463</emph> idem
hunc angelus ne se debeat adorare compescuit, dicens:
<pb n="1105A"/> <hi>Vide ne feceris, conservus enim tuus sum et fratrum
tuorum 
 <note>(Apoc. XXII, 9)</note>
          </hi>. Quid est quod ante Redemptoris
adventum angeli ab hominibus adorantur, et
tacent, postmodum vero adorari refugiunt, nisi quod
naturam nostram, quam prius despexerant, postquam
hanc super se assumptam conspiciunt, substratam
sibi videre pertimescunt? Nec jam sub se velut infirmam
contemnere ausi sunt, quam super se videlicet
in coeli Rege venerantur. Nec habere dedignantur
hominem socium, qui super se adorant hominem
Deum. Curemus ergo, fratres charissimi, ne qua nos
immunditia polluat, qui in aeterna praescientia et
Dei cives, et angelis ejus aequales sumus. Vindicemus
moribus dignitatem nostram, nulla nos luxuria inquinet,
nulla nos turpis cogitatio accuset, non malitia
<pb n="1105B"/>
mentem mordeat, non invidiae rubigo consumat, non
elatio inflet, non ambitio per terrena oblectamenta
dilaniet, non ira inflammet. Dii etenim vocati sunt
homines. Defende ergo tibi, o homo, contra vitia
honorem Dei, quia propter te factus est Deus homo,
qui vivit et regnat in saecula saeculorum. Amen.
</p>
        </div3>
      </div1>

<div1>
        <head>HOMILIA IX.</head>
<p>Habita ad populum in basilica sancti Silvestri, in
die natalis ejus.</p>
<p>
          <emph>LECTIO S. EVANG. SEC. MATTH. XXV, 14-30.</emph>
        </p>
<p divs_removed="true"> <hi>In illo tempore, dixit Jesus discipulis suis parabolam
hanc: Homo quidam peregre proficiscens, vocavit servos
suos, et tradidit illis bona sua. Et uni dedit quinque
talenta, alii autem duo, alii vero unum, unicuique secundum
propriam virtutem, et profectus est statim.
<pb n="1105C"/>
Abiit autem qui quinque talenta acceperat, et operatus est
in eis, et lucratus est alia quinque. Similiter et qui duo
acceperat, lucratus est alia duo. Qui autem unum acceperat,
abiens fodit in terram, et abscondit pecuniam
domini sui. Post multum vero temporis venit Dominus
servorum illorum, et posuit rationem cum eis. Et accedens
qui quinque talenta acceperat, obtulit alia quinque
talenta, dicens: Domine, quinque talenta tradidisti mihi,
ecce alia quinque superlucratus sum. Ait illi Dominus
ejus: Euge serve bone et fidelis, quia super pauca fuisti
fidelis, super multa te constituam; intra in gaudium
domini tui. Accessit autem et qui duo talenta acceperat,
et ait: Domine, duo talenta tradidisti mihi, ecce alia
duo superlucratus sum. Ait illi Dominus ejus: Euge,
serve bone et fidelis, quia super pauca fuisti fidelis,
<pb n="1105D"/>
super multa te constituam; intra in gaudium domini
tui. Accedens autem et qui unum talentum acceperat,
ait: Domine, scio quia homo durus es, metis ubi non
seminasti, et congregas ubi non sparsisti; et timens abii
et abscondi talentum tuum in terra, ecce habes quod
tuum est. Respondens autem dominus ejus, dixit ei:
Serve male et piger, sciebas quia meto ubi non semino,
<pb n="1106A"/>
et congrego ubi non sparsi; oportuit ergo te dare pecuniam
meam nummulariis, et ego veniens recepissem
utique quod meum est cum usura. Tollite itaque ab eo
talentum, et date ei qui habet decem talenta. Omni enim
habenti dabitur, et abundabit; ei autem qui non habet,
et quod videtur habere auferetur ab eo. Et inutilem servum
ejicite in tenebras exteriores; illic erit fletus et
stridor dentium.</hi> 

        </p>
        <div3 moved_from_p="true">
            <head>1.</head>
          <p>
 Lectio sancti Evangelii, fratres charissimi, sollicite
considerare nos admonet, ne nos, qui plus caeteris
in hoc mundo accepisse aliquid cernimur ab
auctore mundi, gravius inde judicemur. Cum enim
augentur dona, rationes etiam crescunt donorum.
Tanto ergo esse humilior atque ad serviendum <emph>1464</emph> 
 promptior quisque debet ex munere, quanto
<pb n="1106B"/>
se obligatiorem esse conspicit in reddenda ratione.
Ecce homo qui peregre proficiscitur, servos suos vocat,
eisque ad negotium talenta partitur. Post multum
vero temporis positurus rationem revertitur,
bene operantes pro apportato lucro remunerat, servum
vero a bono opere torpentem damnat. Quis itaque
iste homo est qui peregre proficiscitur, nisi Redemptor
noster, qui in ea carne quam assumpserat
abiit in coelum? Carnis enim locus proprius terra
est, quae quasi ad peregrina ducitur, dum per Redemptorem
nostrum in coelo collocatur. Sed homo
iste peregre proficiscens servis suis bona sua tradidit,
quia fidelibus suis spiritalia dona concessit. Et
uni quidem quinque talenta, alii duo, alii vero commisit
unum. Quinque etenim sunt corporis sensus,
<pb n="1106C"/>
videlicet visus, auditus, gustus, odoratus et tactus.
Quinque ergo talentis donum quinque sensuum, id
est exteriorum scientia, exprimitur. Duobus vero
intellectus et operatio designatur. Unius autem talenti
nomine intellectus tantummodo designatur. Sed is qui
quinque talenta acceperat alia quinque lucratus est,
quia sunt nonnulli qui, etsi interna ac mystica penetrare
nesciunt, pro intentione tamen supernae patriae
docent recta quos possunt de ipsis exterioribus quae
 acceperunt; dumque se a carnis petulantia et a terrenarum
rerum ambitu, atque a visibilium voluptate,
custodiunt, ab his etiam alios admonendo compescunt.
Et sunt nonnulli qui, quasi duobus talentis ditati,
intellectum atque operationem percipiunt, subtilia
de internis intelligunt, mira in exterioribus operantur;
<pb n="1106D"/>
cumque et intelligendo et operando aliis
praedicant, quasi duplicatum de negotio lucrum reportant.
Bene autem alia quinque vel alia duo in lucrum
venisse referuntur, quia dum utrique sexui
praedicatio impenditur, quasi accepta talenta geminantur.
Sed is qui unum talentum acceperat, abiens,
fodit in terram, et abscondit pecuniam domini sui.
<pb n="1107A"/>
Talentum in terra abscondere est acceptum ingenium
in terrenis actibus implicare, lucrum spiritale non
quaerere, cor a terrenis cogitationibus nunquam levare.
Sunt namque nonnulli qui donum intelligentiae
perceperunt, sed tamen sola quae carnis sunt sapiunt.
De quibus per prophetam dicitur: <hi>Sapientes sunt ut
faciant mala, bene autem facere nescierunt <note>(Jerem. IV,
22)</note>
            </hi>. Sed Dominus, qui talenta contulit, rationem positurus
redit, quia is qui nunc pie spiritalia dona tribuit
districte in judicio merita exquirit, quid quisque
accepit considerat, et quod lucrum de acceptis reportet
pensat.</p>
        </div3>
<div3>
          <head>2.</head>
          <p>
 Servus qui geminata talenta retulit a domino
laudatur, atque ad aeternam remunerationem perducitur,
cum ei voce dominica dicitur: <hi>Euge serve
<pb n="1107B"/>
bone et fidelis, quia super pauca fuisti fidelis, super
multa te constituam, intra in gaudium domini tui.</hi> 
Pauca quippe bona sunt omnia praesentis vitae, quamlibet
multa esse videantur, comparatione retributionis
aeternae. Sed tunc fidelis servus super multa
constituitur quando, devicta omni corruptionis molestia,
de aeternis gaudiis in illa coelesti sede gloriatur.
Tunc ad domini sui gaudium perfecte <emph>1465</emph> intromittitur,
quando in aeterna illa patria assumptus,
atque angelorum coetibus admistus, sic interius gaudet
de munere, ut non sit jam quod exterius doleat
de corruptione.</p>
        </div3>
<div3>
          <head>3.</head>
          <p>
 Servus autem qui operari de talento noluit, ad
dominum cum verbis excusationis redit, dicens: <hi>Domine, scio quia homo durus es, metis ubi non seminasti,
<pb n="1107C"/>
et congregas ubi non sparsisti; et timens abii et
abscondi talentum tuum in terra, ecce habes quod tuum
est.</hi> 
 Notandum quod inutilis servus durum dominum
vocat, cui tamen ad lucrum deservire dissimulat, et
timuisse se dicit in lucrum talentum expendere, qui
hoc solum timere debuerat, ne hoc sine lucro ad dominum
reportaret. Sunt enim plerique intra sanctam
Ecclesiam, quorum iste servus imaginem tenet, qui
melioris vitae vias aggredi metuunt, et tamen jacere
in sui torporis ignavia non pertimescunt; cumque se
peccatores considerant, sanctitatis vias arripere trepidant,
et remanere in suis iniquitatibus non formidant.
Quorum bene Petrus adhuc in infirmitate positus
speciem tenet cum, viso miraculo piscium, dixit: <hi>Exi a me, Domine, quia homo peccator sum 
 <note>(Luc. V, 8)</note>
          </hi>.
<pb n="1107D"/>
Imo si te peccatorem consideras, oportet ut a te
Dominum non repellas. Sed qui idcirco melioris habitus
vias, et rectioris vitae apprehendere arcem nolunt,
quia infirmos se esse conspiciunt, quasi et peccatores
se fatentur, et Dominum repellunt, eumque
quem in se sanctificare debuerant, fugiunt, et velut
in perturbatione consilium non habent, dum moriuntur,
et vitam timent. Unde et huic servo protinus respondetur: <hi>Serve male et piger, sciebas quia meto ubi
<pb n="1108A"/>
non semino, et congrego ubi non 
 sparsi; oportuit ergo
te dare pecuniam meam nummulariis, et ego veniens
recepissem utique quod meum est cum usura.</hi> Ex verbis
suis servus constringitur cum dominus dicit: <hi>Meto
ubi non semino, et congrego ubi non sparsi.</hi> Ac si aperte
dicat: Si juxta tuam sententiam et illud exquiro
quod non dedi, quanto magis a te exquiro quod ad
erogandum dedi; oportuerat ergo te dare pecuniam
meam nummulariis; et ego veniens recepissem utique
quod meum est cum usura. Pecuniam vero dare
nummulariis est eis scientiam praedicationis impendere
qui hanc valeant exercere.</p>
        </div3>
<div3>
          <head>4.</head>
          <p>
 Sed sicut nostrum periculum aspicitis si dominicam
pecuniam teneamus, ita vestrum, fratres charissimi,
sollicite pensate, quia a vobis cum usura
<pb n="1108B"/>
exigitur quod auditis. In usura quippe pecunia etiam
non data recipitur. Cum enim hoc redditur quod acceptum
fuerat, illud etiam superimpenditur quod acceptum
non est. Pensate ergo, fratres charissimi,
quia de accepta hac verbi pecunia usuras solvetis, et
curate ut ex eo quod auditis etiam alia studeatis intelligere
quae non auditis, quatenus alia ex aliis colligentes,
etiam illa discatis ex vobismetipsis agere
quae necdum ex praedicatoris ore didicistis. Pigrum
vero servum qua sententia feriat audiamus: <hi>Tollite
ab eo talentum, et date ei qui habet decem talenta.</hi> </p>
        </div3>
<div3>
          <head>5.</head>
          <p>
 Opportunum valde videbatur ut cum malo servo
unum talentum tollitur, ei potius qui duo quam qui
quinque talenta acceperat daretur. Illi enim <emph>1466</emph> 
 dari debuit qui minus quam qui plus habuit. Sed,
<pb n="1108C"/>
sicut superius diximus, per quinque talenta, quinque
videlicet sensus, id est exteriorum scientia designatur,
per duo autem intellectus et operatio exprimitur.
Plus ergo habuit qui duo quam qui quinque talenta
perceperat, quia qui per quinque talenta exteriorum
administrationem meruit, ab intellectu interiorum
adhuc vacuus fuit. Unum ergo talentum, quod intellectum
significare diximus, illi dari debuit qui bene
exteriora quae acceperat ministravit. Quod quotidie
in sancta Ecclesia cernimus, quia plerique dum bene
ministrant exteriora quae accipiunt, per adjunctam
gratiam ad intellectum quoque mysticum perducuntur,
ut etiam de interna intelligentia polleant qui exteriora
fideliter administrant.</p>
        </div3>
<div3>
          <head>6.</head>
          <p>
 Generalis etiam mox sententia subditur, qua
<pb n="1108D"/>
dicitur: <hi>Omni enim habenti dabitur, et abundabit; ei
autem qui non habet, et quod videtur habere auferetur
ab eo.</hi> Habenti namque dabitur, et abundabit, quia
quisquis charitatem habet etiam dona alia percipit.
Quisquis charitatem non habet etiam dona quae percepisse
videbatur amittit. Unde necesse est, fratres
mei, ut per omne quod agitis erga charitatis custodiam
vigiletis. Charitas autem vera est amicum
diligere in Deo, et inimicum diligere propter Deum.
<pb n="1109A"/>
Quam quisquis non habet omne bonum amittit quod
habet, talento quod acceperat privatur, et juxta Dominicam
sententiam in exteriores tenebras mittitur.
Per poenam quippe in exteriores tenebras cadit,
qui per culpam suam sponte in interiores tenebras
cecidit; et illic coactus patitur tenebras
ultionis, qui hic libenter sustinuit tenebras voluptatis.</p>
        </div3>
<div3>
          <head>7.</head>
          <p>
 Sciendum vero est quod nullus piger ab hac
talenti acceptione securus est. Nullus namque est
qui veraciter dicat: Talentum minime accepi, non
est unde rationes ponere cogar. Talenti enim nomine
cuilibet pauperi etiam hoc ipsum reputabitur,
quod vel minimum accepit. Alius namque <emph>1487</emph> 
accepit intelligentiam, praedicationis ministerium
<pb n="1109B"/>
debet ex talento. Alius terrenam substantiam accepit,
erogationem talenti debet ex rebus. Alius nec internorum
intelligentiam, nec rerum affluentiam accepit,
sed tamen didicit artem qua pascitur, ipsa ars ei in talenti
acceptione reputatur. Alius nihil horum assecutus
est, sed tamen fortasse familiaritatis locum apud
divitem meruit, talentum profecto familiaritatis accepit.
Si ergo nihil ei pro indigentibus loquitur, pro
talenti retentione damnatur. Habens ergo intellectum
curet omnino ne taccat, habens rerum affluentiam
vigilet ne a misericordiae largitate torpescat, habens
artem qua regitur magnopere studeat ut usum atque
utilitatem illius cum proximo partiatur, habens loquendi
locum apud divitem damnationem pro retento
talento timeat, si, cum valet, non apud eum pro
<pb n="1109C"/>
pauperibus intercedit. Tantum quippe ab unoquoque
nostrum venturus judex exiget quantum dedit. Ut
ergo de talenti sui rationibus, redeunte Domino,
quisque securus sit, cum tremore penset quotidie
quid accepit. Ecce namque jam juxta est ut ille qui
peregre profectus est redeat. Quasi quippe peregre
abiit qui de hac terra in qua natus est longe discessit;
sed profecto revertitur, ut de talentis rationes ponat,
quia si a bona actione torpescimus, de ipsis donis
quae contulit nos districtius judicat. Consideremus
ergo quae accepimus, atque in eorum erogatione vigilemus.
Nulla nos a spiritali opere terrena cura impediat,
ne si in terra talentum absconditur, talenti
dominus ad iracundiam provocetur. Piger etenim
servus, cum jam culpas judex examinat, talentum de
<pb n="1109D"/>
terra levat, quia sunt plerique qui tunc se a terrenis
desideriis vel operibus subtrahunt, quando jam
per animadversionem judicis ad aeternum supplicium
trahuntur. Ante ergo de talenti nostri ponenda ratione
vigilemus, ut cum jam judex ad feriendum imminet,
lucrum nos quod fecimus excuset. Quod
praestet nobis Deus, qui vivit, etc.
</p>
        </div3>
      </div1>

<div1>
        <head>HOMILIA X.</head>

<pb n="1110A"/>
<p>Habita ad populum in basilica sancti Petri apostoli,
in die Epiphaniae.</p>
<p>
          <emph>LECTIO S. EVANG. SEC. MATTH. II, 1-12.</emph>
        </p>
<p divs_removed="true"> <hi>Cum natus esset Jesus in Bethlehem Judae, in diebus
Herodis regis, ecce magi ab Oriente venerunt Jerosolymam,
dicentes: Ubi est qui natus est Rex Judaeorum?
Vidimus enim stellam ejus in Oriente, et venimus adorare
eum. Audiens autem Herodes rex turbatus est, et
omnis Jerosolyma cum illo. Et congregans omnes
principes sacerdotum, et scribas populi, sciscitabatur
ab eis ubi Christus nasceretur. At illi dixerunt ei: In
Bethlehem Judae. Sic enim scriptum est per prophetam:
Et tu Bethlehem, terra Juda, nequaquam minima es in
principibus Juda, ex te enim exiet dux qui regat populum
<pb n="1110B"/>
meum Israel. Tunc Herodes, clam vocatis magis, diligenter
didicit ab eis tempus stellae, quae apparuit eis.
Et mittens illos in Bethlehem, dixit: Ite et interrogate
diligenter de puero, et cum inveneritis, renuntiate mihi,
ut et ego veniens, adorem eum. Qui, cum audissent regem,
abierunt. Et ecce stella quam viderant in Oriente
antecedebat eos, usque dum veniens staret supra ubi
erat puer. Videntes autem stellam, gavisi sunt gaudio
magno valde. Et, intrantes domum, invenerunt puerum
cum Maria matre ejus; et, procidentes, adoraverunt
eum. Et, apertis thesauris suis, obtulerunt ei munera,
aurum, thus et myrrham. Et, responso accepto in
somnis ne redirent ad Herodem, per aliam viam reversi
sunt in regionem suam.</hi> <emph>1468</emph>

        </p>
        <div3 moved_from_p="true">
            <head>1.</head>
          <p>
 Sicut in lectione evangelica, fratres
<pb n="1110C"/>
charissimi, audistis, coeli Rege nato, rex terrae turbatus
est, quia nimirum terrena altitudo confunditur
cum celsitudo coelestis aperitur. Sed quaerendum
nobis est quidnam sit quod, Redemptore nato, pastoribus
in Judaea angelus apparuit, atque ad adorandum
hunc ab Oriente magos non angelus, sed stella
perduxit? Quia videlicet Judaeis, tanquam ratione
utentibus, rationale animal, id est angelus, praedicare
debuit; gentiles vero, quia uti ratione nesciebant,
ad cognoscendum Dominum non per vocem,
sed per signa perducuntur. Unde etiam per Paulum
dicitur: <hi>Prophetiae fidelibus datae sunt, non infidelibus;
signa autem infidelibus, non fidelibus <note>(I Cor.
XIV, 22)</note>
            </hi>; quia et illis prophetiae tanquam fidelibus,
non infidelibus; et istis signa tanquam infidelibus,
<pb n="1110D"/>
non fidelibus data sunt. Et notandum quod Redemptorem
nostrum, cum jam perfectae esset aetatis,
eisdem gentilibus apostoli praedicant, eumque
parvulum, et necdum per humani corporis officium
loquentem, stella gentibus denuntiat, quia
nimirum rationis ordo poscebat ut et loquentem jam
Dominum loquentes nobis praedicatores innotescecent,
<pb n="1111A"/>
et necdum loquentem elementa muta praedicarent.</p>
        </div3>
<div3>
          <head>2.</head>
          <p>
 Sed in omnibus signis quae vel nascente Domino
vel moriente monstrata sunt, considerandum
nobis est quanta fuerit in quorumdam Judaeorum
corde duritia, quae hunc nec per prophetiae donum,
nec per miracula agnovit. Omnia quippe elementa
auctorem suum venisse testata sunt. Ut enim de eis
quiddam usu humano loquar, Deum hunc coeli esse
cognoverunt, quia protinus stellam miserunt. Mare
cognovit, quia sub plantis ejus se calcabile praebuit.
Terra cognovit, quia eo moriente contremuit. Sol
cognovit, quia lucis suae radios abscondit. Saxa et
parietes cognoverunt, quia tempore mortis ejus
scissa sunt. Infernus agnovit, quia hos quos tenebat
mortuos reddidit. Et tamen hunc, quem Dominum
<pb n="1111B"/>
omnia insensibilia elementa senserunt, adhuc infidelium
Judaeorum corda Deum esse minime cognoscunt,
et, duriora saxis, scindi ad poenitendum nolunt,
eumque confiteri abnegant, quem elementa, ut diximus,
aut signis aut scissionibus Deum clamabant.
Qui etiam ad damnationis suae cumulum, eum quem
natum despiciunt, nasciturum longe ante praesciverunt.
Et non solum quia nasceretur, noverant, sed
etiam ubi nasceretur. Nam ab Herode requisiti, locum
nativitatis ejus exprimunt, quem Scripturae auctoritate
didicerunt. Et testimonium proferunt, quod Bethlehem
honorari nativitate novi ducis ostenditur, ut ipsa
 eorum scientia et illis fieret ad testimonium
damnationis, et nobis ad adjutorium credulitatis.
<pb n="1111C"/> <emph>1469</emph> 
 Quos profecto bene Isaac, cum Jacob filium
suum benediceret, designavit <note>(Genes. XXVII, 28,
seq.)</note>; qui et caligans oculis et prophetans, in praesenti
filium non vidit, cui tam multa in posterum
praevidit, quia nimirum Judaicus populus prophetiae
spiritu plenus et caecus eum de quo multa in futurum
praedixit in praesenti positum non agnovit.</p>
        </div3>
<div3>
          <head>3.</head>
          <p>
 Sed nativitate Regis nostri cognita, Herodes ad
callida argumenta convertitur, ne terreno regno privaretur.
Renuntiari sibi ubi puer inveniretur postulat,
adorare eum velle se simulat, ut (quasi hunc invenire
possit) exstinguat. Sed quanta est humana
malitia contra consilium divinitatis? Scriptum quippe
est: <hi>Non est sapientia, non est prudentia, non est consilium
contra Dominum <note>(Prov. XXI, 30)</note>
          </hi>. Nam ea
quae apparuit stella magos perducit; natum Regem
<pb n="1111D"/>
reperiunt, munera deferunt, et ne redire ad Herodem
debeant in somnis admonentur; sicque fit ut Jesum,
quem quaerit Herodes, invenire non possit. Cujus
persona qui alii quam hypocritae designantur, qui
dum ficte quaerunt, invenire Dominum nunquam
merentur?</p>
        </div3>
<div3>
          <head>4.</head>
          <p>
 Sed inter haec sciendum quod Priscillianistae
<pb n="1112A"/>
haeretici nasci unumquemque hominem sub constitutionibus
stellarum putant; et hoc in adjutorium sui
erroris assumunt, quod nova stella exiit cum Dominus
in carne apparuit, cujus fuisse fatum eamdem
quae apparuit stellam putant. Sed si Evangelii
verba pensamus, quibus de eadem stella dicitur: <hi>Usque dum veniens staret supra ubi erat puer,</hi> 
 dum
non puer ad stellam, sed stella ad puerum cucurrit,
si dici liceat, non stella fatum pueri, sed fatum
stellae is qui apparuit puer fuit. Sed a fidelium cordibus
absit ut aliquid esse fatum dicant. Vitam quippe hominum
solus hanc conditor qui creavit administrat.
Neque enim propter stellas homo, sed stellae propter
hominem factae sunt. Et si stella fatum hominis dicitur,
ipsis suis ministeriis subesse homo perhibetur.
<pb n="1112B"/>
Certe cum Jacob, de utero egrediens, prioris fratris
plantam teneret manu <note>(Genes. XXV, 25)</note>, prior perfecte
nequaquam egredi potuit, nisi et subsequens
inchoasset; et tamen cum uno tempore, eodemque
momento utrumque mater fuderit, non una utriusque
vitae qualitas fuit.</p>
        </div3>
<div3>
          <head>5.</head>
          <p>
 Sed ad hoc solent mathematici respondere,
quia virtus constellationis in ictu puncti est. Quibus
e diverso nos dicimus quia magna est mora nativitatis.
Si igitur in ictu puncti constellatio permutatur,
necesse jam erit ut tot dicant fata, quot sunt
membra nascentium. Fateri etiam mathematici solent
quod quisquis in signo Aquarii nascitur, in
hac vita piscatoris ministerium sortiatur. Piscatores
vero, ut fertur, Getulia non habet. Quis ergo
dicat quia nemo illic in stella Aquarii nascitur,
<pb n="1112C"/> <emph>1470</emph> 
 ubi piscator omnimodo non habetur? Rursum
quos nasci sub signo Librae asserunt, trapezitas
futuros dicunt; et trapezitas multarum
Gentium provinciae ignorant. Fateantur ergo necesse
est, aut hoc in eis signum deesse, aut effectum
fatalem nullo modo habere. In Persarum quoque,
Francorumque terra Reges ex genere prodeunt; quibus
profecto nascentibus quis aestimet quanti eisdem
momentis horarum ac temporum ex servili conditione
nascuntur? et tamen regum filii uno eodemque
sidere cum servis nati, ad regnum proficiunt,
cum servi qui secum fuerant geniti, in servitute
moriantur. Haec de stella breviter diximus, ne
Mathematicorum stultitiam indiscussam praeterisse
videamur.
<pb n="1112D"/>
</p>
        </div3>
<div3>
          <head>6. </head>
          <p>
Magi vero aurum, thus et myrrham deferunt.
Aurum quippe regi congruit, thus vero in Dei sacrificium
ponebatur, myrrha autem mortuorum corpora
condiuntur. Eum ergo magi quem adorant
etiam mysticis muneribus praedicant, auro regem,
thure Deum, myrrha mortalem. Sunt vero nonnulli
haeretici qui hunc Deum credunt, sed ubique regnare
<pb n="1113A"/>
nequaquam credunt. Hi profecto ei thus offerunt,
sed offerre etiam aurum nolunt. Et sunt nonnulli
qui hunc regem existimant, sed Deum negant. Hi
videlicet ei aurum offerunt, sed offerre thus nolunt.
Et sunt nonnulli qui hunc et Deum et regem
fatentur, sed assumpsisse carnem mortalem negant.
Hi nimirum ei aurum et thus offerunt, sed offerre
myrrham assumptae mortalitatis nolunt. Nos itaque
nato Domino offeramus aurum, ut hunc ubique regnare
fateamur; offeramus thus, ut credamus quod
is qui in tempore apparuit Deus ante tempora exstitit;
offeramus myrrham, ut eum quem credimus in
sua divinitate impassibilem credamus etiam in nostra
fuisse carne mortalem. Quamvis in auro, thure et
myrrha intelligi et aliud potest. Auro namque sapientia
<pb n="1113B"/>
designatur, Salomone attestante, qui ait: <hi>Thesaurus desiderabilis requiescit in ore sapientis <note>(Prov. XXI, 20, sec. LXX)</note>
          </hi>.
Thure autem quod Deo
incenditur virtus orationis exprimitur, Psalmista testante,
qui dicit: <hi>Dirigatur oratio mea sicut incensum
in conspectu tuo <note>(Psal. CXL, 2)</note>
          </hi>. Per myrrham vero
carnis nostrae mortificatio figuratur; unde sancta
Ecclesia de suis operariis usque ad mortem pro Deo
certantibus dicit: <hi>Manus meae distillaverunt myrrham <note>(Cant. V, 5)</note>
          </hi>.
Nato ergo Regi aurum offerimus, si in
conspectu illius claritate supernae sapientiae resplendemus.
Thus offerimus, si cogitationes carnis
per sancta orationum studia in ara cordis incendimus,
ut suave aliquid Deo per coeleste desiderium
redolere valeamus. Myrrham offerimus, si carnis vitia
<pb n="1113C"/>
per abstinentiam mortificamus. Per myrrham
namque, ut diximus, agitur <emph>1471</emph> ne mortua caro
putrefiat. Mortuam vero carnem putrescere, est hoc
mortale corpus fluxui luxuriae deservire, sicut de
quibusdam per prophetam dicitur: <hi>Computruerunt
jumenta in stercore suo <note>(Joel. I, 17)</note>
          </hi>. Jumenta quippe
in stercore suo putrescere est carnales homines in
fetore luxuriae vitam finire. Myrrham ergo Deo offerimus,
quando hoc mortale corpus a luxuriae putredine
per condimentum continentiae custodimus.</p>
        </div3>
<div3>
          <head>7.</head>
          <p>
 Magnum vero nobis aliquid magi innuunt, quod
in regionem suam per aliam viam revertuntur. In eo
namque quod admoniti faciunt, nobis profecto insinuant
quid faciamus. Regio quippe nostra paradisus
est, ad quam, Jesu cognito, redire per viam qua venimus
prohibemur. A regione etenim nostra superbiendo,
<pb n="1113D"/>
inobediendo, visibilia sequendo, cibum vetitum
 gustando, discessimus; sed ad eam necesse
est, ut flendo, obediendo, visibilia contemnendo,
atque appetitum carnis refrenando, redeamus. Per
aliam ergo viam ad regionem nostram regredimur,
quoniam qui a paradisi gaudiis per delectamenta discessimus,
ad haec per lamenta revocamur. Unde necesse
est, fratres charissimi, ut semper pavidi semperque
<pb n="1114A"/>
suspecti ponamus ante oculos cordis hinc
culpas operis, illinc judicium extremae districtionis.
Pensemus quam districtus judex veniat, qui judicium
minatur et latet; terrores peccatoribus intentat, et
tamen adhuc sustinet; et idcirco venire citius differt,
ut minus inveniat quos condemnet. Puniamus fletibus
culpas, et cum Psalmistae voce praeveniamus faciem
ejus in confessione <note>(Psal. XCIV, 2)</note>. Voluptatum
nos ergo fallacia nulla decipiat, nulla vana laetitia
seducat. In proximo namque est judex qui dixit: <hi>Vae vobis qui ridetis nunc, quia lugebitis et flebitis <note>(Luc. VI, 25)</note>
          </hi>.
Hinc etenim Salomon ait: <hi>Risus dolori
miscebitur, et extrema gaudii luctus occupat <note>(Prov. XIV, 13)</note>
          </hi>.
Hinc iterum dicit: <hi>Risum deputavi
errorem, et gaudio dixi: Quid frustra deciperis?</hi> 
<pb n="1114B"/> <note>(Eccle. II, 2.)</note> 
 Hinc rursus ait: <hi>Cor sapientium ubi
tristitia est, et cor stultorum ubi laetitia <note>(Ibid., VII, 5)</note>
          </hi>.
Pertimescamus ergo praecepta Dei, si celebramus veraciter
solemnitatem Dei. Gratum namque Deo sacrificium
est afflictio contra peccatum, Psalmista testante,
qui ait: <hi>Sacrificium Deo spiritus contribulatus <note>(Psal. L, 19)</note>
          </hi>.
Peccata nostra praeterita in baptismatis
perceptione laxata sunt, et tamen post
baptisma multa commisimus, sed lavari iterum baptismatis
aqua non possumus. Quia ergo et post baptisma
inquinavimus vitam, baptizemus lacrymis
conscientiam, quatenus regionem nostram per viam
aliam repetentes, qui ex ea bonis delectati discessimus,
ad eam malis amaricati redeamus, praestante
Domino nostro, etc.
</p>
        </div3>
      </div1>

<div1>
        <head>HOMILIA XI.</head>

<pb n="1114C"/>
<p>Habita ad populum in basilica sanctae Agnetis, in
die natalis ejus.</p>
<p>
          <emph>LECTIO S. EVANGELII SEC. MATTH. XIII, 44--52.</emph>
        </p>
<p divs_removed="true"> <hi>In illo tempore, dixit Jesus discipulis suis parabolam
hanc: Simile est regnum coelorum thesauro abscondito
in agro; quem qui invenit homo, abscondit, et
prae gaudio illius vadit, et vendit universa quae habet.
et emit agrum illum. Iterum simile est regnum coelorum
homini negotiatori, quaerenti bonas margaritas;
inventa autem una pretiosa margarita, abiit et vendidit
omnia quae habuit, et emit eam. Iterum simile est regnum
coelorum sagenae missae in mare, et ex omni genere
piscium congreganti. Quam, cum impleta esset,
educentes, et secus littus sedentes, elegerunt bonos in
<pb n="1114D"/>
vasa, malos autem foras miserunt. Sic erit in consummatione
saeculi. Exibunt angeli, et separabunt malos
de medio justorum, et mittent eos in caminum ignis.
Ibi erit fletus et stridor dentium. Intellexistis haec omnia? 
 Dicunt ei: Utique, Domine. Ait illis: Ideo
omnis scriba doctus in regno coelorum similis est homini
patrifamilias proferenti de thesauro suo nova et vetera.</hi> <emph>1472</emph>

        </p>
        <div3 moved_from_p="true">
            <head>1.</head>
          <p>
 Coelorum regnum, fratres charissimi,
idcirco terrenis rebus simile dicitur, ut ex his quae
<pb n="1115A"/>
animus novit surgat ad incognita, quatenus exemplo
visibilium se ad invisibilia rapiat, et per ea quae
usu didicit, quasi confricatus, incalescat, ut per hoc
quod scit notum diligere, discat et incognita amare.
Ecce enim coelorum regnum thesauro abscondito in
agro comparatur, <hi>quem qui invenit homo, abscondit,
et prae gaudio illius vadit et vendit universa quae
habet, et emit agrum illum.</hi> Qua in re hoc quoque notandum
est, quod inventus thesaurus absconditur,
ut servetur, quia studium coelestis desiderii a malignis
spiritibus custodire non sufficit, qui hoc ab
humanis laudibus non abscondit. In praesenti etenim
vita quasi in via sumus, qua ad patriam pergimus.
Maligni autem spiritus iter nostrum quasi quidam
latrunculi obsident. Depraedari ergo desiderat, qui
<pb n="1115B"/>
thesaurum publice portat in via. Hoc autem dico,
non ut proximi opera nostra bona non videant, cum
scriptum sit: <hi>Videant opera vestra bona, et glorificent
Patrem vestrum qui in coelis est <note>(Matth. V, 16)</note>
            </hi>,
sed ut per hoc quod agimus laudes exterius non
quaeramus. Sic autem sit opus in publico quatenus
intentio maneat in occulto, ut et de bono opere proximis
praebeamus exemplum, et tamen per intentionem,
qua Deo soli placere quaerimus, semper optemus
secretum. Thesaurus autem coeleste est desiderium,
ager vero in quo thesaurus absconditur disciplina
studii coelestis. Quem profecto agrum venditis
omnibus comparat, qui, voluptatibus carnis renuntians,
cuncta sua terrena desideria per disciplinae
coelestis custodiam calcat, ut nihil jam quod caro
<pb n="1115C"/>
blanditur libeat, nihil quod carnalem vitam trucidat
spiritus perhorrescat.</p>
        </div3>
<div3>
          <head>2.</head>
          <p>
 Rursum coeleste regnum negotiatori homini
simile dicitur, qui bonas margaritas quaerit, sed <emph>1473</emph> 
 unam pretiosam invenit, quam videlicet
inventam, omnia vendens emit, quia qui coelestis vitae
dulcedinem, in quantum possibilitas admittit,
perfecte cognoverit, ea quae in terris amaverat libenter
cuncta derelinquit; in comparatione ejus vilescunt
omnia, deserit habita, congregata dispergit,
inardescit in coelestibus animus, nil in terrenis libet,
deforme conspicitur quidquid de terrenae rei
placebat specie, quia sola pretiosae margaritae claritas
fulget in mente. De cujus dilectione recte per
Salomonem dicitur: <hi>Fortis est ut mors dilectio</hi> 
<pb n="1115D"/> <note>(Cant. VIII, 6)</note>,
quia videlicet sicut mors corpus interimit,
sic ab amore rerum corporalium aeternae vitae
charitas occidit. Nam quem perfecte absorbuerit,
ad terrena foris desideria velut insensibilem reddit.</p>
        </div3>
<div3>
          <head>3.</head>
          <p>
 Nec enim sancta haec, cujus hodie natalitia celebramus,
mori pro Deo potuisset in corpore, si prius
a terrenis desideriis mortua non fuisset in mente.
Erectus namque in virtutis culmine animus tormenta
<pb n="1116A"/>
despexit, praemia calcavit. Ante armatos reges et
praesides ducta stetit, feriente robustior, judicante
sublimior. Quid inter haec nos barbati et debiles dicimus,
qui ire ad regna coelestia puellas per ferrum
videmus, quos ira superat, superbia inflat, ambitio
perturbat, luxuria inquinat? Qui si adipisci regna
coelorum per bella persecutionum non possumus,
hoc ipsum nobis turpe sit, quod Deum nolumus
saltem per pacem sequi. Ecce nulli nostrum hoc
tempore dicit Deus: Pro me morere, sed: Illicita
tantummodo in te desideria occide. Qui ergo in pace
subigere carnis desideria nolumus, quando in bello
pro Domino ipsam carnem daremus?</p>
        </div3>
<div3>
          <head>4.</head>
          <p>
 Rursus simile est regnum coelorum sagenae in mare
missae dicitur, ex omni genere piscium congreganti,
<pb n="1116B"/>
quae impleta ad littus educitur, et in vasis boni pisces
eliguntur, mali autem projiciuntur foras. Sancta Ecclesia
sagenae comparatur, quia et piscatoribus <emph>1474</emph> 
 est commissa, et per eam quisque ad aeternum
regnum a praesentis saeculi fluctibus trahitur,
ne in aeternae mortis profunda mergatur. Quae ex
omni genere piscium congregat, quia ad peccatorum
veniam sapientes et fatuos, liberos et servos, divites
et pauperes, fortes et infirmos vocat. Unde per Psalmistam
Deo dicitur: <hi>Ad te omnis caro veniet <note>(Psal.
LXIV, 3)</note>
          </hi>. Quae sagena, scilicet, tunc universaliter repletur,
cum in fine suo humani generis summa concluditur.
Quam educunt, et secus littus sedent, quia
sicut mare saeculum, ita saeculi finem significat littus
maris. In quo scilicet fine boni pisces in vasis
<pb n="1116C"/>
eliguntur, mali autem projiciuntur foras, quia et
electus quisque in tabernacula aeterna recipitur, et
interni regni luce perdita, ad exteriores tenebras reprobi
pertrahuntur. Nunc enim bonos malosque
communiter quasi permistos pisces fidei sagena nos
continet, sed littus indicat sagena, id est sancta Ecclesia,
quid trahebat. Et quidem pisces qui capti
fuerint mutari non possunt; nos autem mali capimur,
sed in bonitate permutamur. Cogitemus igitur
in captione, ne dividamur in littore. Ecce quam
grata est vobis hodierna solemnitas, ita ut se non
modicum addicat, si cui ex hoc conventu vestro
deesse contingat. Quid ergo in die illa acturus est,
qui a conspectu judicis rapitur, ab electorum societate
separatur, qui tenebrescit a lumine, cruciatur
<pb n="1116D"/>
aeterna combustione? Unde et hanc eamdem comparationem
Dominus sub brevitate aperit cum subjungit: <hi>Sic erit in consummatione saeculi. Exibunt angeli,
et separabunt malos de medio justorum, et mittent
eos in caminum ignis. Ibi erit fletus et stridor dentium.</hi> 
Hoc jam, fratres charissimi, timendum est potius
quam exponendum. Aperta etenim voce tormenta
peccantium dicta sunt, ne quis ad ignoratiae
<pb n="1117A"/>
suae excusationem recurreret, si quid de aeterno
 supplicio obscure diceretur. Unde et subditur: <hi>Intellexistis
haec omnia? Dicunt ei: Utique, Domine.</hi> </p>
        </div3>
<div3>
          <head>4.</head>
          <p>
 Atque in conclusione subjungitur: <hi>Ideo omnis
scriba doctus in regno coelorum similis est homini patrifamilias
proferenti de thesauro suo nova et vetera.</hi> Si
per novum et vetus quod dicitur, utrumque Testamentum
accipimus, Abraham doctum fuisse denegamus,
qui Novi et Veteris Testamenti etsi facta novit,
minime verba nuntiavit. Moysen quoque docto
patrifamilias comparare non possumus, <emph>1475</emph> qui
etsi Testamentum Vetus edocuit, Novi tamen dicta
non protulit. Dum ergo ab hoc intellectu excludimur,
ad alium vocamur. Sed in eo quod Veritas dicit: <hi>Omnis scriba doctus in regno coelorum, similis
<pb n="1117B"/>
est 
 patrifamilias,</hi> intelligi valet, quia non de his qui
fuerant, sed de his qui esse in Ecclesia poterant
loquebatur. Qui tunc nova et vetera proferunt cum
utriusque Testamenti praedicamenta vocibus et moribus
loquuntur. Quod tamen intelligi et aliter potest.
Vetustum quippe humani generis fuit ad inferni
claustra descendere, pro peccatis suis supplicia aeterna
tolerare. Cui per Mediatoris adventum novum
aliquid accessit, ut si hic recte studeat vivere, coelorum
regna valeat penetrare: et homo in terra
editus, a corruptibili vita moriatur, in coelo collocandus.
Et vetus itaque est, ut pro culpa humanum
genus in aeterna poena intereat; et novum, ut conversus
in regno vivat. Quod ergo in conclusione locutionis
suae Dominus subdidit, hoc est utique quod
<pb n="1117C"/>
praemisit. Prius enim de regni similitudine thesaurum
inventum, ac bonam margaritam protulit, postmodum
vero inferni poenas de malorum combustione
narravit, atque in conclusione subjungit: <hi>Ideo omnis
scriba doctus in regno coelorum, similis est patrifamilias
proferenti de thesauro suo nova et vetera.</hi> Ac si
aperte diceretur: Ille in sancta Ecclesia doctus
praedicator est, qui et nova scit proferre de suavitate
regni, et vetusta dicere de terrore supplicii, ut vel
poenae terreant, quos praemia non invitant. Audiat
de regno quod amet, audiat de supplicio unusquisque
quod timeat ut torpentem animum et terrae vehementer
inhaerentem, si amor ad regnum non trahit,
vel timor minet. Ecce enim de gehennae expressione
dicitur: <hi>Ibi erit fletus et stridor dentium.</hi> Sed
<pb n="1117D"/>
quia praesentia gaudia sequuntur perpetua lamenta,
hic, fratres charissimi, vanam laetitiam fugite, si illic
flere formidatis. Nemo etenim potest et hic gaudere
cum saeculo, et illic regnare cum Domino. Temporalis
itaque laetitiae fluxa restringite, carnis voluptates
edomate. Quidquid animo ex praesenti saeculo arridet,
ex consideratione aeterni ignis amarescat. Quidquid
in mente pueriliter hilarescit, hoc disciplinae
juvenilis censura coerceat, ut dum sponte temporalia
<pb n="1118A"/>
fugitis, aeterna gaudia sine labore capiatis, praestante
Domino nostro Jesu Christo, etc.
</p>
        </div3>
      </div1>

<div1>
        <head> HOMILIA XII.</head>
<p>Habita ad populum in basilica sanctae Agnetis, in
die natalis ejus.</p>
<p>
          <emph>LECTIO S. EVANG. SEC. MATTH. XXV, 1 - 13.</emph>
        </p>
<p divs_removed="true"> <hi>In illo tempore, dixit Jesus discipulis suis parabolam
hanc: Simile est regnum coelorum decem virginibus
quae, accipientes lampades suas, exierunt obviam sponso
et sponsae. Quinque autem ex eis erant fatuae, et quinque
prudentes. Sed quinque fatuae, acceptis lampadibus,
non sumpserunt oleum secum; prudentes autem
acceperunt oleum in vasis suis cum lampadibus. Moram
autem faciente sponso, dormitaverunt omnes, et dormierunt.
Media autem nocte clamor factus est: Ecce
<pb n="1118B"/>
sponsus venit, exite obviam ei. Tunc surrexerunt omnes
virgines illae, et ornaverunt lampades suas. Fatuae autem
sapientibus dixerunt: Date nobis de oleo vestro,
quia lampades nostrae exstinguuntur. Responderunt prudentes,
dicentes: Ne forte non sufficiat nobis et vobis,
ite potius ad vendentes, et emite vobis. Dum autem
irent emere, venit sponsus, et quae paratae erant intraverunt
cum eo ad nuptias, et clausa est janua. Novissime
vero veniunt et reliquae virgines, dicentes: Domine,
Domine, aperi nobis. At ille respondens, ait:
Amen dico vobis, nescio vos. Vigilate itaque, quia nescitis
diem neque horam.</hi> <emph>1476</emph>

        </p>
        <div3 moved_from_p="true">
            <head>1.</head>
          <p>
 Saepe vos, fratres charissimi, admoneo
prava opera fugere, mundi hujus inquinamenta devitare;
sed hodierna sancti Evangelii lectione compellor
<pb n="1118C"/>
dicere ut et bona quae agitis cum magna cautela
timeatis, ne per hoc quod a vobis rectum geritur
favor aut gratia humana requiratur, ne appetitus
laudis subrepat, et quod foris ostenditur intus a
mercede vacuetur. Ecce enim Redemptoris voce decem
virgines, et omnes dicuntur virgines, et tamen
intra beatitudinis januam non omnes sunt receptae,
quia earum quaedam, dum de virginitate sua gloriam
foris expetunt, in vasis suis oleum habere noluerunt.
Sed prius quaerendum nobis est quid sit regnum coelorum,
aut cur decem virginibus comparetur, quae
etiam virgines prudentes et fatuae dicantur. Dum
enim coelorum regnum constat quia reproborum nullus
ingreditur, etiam fatuis virginibus cur simile
esse perhibetur? Sed sciendum nobis est quod saepe
<pb n="1118D"/>
in sacro eloquio regnum coelorum praesentis temporis
Ecclesia dicitur. De quo alio in loco Dominus dicit: <hi>Mittet Filius hominis angelos suos, et colligent de regno
ejus omnia scandala 
 <note>(Matth. XIII, 41)</note>
            </hi>. Neque enim
in illo regno beatitudinis, in quo pax summa est,
inveniri scandala poterunt quae colligantur. Et unde
rursum dicitur: <hi>Qui ergo solverit unum de mandatis
istis minimis, et docuerit sic homines, hic minimus vocabitur
in regno coelorum. Qui autem fecerit et docuerit,
<pb n="1119A"/>
hic magnus vocabitur in regno coelorum <note>(Ibid., V, 19)</note>
            </hi>. Mandatum quippe solvit et docet quando
hoc quisque voce praedicat quod vivendo non implet.
Sed ad regnum aeternae beatitudinis pervenire non
valet, qui non vult opere implere quod docet. Quomodo
ergo in eo minimus vocabitur qui ad hoc nullo
modo intrare permittitur? Quid itaque per hanc sententiam
nisi praesens Ecclesia regnum coelorum dicitur?
In qua doctor qui mandatum solverit minimus
vocatur, quia cujus vita despicitur, restat ut ejus
praedicatio contemnatur. In quinque autem corporis
sensibus unusquisque subsistit, geminatus autem quinarius
denarium perficit. Et quia <emph>1477</emph> ex utroque sexu
fidelium multitudo colligitur, sancta Ecclesia decem
virginibus similis denuntiatur. In qua quia mali cum
<pb n="1119B"/>
bonis et reprobi cum electis admisti sunt, recte similis
virginibus prudentibus et fatuis esse perhibetur.
Sunt namque plerique continentes qui ab appetitu
se exteriori custodiunt, et spe ad interiora rapiuntur,
carnem macerant, et toto desiderio ad
supernam patriam anhelant, aeterna praemia expetunt,
pro laboribus suis recipere laudes humanas
nolunt. Hi nimirum gloriam suam non in ore hominum
ponunt, sed intra conscientiam contegunt. Et sunt
plerique qui corpus per abstinentiam affligunt, sed
de ipsa sua abstinentia humanos favores expetunt,
doctrinae inserviunt, indigentibus multa largiuntur.
Sed fatuae profecto sunt virgines, quia solam laudis
transitoriae retributionem quaerunt. Unde et apte
subditur: <hi>Quinque fatuae, acceptis lampadibus, non
<pb n="1119C"/>
sumpserunt oleum secum; prudentes autem acceperunt
oleum in vasis suis cum lampadibus.</hi> Per oleum quippe
nitor gloriae designatur; vascula autem nostra sunt
corda, in quibus ferimus cuncta quae cogitamus.
Prudentes ergo oleum in vasis habent, quia nitorem
gloriae intra conscientiam retinent, Paulo attestante,
qui ait: <hi>Gloria nostra haec est, testimonium conscientiae
nostrae <note>(II Cor. I, 12)</note>
            </hi>. Fatuae autem virgines
oleum secum non sumunt, quia gloriam intra conscientiam
non habent, dum hanc ab ore proximorum
quaerunt. Notandum vero quod omnes lampades
habent, sed omnes oleum non habent, quia plerumque
bona in se opera cum electis et reprobi
ostendunt, sed soli ad sponsum cum oleo veniunt,
qui de his quae foris egerint intus gloriam requirunt.
<pb n="1119D"/>
Unde per Psalmistam quoque de sancta electorum
Ecclesia dicitur: <hi>Omnis gloria ejus filiae regis ab intus <note>(Psal. XLIV, 14)</note>
            </hi>.</p>
        </div3>
<div3>
          <head>2.</head>
          <p>
 <hi>Moram autem faciente sponso, dormitaverunt
omnes, et dormierunt,</hi> quia dum venire judex ad extremum
judicium differt, electi et reprobi in mortis
somno sopiuntur. Dormire etenim mori est. <emph>1478</emph> 
Ante somnum vero dormitare est ante mortem a salute
languescere, quia per pondus aegritudinis pervenitur
ad somnum mortis. <hi>Media autem nocte clamor
<pb n="1120A"/>
factus est: Ecce sponsus venit, exite obviam ei.</hi> </p>
        </div3>
<div3>
          <head>3.</head>
          <p>
 De adventu sponsi clamor in media nocte fit,
quia sic dies judicii subrepit, ut praevideri non valeat
quando venit. Unde scriptum est: <hi>Dies Domini
sicut fur in nocte ita veniet <note>(I Thess. V, 2)</note>
          </hi>. Tunc omnes
virgines surgunt, quia et electi et reprobi a somno
suae mortis excitantur. Lampades ornant, quia sua
secum opera numerant, pro quibus aeternam recipere
beatitudinem exspectant. Sed lampades fatuarum
virginum exstinguuntur, quia earum opera, quae
clara hominibus foris apparuerant, in adventu judicis
intus obscurantur. Et a Deo retributionem non
inveniunt, quia pro eis receperunt ab hominibus
laudes quas amaverunt. Quid est autem quod tunc a
prudentibus oleum petunt, nisi quod in adventu judicis
<pb n="1120B"/>
cum se intus vacuas invenerint, testimonium
foris quaerunt? Ac si a sua fiducia deceptae proximis
dicant: Quia nos quasi sine opere repelli conspicitis,
dicite de nostris operibus quid vidistis. Sed
prudentes virgines respondent, dicentes: <hi>Ne forte
non sufficiat nobis et vobis.</hi> In illo enim die (quod tamen
de quibusdam in pace Ecclesiae quiescentibus
loquor) sibimetipsi testimonium uniuscujusque vix
sufficit; quanto minus et sibi et proximo? Unde et
protinus per increpationem subdunt: <hi>Ite potius ad
vendentes, et emite vobis.</hi> Venditores quippe olei adulatores
sunt. Qui enim accepta qualibet gratia, vanis
suis laudibus nitorem gloriae offerunt, quasi oleum
vendunt. De quo profecto oleo Psalmista dicit: <hi>Oleum
autem peccatoris non impinguet caput meum (Psal.
<pb n="1120C"/>
CXL, 5)</hi>. Principale etenim nostrum caput est. Appellatione
autem capitis ea quae principatur corpori
mens vocatur. Impinguat ergo caput oleum peccatoris,
cum demulcet mentem favor adulantis. <hi>Sed dum
irent emere, venit sponsus,</hi> quia cum vitae suae testimonium
a proximis quaerunt, judex venit, qui non
 solum operum, sed et cordium testis est. <hi>Quae autem
paratae erant, intraverunt cum eo ad nuptias, et
clausa est janua.</hi> </p>
        </div3>
<div3>
          <head>4.</head>
          <p>
 O si sapere in cordis palato possit quid admirationis
habet quod dicitur: <hi>Venit sponsus!</hi> quid dulcedinis: <hi>Intraverunt cum eo ad nuptias!</hi> 
 quid amaritudinis: <hi>Et clausa est janua!</hi> 
 Venit quippe ille qui
adventu suo elementa concutit, in cujus conspectu
 coelum et terra contremiscit. Unde etiam per prophetam
<pb n="1120D"/>
dicit: <hi>Adhuc semel, et ego movebo non solum
terram, sed etiam coelum <note>(Aggae. II, 7; Hebr. XII,
26)</note>
          </hi>. Ad cujus examen omne humanum genus deducitur.
Cui ad vindictam malorum remunerationemque
bonorum angeli, archangeli, throni, principatus et
dominationes obsequuntur. Pensate, fratres charissimi,
ante conspectum tanti judicis qui in illo die
terror erit quando jam in poena remedium non erit,
quae illa confusio cui reatu suo exigente continget
in conventu omnium angelorum hominumque erubescere,
<pb n="1121A"/>
qui pavor eum quem et tranquillum mens humana
capere non valet etiam iratum videre. Quem
diem bene propheta intuens, ait: <emph>1479</emph> <hi>Dies irae,
dies illa, dies tribulationis et angustiae, dies calamitatis
et miseriae, dies tenebrarum et caliginis, dies nebulae
et turbinis, dies tubae et clangoris <note>(Soph. I, 15)</note>
          </hi>. Pensate
ergo, fratres charissimi, extremi diem judicii
super corda reproborum qua asperitate propheta vidit
amarescere, quem tot appellationibus non valet
explicare. Quanta vero tunc erit electorum laetitia,
qui de ejus merentur visione gaudere, de cujus conspectu
vident et elementa omnia contremiscere, cum
eo simul ad nuptias intrare! Qui et in sponsi nuptiis
gaudent, et tamen ipsi sunt sponsa, quia in illo
aeterni regni thalamo visioni nostrae Deus conjungitur.
<pb n="1121B"/>
Quae scilicet visio nunquam jam in perpetuum
ab amoris sui amplexibus evelletur. Tunc regni janua
lugentibus claudetur, quae modo quotidie poenitentibus
aperitur. Erit namque et tunc poenitentia, sed
fructuosa jam non erit, quia nequaquam tunc veniam
invenit, qui modo aptum veniae tempus perdit. Hinc
etenim Paulus dicit: <hi>Ecce nunc tempus acceptabile,
ecce nunc dies salutis <note>(II Cor. VI, 2)</note>
          </hi>. Hinc propheta
ait: <hi>Quaerite Dominum dum inveniri potest, invocate
eum dum prope est <note>(Isai. LV, 6)</note>
          </hi>.</p>
        </div3>
<div3>
          <head>5.</head>
          <p>
 Unde et easdem virgines fatuas invocantes Dominus
non audit, quia interclusa regni janua, is
qui prope esse poterat, prope jam non erit. Nam
subditur: <hi>Novissime veniunt et reliquae virgines, dicentes:
Domine, Domine, aperi nobis. At ille respondens,
<pb n="1121C"/>
ait: Amen dico vobis, nescio vos.</hi> Ibi jam a Deo non
potest mereri quod petit, qui hic noluit audire quod
jussit, qui tempus congruae poenitentiae perdidit,
frustra ante regni januam cum precibus venit. Hinc
est enim quod per Salomonem Dominus dicit: <hi>Vocavi,
et renuistis; extendi manum meam, et non fuit
qui aspiceret; despexistis omne consilium meum, et
increpationes meas neglexistis. Ego quoque in interitu
vestro ridebo, et subsannabo, cum vobis quod timebatis
advenerit. Cum irruerit repentina calamitas, et interitus
quasi tempestas ingruerit, quando venerit super vos
tribulatio, et angustia, tunc invocabunt me, et non
exaudiam; mane consurgent, et non invenient me <note>(Prov.
I, 24, seq.)</note>
          </hi>. Ecce aperiri clamant, et, repulsionis
suae dolore compulsae, appellationem dominantis ingeminant,
<pb n="1121D"/>
dicentes: <hi>Domine, Domine, aperi nobis.</hi> 
Preces offerunt, sed nesciuntur, quia tunc velut incognitos
Dominus deserit, quos modo suos per vitae
meritum non agnoscit.</p>
        </div3>
<div3>
          <head>6.</head>
          <p>
 Ubi apte quoque generalis ad discipulos exhortatio
subinfertur, cum dicitur: <hi>Vigilate itaque, quia
nescitis diem neque horam.</hi> Quia post peccata Deus
<pb n="1122A"/>
poenitentiam suscipit, si sciret quisque de praesenti
saeculo quo tempore exiret, aliud tempus voluptatibus,
atque aliud poenitentiae aptare potuisset. Sed
qui poenitenti veniam spopondit, peccanti diem crastinum
non promisit. Semper ergo extremum diem
debemus metuere, quem nunquam possumus praevidere.
Ecce hunc ipsum diem, in quo loquimur, ad
inducias conversionis accepimus, et tamen mala quae
fecimus flere recusamus. Non solum commissa non
plangimus, sed etiam quae defleantur augemus. At si
aliqua nos aegritudo corripiat, si signa aegritudinis
vicinam mortem denuntient, <emph>1480</emph> inducias vivendi
quaerimus, ut peccata nostra defleamus, et eas
 cum magno aestu desiderii petimus, quas acceptas
modo pro nihilo habemus.
<pb n="1122B"/>
</p>
        </div3>
<div3>
          <head>7. </head>
          <p>
Rem, fratres charissimi, refero, quam si intente
audire vult charitas vestra, ex consideratione
illius vehementer instruetur. Quidam vir nobilis in
Valeria provincia nomine Chrysaorius fuit, quem
lingua rustica populus Chryserium vocabat: vir
valde idoneus, sed tantum plenus vitiis, quantum
rebus; superbia tumidus, carnis suae voluptatibus
subditus, in acquirendis rebus avaritiae facibus accensus.
Sed cum tot malis Dominus finem ponere
decrevisset, sicut a religioso viro quodam, qui nunc
superest, propinquo illius didici, corporis languore
percussus est. Qui ad extremum veniens, eadem
hora qua jam de corpore erat exiturus, apertis oculis
vidit tetros et nigerrimos spiritus coram se assistere,
et vehementer imminere, ut ad inferni
<pb n="1122C"/>
claustra se raperent. Coepit tremere, pallescere, sudare,
et magnis vocibus inducias petere, filiumque
suum nomine Maximum, quem ipse jam monachus
monachum vidi, nimiis et turbatis clamoribus vocare,
dicens: Maxime curre, nunquam tibi aliquid
mali feci, in fidem tuam me suscipe. Turbatus mox
Maximus adfuit, lugens et perstrepens familia convenit.
Eos autem quos ille insistentes sibi graviter
tolerabat ipsi malignos spiritus videre non poterant,
sed eorum praesentiam in confusione, in pallore ac
tremore illius qui trahebatur videbant. Pavore autem
tetrae eorum <emph>1481</emph> imaginis huc illucque vertebatur
in lectulo, jacebat in sinistro latere, aspectum
eorum ferre non poterat; vertebatur ad parietem,
ibi aderant. Cumque constrictus nimis relaxari se
<pb n="1122D"/>
jam posse desperaret, coepit magnis vocibus clamare,
dicens: Inducias vel usque mane, inducias vel usque
mane. Sed cum haec clamaret, in ipsis suis vocibus
de habitaculo suae carnis evulsus est. De quo nimirum
constat quia pro nobis ista, non pro se, viderit,
ut ejus visio nobis proficiat, quos adhuc divina patientia
longanimiter exspectat. Nam illi tetros spiritus
<pb n="1123A"/>
ante mortem vidisse, et inducias petiisse, quid
profuit, qui easdem inducias quas petiit, non accepit?
Nos ergo, fratres charissimi, nunc sollicite ista
cogitemus, ne nobis in vacuum tempora pereant, et
tunc quaeramus ad bene agendum vivere, cum jam
compellimur de corpore exire. Mementote quid Veritas
dicat: <hi>Orate ne fiat fuga vestra hieme vel Sabbato <note>(Matth. XXIV, 20)</note>
          </hi>.
Per legis quippe mandatum
ambulare longius Sabbato non licet <note>(Exod. VI)</note>;
hiems quoque ad ambulandum impedimento est,
quia gressus ambulantium torpor frigoris astringit.
Ait ergo; <hi>Orate ne fiat fuga vestra hieme vel Sabbato.</hi> 
Ac si aperte dicat: Videte ne tunc quaeratis peccata
vestra fugere, quando jam non licet ambulare. Illud
ergo tempus quo fugere non licet modo debet cogitari
dum licet. Illa hora nostri exitus est semper intuenda,
<pb n="1123B"/>
ista Redemptoris nostri admonitio ante mentis
oculos semper ponenda, qua ait: <hi>Vigilate itaque,
quia nescitis diem neque horam.</hi> 
</p>
        </div3>
      </div1>

<div1>
        <head>HOMILIA XIII.</head>
<p>Habita ad populum in basilica beati Felicis confessoris,
in die natalis ejus.</p>
<p>
          <emph>LECTIO S. EVANG. SEC. LUC. XII, 35-40.</emph>
        </p>
<p divs_removed="true"> <hi>In illo tempore, dixit Jesus discipulis suis: Sint
lumbi vestri praecincti, et lucernae ardentes in manibus
vestris. Et vos similes hominibus exspectantibus dominum
suum, quando revertatur a nuptiis, ut cum venerit
et pulsaverit, confestim aperiant ei. Beati servi
illi, quos cum venerit dominus invenerit vigilantes.
Amen dico vobis quod praecinget se, et faciet illos discumbere,
et transiens ministrabit illis. Et si venerit in
<pb n="1123C"/>
secunda vigilia, et si in tertia vigilia venerit, et ita invenerit,
beati sunt servi illi. Hoc autem scitote, quoniam
si sciret pater familias qua hora fur veniret, vigilaret
utique, et non sineret perfodi domum suam. Ideo
et vos estote parati, quia qua hora non putatis Filius
hominis veniet.</hi> <emph>1480</emph>

        </p>
        <div3 moved_from_p="true">
            <head>1.</head>
          <p>
 Sancti Evangelii, fratres charissimi,
aperta vobis est lectio recitata. Sed ne aliquibus ipsa
ejus planities alta fortasse videatur, eam sub brevitate
transcurrimus, quatenus ejus expositio ita nescientibus
fiat cognita, ut tamen scientibus non sit
onerosa. Quia viris luxuria in lumbis sit, feminis in
umbilico, testatur Dominus, qui de diabolo ad beatum
Job loquitur, dicens: <hi>Virtus ejus in lumbis ejus,
<pb n="1123D"/>
et fortitudo illius in umbilico ventris ejus <note>(Job. XL,
11)</note>
            </hi>. A principali igitur sexu lumborum nomine
luxuria <emph>1481</emph> designatur, cum Dominus dicit: <hi>Sint
lumbi vestri praecincti.</hi> Lumbos enim praecingimus
cum carnis luxuriam per continentiam coarctamus.
Sed quia minus est mala non agere, nisi etiam quisque
studeat et bonis operibus insudare, protinus
<pb n="1124A"/>
additur: <hi>Et lucernae ardentes in manibus vestris.</hi> Lucernas
quippe ardentes in manibus tenemus cum per
bona opera proximis nostris lucis exempla monstramus.
De quibus profecto operibus Dominus dicit: <hi>Luceat lux vestra coram hominibus, ut videant</hi> 
 <emph>1482</emph> <hi>opera vestra bona, et glorificent Patrem vestrum qui in
coelis est 
 <note>(Matth. V, 16)</note>
            </hi>. Duo autem sunt quae jubentur,
et lumbos restringere, et lucernas tenere, ut
et munditia sit castitatis in corpore, et lumen veritatis
in operatione. Redemptori etenim nostro unum
sine altero placere nequaquam potest, si aut is qui
bona agit adhuc luxuriae inquinamenta non deserit,
aut is qui castitate praeeminet necdum se per bona
opera exercet. Nec castitas ergo magna est sine
bono opere, nec opus bonum est aliquod sine castitate.</p>
        </div3>
<pb n="1124B"/>

<div3>
          <head>2. </head>
          <p>
Sed et si utrumque agitur, restat ut quisquis
 ille est spe ad supernam patriam tendat, et nequaquam
se a vitiis pro mundi hujus honestate contineat.
Qui etsi quaedam bona aliquando pro honestate
inchoat, in ejus tamen intentione non debet permanere,
nec per bona opera praesentis mundi gloriam
quaerere, sed totam spem in Redemptoris sui
adventum constituat. Unde et protinus subditur: <hi>Et vos similes hominibus exspectantibus dominum
suum, quando revertatur a nuptiis.</hi> 
 Ad nuptias quippe
Dominus abiit, quia resurgens a mortuis, ascendens
in coelum, supernam sibi angelorum multitudinem
novus homo copulavit. Qui tunc revertitur, cum nobis
jam per judicium manifestatur.
</p>
        </div3>
<div3>
          <head>3. </head>
<p>
            <pb n="1124C"/>Bene autem de servis exspectantibus subditur: <hi>Ut cum venerit et pulsaverit, confestim aperiant ei.</hi> 
Venit quippe Dominus cum ad judicium properat,
pulsat vero, cum jam per aegritudinis molestias esse
mortem vicinam designat. Cui confestim aperimus,
si hunc cum amore suscipimus. Aperire enim judici
pulsanti non vult, qui exire de corpore trepidat, et
videre eum quem contempsisse se meminit judicem
formidat. Qui autem de sua spe et operatione securus
est, pulsanti confestim aperit, quia laetus judicem
sustinet; et cum tempus propinquae mortis
agnoverit, de gloria retributionis hilarescit. Unde et
protinus subditur: <hi>Beati sunt servi illi, quos cum
venerit dominus, invenerit vigilantes.</hi> Vigilat qui ad aspectum
veri luminis mentis oculos apertos tenet,
<pb n="1124D"/>
vigilat qui servat operando quod credit, vigilat qui a
se torporis et negligentiae tenebras repellit. Hinc
etenim Paulus dicit: <hi>Evigilate, justi, et nolite peccare <note>(I Cor. XV, 34)</note>
            </hi>.
Hinc rursus ait; <hi>Hora est jam
nos de somno surgere <note>(Rom. XIII, 11)</note>
            </hi>.</p>
        </div3>
<div3>
          <head>4.</head>
          <p>
 Sed veniens dominus quid servis vigilantibus
exhibeat audiamus: <hi>Amen dico vobis quod praecinget
<pb n="1125A"/>
se, et faciet eos discumbere, et transiens ministrabit
illis.</hi> Praecinget se, id est ad retributionem praeparabit;
et faciet illos discumbere, id est in aeterna
quiete refoveri. Discumbere quippe nostrum in regno
quiescere est. Unde rursum Dominus dicit: <hi>Venient et recumbent cum Abraham, Isaac et Jacob <note>(Matth. VIII, 11)</note>
          </hi>.
Transiens autem Dominus ministrat,
quia lucis suae illustratione nos satiat. Transire
vero dictum est, cum de judicio ad regnum redit.
Vel certe Dominus nobis post judicium transit,
quia ab humanitatis forma in divinitatis suae contemplationem
nos elevat. Et transire ejus est in claritatis
suae speculationem nos ducere, cum eum
quem in humanitate in judicio cernimus, etiam in
divinitate post judicium videmus. Ad judicium
<pb n="1125B"/>
quippe <emph>1483</emph> veniens, in forma servi omnibus apparet,
quia scriptum est: <hi>Videbunt in quem transfixerunt <note>(Zach. XII, 10; Joan. XIX, 37)</note>
          </hi>.
Sed cum reprobi
 in supplicium corruunt, justi ad claritatis
ejus gloriam pertrahuntur, sicut scriptum est: <hi>Tollatur
impius, ne videat gloriam Dei <note>(Isai. XXVI, 10)</note>
          </hi>.</p>
        </div3>
<div3>
          <head>5.</head>
          <p>
 Sed quid si servi in prima vigilia negligentes
existunt? Prima quippe vigilia primae aetatis custodia
est. Sed neque sic desperandum est, et a bono
opere cessandum. Nam longanimitatis suae patientiam
insinuans Dominus, subdit: <hi>Et si venerit in secunda
vigilia, et si in tertia vigilia venerit, et ita invenerit,
beati sunt servi illi.</hi> Prima quippe vigilia primaevum
tempus est, id est pueritia. Secunda, adolescentia
vel juventus, quae auctoritate sacri eloquii
<pb n="1125C"/>
unum sunt, dicente Salomone: <hi>Laetare juvenis
in adolescentia tua <note>(Eccle. XI, 9)</note>
          </hi>. Tertia autem, senectus
accipitur. Qui ergo vigilare in prima vigilia
noluit custodiat vel secundam, ut qui converti a
pravitatibus suis in pueritia neglexit ad vias vitae
saltem in tempore juventutis evigilet. Et qui evigilare
in secunda vigilia noluit tertiae vigiliae remedia
non amittat, ut qui in juventute ad vias vitae non
evigilat saltem in senectute resipiscat. Pensate, fratres
charissimi, quia conclusit Dei pietas duritiam
nostram. Non est jam quid homo excusationis inveniat.
Deus despicitur, et exspectat; contemni se
videt, et revocat; injuriam de contemptu suo suscipit,
et tamen quandoque revertentibus etiam praemia
promittit. Sed nemo hanc ejus longanimitatem negligat,
<pb n="1125D"/>
quia tanto districtiorem justitiam in judicio
exiget, quanto longiorem patientiam ante judicium
praerogavit. Hinc etenim Paulus dicit: <hi>Ignoras quoniam
benignitas Dei ad poenitentiam te adducit? Tu
autem secundum duritiam tuam et cor impoenitens thesaurizas
tibi iram in die irae et revelationis justi judicii
<pb n="1126A"/>
Dei <note>(Rom. II, 4, 5)</note>
          </hi>. Hinc Psalmista ait: <hi>Deus judex
justus, fortis, et longanimis <note>(Psal. VII, 12)</note>
          </hi>. Dicturus
quippe longanimem, praemisit justum, ut quem vides
peccata delinquentium diu patienter ferre, scias
hunc etiam quandoque districte judicare. Hinc
 per quemdam sapientem dicitur: <hi>Altissimus enim
est patiens redditor (Eccli, V, 4)</hi>. Patiens enim redditor
dicitur, quia peccata hominum et patitur et
reddit. Nam quos diu, ut convertantur, tolerat, non
conversos durius damnat. Ad excutiendam vero
mentis nostrae desidiam, etiam exteriora damna per
similitudinem ad medium deducuntur, ut per haec
animus ad sui custodiam suscitetur. Nam dicitur: <hi>Hoc autem scitote, quia si sciret paterfamilias qua
hora fur veniret, vigilaret utique, et non sineret perfodi
<pb n="1126B"/>
domum suam.</hi> 
 Ex qua praemissa similitudine
etiam exhortatio subinfertur, cum dicitur: <hi>Et vos
estote parati, quia qua hora non putatis Filius hominis
veniet.</hi> Nesciente enim patrefamilias fur domum
perfodit, quia dum a sui custodia spiritus dormit,
improvisa mors veniens carnis nostrae habitaculum
irrumpit, et eum quem dominum domus invenerit
dormientem necat, quia cum ventura damna spiritus
minime praevidet, hunc mors ad supplicium
nescientem rapit. Furi autem resisteret, si vigilaret,
quia adventum judicis, qui occulte animam rapit,
praecavens, ei poenitendo occurreret, ne impoenitens
periret. <emph>1484</emph>
</p>
        </div3>
<div3>
          <head>6.</head>
          <p>
 Horam vero ultimam Dominus noster
idcirco voluit nobis esse incognitam, ut semper
<pb n="1126C"/>
possit esse suspecta, ut dum illam praevidere non
possumus, ad illam sine intermissione praeparemur.
Proinde, fratres mei, in conditione mortalitatis vestrae
mentis oculos figite, venienti vos judici per fletus
quotidie et lamenta praeparate. Et cum certa
mors maneat omnibus, nolite de temporalis vitae
providentia incerta cogitare. Terrenarum rerum vos
cura non aggravet. Quantislibet enim auri et argenti
molibus circumdetur, quibuslibet pretiosis
vestibus induatur caro, quid est aliud quam caro?
Nolite ergo attendere quid habetis, sed quid estis.
Vultis audire quid estis? Propheta indicat, dicens: <hi>Vere fenum est populus 
 <note>(Isai. XL, 7)</note>
          </hi>. Si enim
fenum populus non est, ubi sunt illi qui ea
quae hodie colimus nobiscum transacto anno beati
<pb n="1126D"/>
Felicis natalitia celebraverunt? O quanta et qualia
de praesentis vitae provisione <emph>1485</emph> cogitabant,
sed, subripiente mortis articulo, repente in his quae
praevidere nolebant inventi sunt, et cuncta simul
temporalia quae congregata quasi stabiliter tenere
videbantur amiserunt. Si ergo transacta multitudo
<pb n="1127A"/>
generis humani per nativitatem viruit in carne, per
mortem aruit in pulvere, videlicet fenum fuit. Quia
igitur momentis suis horae fugiunt, agite, fratres
charissimi, ut in boni operis mercede teneantur.
Audite quid sapiens Salomon dicat: <hi>Quodcunque
potest manus tua facere, instanter operare, quia nec
opus, nec scientia, nec ratio, nec sapientia erunt apud
inferos, quo tu properas <note>(Eccle. IX, 10)</note>
          </hi>. Quia ergo et
venturae mortis tempus ignoramus, et post mortem
operari non possumus, superest ut ante mortem
tempora indulta rapiamus. Sic enim sic mors ipsa
cum venerit vincetur, si priusquam veniat semper
timeatur
</p>
        </div3>
      </div1>

<div1>
        <head>HOMILIA XIV.</head>
<p>Habita ad populum in basilica beati Petri apostoli,
<pb n="1127B"/>
Dominica secunda post Pascha.</p>
<p>
          <emph>LECTIO S. EVANG. SEC. JOAN. X, 11-16.</emph>
        </p>
<p> <hi>In illo tempore, dixit Jesus Pharisaeis: Ego sum
pastor bonus. Bonus pastor animam suam ponit pro
ovibus suis. Mercenarius autem, et qui non est pastor,
cujus non sunt oves propriae, videt lupum venientem,
et dimittit oves, et fugit; et lupus rapit, et dispergit
oves. Mercenarius autem fugit, quia mercenarius est,
et non pertinet ad eum de ovibus. Ego sum pastor bonus,
et cognosco oves meas, et cognoscunt me meae.
Sicut novit me Pater, et ego agnosco Patrem, et animam
meam pono pro ovibus meis. Et alias oves habeo
quae non sunt ex hoc ovili, et illas oportet me adducere,
et vocem meam audient, et fiet unum ovile et
unus pastor.</hi> </p>
<p>
          <pb n="1127C"/> <emph>1484</emph> 1. Audistis, fratres charissimi, ex lectione
evangelica eruditionem vestram, audistis et
periculum nostrum. Ecce enim is qui non ex accidenti
dono, sed essentialiter bonus est, dicit: <hi>Ego
sum pastor bonus.</hi> Atque ejusdem bonitatis formam
quam nos imitemur, adjungit, dicens: <hi>Bonus
pastor animam suam ponit pro ovibus suis.</hi> Fecit
quod monuit, ostendit quod jussit. Bonus pastor
pro ovibus suis animam suam posuit, ut in sacramento
nostro corpus suum et sanguinem verteret,
et oves quas redemerat, carnis suae alimento satiaret.
Ostensa nobis est de contemptu mortis via
quam sequamur, apposita est forma cui imprimamur.
Primum nobis est exteriora nostra misericorditer
<pb n="1127D"/>
ovibus ejus impendere; postremum vero, si necesse
sit, etiam mortem nostram pro eisdem ovibus
ministrare. A primo autem hoc minimo pervenitur
ad postremum majus. Sed cum incomparabiliter
longe sit melior anima qua vivimus terrena substantia
quam exterius possidemus, qui non dat pro
ovibus substantiam suam, quando pro his daturus
est animam suam? Et sunt nonnulli qui dum plus <emph>1485</emph> 
 terrenam substantiam quam oves diligunt,
merito nomen pastoris perdunt. De quibus protinus
<pb n="1128A"/>
subditur: <hi>Mercenarius autem, et qui non est pastor,
cujus non sunt oves propriae, videt lupum venientem,
et dimittit oves, et fugit.</hi> </p>
<div3>
          <head>2.</head>
          <p>
 Non pastor, sed mercenarius vocatur, qui non
pro amore intimo oves dominicas, sed ad temporales
mercedes pascit. Mercenarius quippe est qui locum
quidem pastoris tenet, sed lucra animarum non
quaerit; terrenis commodis inhiat, honore praelationis
gaudet, temporalibus lucris pascitur, impensa
sibi ab hominibus reverentia laetatur. Istae sunt
etenim mercedes mercenarii, ut pro eo ipso quod in
regimine laborat, hic quod quaerit inveniat, et ab
haereditate gregis in posterum alienus existat. Utrum
vero pastor sit, an mercenarius, cognosci veraciter
non potest, si occasio necessitatis deest. Tranquillitatis
<pb n="1128B"/>
enim tempore, plerumque ad gregis custodiam
sicut verus pastor, sic etiam mercenarius stat; sed
lupus veniens indicat quo quisque animo super gregis
custodiam stabat. Lupus etenim super oves venit
cum quilibet injustus et raptor, <emph>1486</emph> fideles
quosque atque humiles opprimit. Sed is qui pastor
esse videbatur et non erat, relinquit oves et fugit,
quia dum sibi ab eo periculum metuit, resistere ejus
injustitiae non praesumit. Fugit autem non mutando
locum, sed subtrahendo solatium. Fugit, quia injustitiam
vidit, et tacuit. Fugit, quia se sub silentio abscondit.
Quibus bene per prophetam dicitur: <hi>Non ascendistis
ex adverso, neque opposuistis murum pro domo
Israel, ut staretis in praelio in die Domini <note>(Ezech. XIII, 5)</note>
          </hi>.
Ex adverso quippe ascendere est quibuslibet potestatibus
<pb n="1128C"/>
prave agentibus rationis libera voce contraire.
Et in die Domini pro domo Israel in praelio stamus,
ac murum opponimus, si fideles innocentes contra
perversorum injustitiam ex justitiae auctoritate vindicamus.
Quod quia mercenarius non facit, cum venientem
lupum viderit, fugit.</p>
        </div3>
<div3>
          <head>3.</head>
          <p>
 Sed est alius lupus qui sine cessatione quotidie
non corpora, sed mentes dilaniat, malignus videlicet
spiritus, qui caulas fidelium insidians circuit, et mortes
animarum quaerit. De quo lupo mox subditur: <hi>Et lupus rapit, et dispergit oves.</hi> 
 Lupus venit, et mercenarius
fugit, quia malignus spiritus mentes fidelium
in tentatione dilaniat, et is qui locum pastoris
tenet curam sollicitudinis non habet. Animae pereunt,
et ipse de terrenis commodis laetatur. Lupus
<pb n="1128D"/>
rapit et dispergit oves cum alium ad luxuriam pertrahit,
alium ad avaritiam accendit, alium in superbiam
erigit, alium per iracundiam dividit, hunc invidia
stimulat, illum in fallacia supplantat. Quasi
ergo lupus gregem dissipat cum fidelium populum
diabolus per tentationes necat. Sed contra haec
mercenarius nullo zelo accenditur, nullo fervore dilectionis
excitatur: quia dum sola exteriora commoda
requirit, interiora gregis damna negligenter patitur.
Unde et mox adjungitur: <hi>Mercenarius autem
<pb n="1129A"/>
fugit, quia mercenarius est, et non pertinet ad eum de
ovibus.</hi> Sola enim causa est ut mercenarius fugiat
quia mercenarius est. Ac si aperte diceretur: Stare
in periculo ovium non potest qui in eo quod ovibus
praeest non oves diligit, sed lucrum terrenum quaerit.
Dum enim honorem amplectitur, dum temporalibus
commodis laetatur, opponere se contra periculum
trepidat, ne hoc quod diligit amittat. Sed quia Redemptor
noster culpas ficti pastoris innotuit iterum
formam cui debeamus imprimi ostendit, dicens: <hi>Ego
sum Pastor bonus.</hi> Atque subjungit: <hi>Et cognosco
oves meas,</hi> hoc est diligo, <hi>et cognoscunt me meae.</hi> 
Ac si patenter dicat: Diligentes obsequuntur. Qui
enim veritatem non diligit, adhuc minime cognovit.</p>
        </div3>
<div3>
          <head>4.</head>
          <p>
 Quia ergo audistis, fratres charissimi, periculum
<pb n="1129B"/>
nostrum, pensate in verbis dominicis etiam periculum
vestrum. Videte si oves ejus estis, videte si
eum cognoscitis, videte si lumen veritatis scitis. Scitis
autem dico, non per fidem, sed per amorem. Scitis
dico, non ex credulitate, sed ex operatione. Nam
idem ipse qui hoc loquitur Joannes evangelista testatur,
dicens: <hi>Qui dicit se nosse Deum, et mandata
ejus non custodit, mendax est <note>(I Joan. II, 4)</note>
          </hi>. Unde et
in hoc loco Dominus protinus subdit: <hi>Sicut novit me
Pater, et ego agnosco Patrem, et animam meam pono
pro ovibus meis.</hi> Ac si aperte dicat: In hoc constat
quia et ego agnosco Patrem, <emph>1487</emph> et cognoscor a
Patre, quia animam meam pono pro ovibus meis; id
est, ea charitate qua pro ovibus morior quantum
Patrem diligam ostendo. Quia vero non solum Judaeam,
<pb n="1129C"/>
sed etiam gentilitatem redimere venerat,
adjungit: <hi>Et alias oves habeo quae non sunt ex hoc
ovili, et illas oportet me adducere, et vocem meam audient,
et fiet unum ovile et unus pastor.</hi> Redemptionem
nostram, qui ex gentili populo venimus, Dominus
aspexerat cum se adducere et alias oves dicebat.
Hoc quotidie fieri, fratres, aspicitis, hoc reconciliatis
gentibus factum hodie videtis. Quasi enim
ex duobus gregibus unum ovile efficit, quia Judaicum
et gentilem populum in sua fide conjungit, Paulo
attestante, qui ait: <hi>Ipse est pax nostra, qui fecit
utraque unum <note>(Ephes. II, 14)</note>
          </hi>. Dum enim ad aeternam
vitam ex utraque natione simplices eligit, ad ovile
proprium oves deducit.</p>
        </div3>
<div3>
          <head>3.</head>
          <p>
 De quibus profecto ovibus rursum dicit: <hi>Oves
<pb n="1129D"/>
meae vocem meam audiunt, et ego cognosco eas, et sequuntur
me, et ego vitam aeternam do eis <note>(Joan. X,
27)</note>
          </hi>. De quibus et paulo superius dicit: <hi>Per me si
quis introierit, salvabitur, et ingredietur, et egredietur,
et pascua inveniet <note>(Ibid., 9)</note>
          </hi>. Ingredietur quippe ad
<pb n="1130A"/>
fidem, egredietur vero a fide ad speciem, a credulitate
ad contemplationem, pascua autem inveniet in aeterna
refectione. Oves ergo ejus pascua inveniunt, quia
quisquis illum corde simplici sequitur, aeternae viriditatis
pabulo nutritur. Quae autem sunt istarum
ovium pascua, nisi interna gaudia semper virentis
paradisi? Pascua namque electorum sunt vultus
praesens Dei, qui dum sine defectu conspicitur, sine
fine mens vitae cibo satiatur. In istis pascuis de
aeternitatis satietate laetati sunt qui jam laqueos voluptuosae
temporalitatis evaserunt. Ibi hymnidici
angelorum chori, ibi societas supernorum civium.
Ibi dulcis solemnitas a peregrinationis hujus tristi
labore redeuntium. Ibi providi prophetarum chori,
ibi judex apostolorum numerus, ibi innumerabilium
martyrum victor exercitus, tanto illic laetior, quanto
<pb n="1130B"/>
hic durius afflictus; ibi confessorum constantia, praemii
sui perceptione consolata; ibi fideles viri quos
 a virilitatis suae robore voluptas saeculi emollire non
potuit; ibi sanctae mulieres quae cum saeculo et sexum
vicerunt; ibi pueri qui hic annos suos moribus
transcenderunt; ibi senes quos hic et aetas debiles
reddidit, et virtus operis non reliquit.</p>
        </div3>
<div3>
          <head>6.</head>
          <p>
 Quaeramus ergo, fratres charissimi, haec pascua,
in quibus cum tantorum civium solemnitate
gaudeamus. Ipsa nos laetantium festivitas invitet.
Certe sicubi populus nundinas celebraret, si ad alicujus
Ecclesiae dedicationem denuntiata solemnitate
concurreret, festinaremus omnes simul inveniri, et
interesse unusquisque satageret, gravi se damno
<pb n="1130C"/>
afflictum crederet si solemnitatem communis laetitiae
non videret. Ecce in coelestibus electorum civium
laetitia agitur, vicissim de se omnes in suo conventu
gratulantur, et tamen nos, ab amore aeternitatis tepidi,
nullo desiderio ardemus, interesse tantae solemnitati
non quaerimus, privamur gaudiis, et laeti
sumus. Accendamus ergo animum, fratres, recalescat
fides in id quod credidit, inardescant ad superna
nostra desideria, et sic amare jam ire est. Ab internae
solemnitatis gaudio <emph>1488</emph> nulla nos adversitas
revocet, quia et si quis ad locum propositum ire desiderat,
ejus desiderium quaelibet viae asperitas non
immutat. Nulla nos prosperitas blandiens seducat,
quia stultus viator est, qui in itinere amoena prata
conspiciens, obliviscitur ire quo tendebat. Toto
<pb n="1130D"/>
ergo desiderio ad supernam patriam animus anhelet,
nil in hoc mundo appetat, quod constat quia citius
relinquat, ut si coelestis Pastoris veraciter oves sumus,
quia in viae delectatione non figimur aeternis
pascuis in perventione satiemur.
</p>
        </div3>
      </div1>

<div1>
        <head> HOMILIA XV.</head>

<pb n="1131A"/>
<p>Habita ad populum in basilica sancti Pauli apostoli,
Dominica in Sexagesima.</p>
<p>
          <emph>LECTIO S. EVANG. SEC. LUC. VIII, 4-15.</emph>
        </p>
<p> <hi>In illo tempore, cum turba plurima conveniret, et
de civitatibus properarent ad Jesum, dixit per similitudinem:
Exiit qui seminat seminare semen suum. Et,
dum seminat, aliud cecidit secus viam, et concultatum
est, et volucres coeli comederunt illud. Et aliud cecidit
supra petram, et natum aruit, quia non habebat humorem.
Et aliud cecidit super spinas, et simul exortae
spinae suffocaverunt illud. Et aliud cecidit in terram
bonam, et ortum fecit fructum centuplum. Haec dicens,
clamabat: Qui habet aures audiendi audiat. Interrogant
autem eum discipuli ejus quae esset haec parabola.
<pb n="1131B"/>
Quibus ipse dixit: Vobis datum est nosse mysterium
regni Dei, caeteris autem in parabolis, ut videntes non
videant, et audientes non intelligant. Est autem haec
parabola: Semen est verbum Dei. Quod autem secus
viam, hi sunt qui audiunt, deinde venit diabolus, et
tollit verbum de corde eorum, ne credentes salvi fiant. 
 Nam quod supra petram, hi sunt qui cum audierint,
cum gaudio suscipiunt verbum. Et hi radices non habent,
quia ad tempus credunt, et in tempore tentationis
recedunt. Quod autem in spinas cecidit, hi sunt qui
audierunt, et a sollicitudinibus, et divitiis, et voluptatibus
vitae, euntes suffocantur, et non referunt fructum.
Quod autem cecidit in terram bonam, hi sunt
qui in corde bono et optimo audientes verbum retinent,
et fructum afferunt in patientia.</hi> </p>
<p>
          <pb n="1131C"/> <emph>1488</emph> 1. Lectio sancti Evangelii quam modo,
fratres charissimi, audistis expositione non indiget,
sed admonitione. Quam enim per semetipsam Veritas
exposuit, hanc discutere humana fragilitas non praesumit.
Sed est quod sollicite in hac ipsa expositione
dominica pensare debeatis, quia si nos vobis semen
verbum, agrum mundum, volucres daemonia, spinas
divitias significare diceremus, ad credendum nobis
mens forsitan vestra dubitaret. Unde et idem Dominus
per semetipsum dignatus est exponere quod
dicebat, ut sciatis rerum significationes quaerere in
iis etiam quae per semetipsum noluit explanare. Exponendo
ergo quod dixit figurate se loqui innotuit,
quatenus certos vos redderet cum vobis nostra fragilitas
verborum illius figuras aperiret. Quis enim mihi
unquam crederet, si spinas divitias interpretari voluissem,
<pb n="1131D"/>
maxime cum illae pungant, istae delectent?
Et tamen spinae sunt, quia cogitationum suarum punctionibus
mentem lacerant, et cum usque ad peccatum
pertrahunt, quasi inflicto vulnere cruentant.
Quas bene hoc in loco, alio evangelista attestante,
nequaquam Dominus divitias, sed fallaces
divitias appellat <note>(Matth. XIII, 22)</note>. Fallaces enim
sunt quae nobiscum diu permanere non possunt, fallaces
<pb n="1132A"/>
sunt quae mentis nostrae inopiam non expellunt.
Solae autem divitiae verae sunt quae nos divites
virtutibus <emph>1489</emph> faciunt. Si ergo, fratres charissimi,
divites esse cupitis, veras divitias amate. Si culmen
veri honoris quaeritis, ad coeleste regnum tendite.
Si gloriam dignitatum diligitis, in illa superna
angelorum curia ascribi festinate.</p>
<div3>
          <head>2.</head>
          <p>
 Verba Domini, quae aure percipitis, mente retinete.
Cibus enim mentis est sermo Dei. Et quasi
acceptus cibus stomacho languente rejicitur, quando
auditus sermo in ventre memoriae non tenetur. Sed
quisquis alimenta non retinet, hujus profecto vita
desperatur. Aeternae igitur mortis periculum formidate,
si cibum quidem sanctae exhortationis accipitis,
sed verba vitae, id est alimenta justitiae, in memoria
<pb n="1132B"/>
non tenetis. Ecce transit omne quod agitis, et ad
extremum judicium sine ulla momenti interpositione
quotidie volentes nolentesque properatis. Cur ergo
amatur quod relinquitur? Cur illud negligitur quo
pervenitur? Mementote quod dicitur: <hi>Si quis habet
aures audiendi audiat.</hi> Omnes enim qui illic aderant
aures corporis habebant. Sed qui cunctis aures habentibus <hi>Si quis habet aures audiendi audiat</hi> 
 dicit,
aures procul dubio cordis requirit. Curate ergo ut
acceptus sermo in cordis aure remaneat. Curate ne
semen juxta viam cadat, ne malignus spiritus veniat,
et a memoria verbum tollat. Curate ne petrosa terra
semen excipiat, et fructum boni operis <emph>1490</emph> sine
perseverantiae radicibus mittat. Multis enim libet
quod audiunt, boni operis initia proponunt; sed mox
<pb n="1132C"/>
ut fatigari adversitatibus coeperint, inchoata derelinquunt.
Petrosa ergo terra humorem non habuit, quae
hoc quod germinaverat ad fructum perseverantiae
non perduxit. Multi namque cum verbum contra avaritiam
audiunt, eamdem avaritiam detestantur, rerum
omnium contemptum laudant; sed mox ut viderit
animus quod concupiscat, obliviscitur quod laudabat.
Multi cum verbum contra luxuriam audiunt, pollutiones
carnis non solum perpetrare non appetunt,
sed etiam perpetratas erubescunt; sed mox ut carnis
species eorum oculis apparet, sic mens ad desideria
rapitur, ac si adhuc ab ea nihil sit contra haec
eadem desideria deliberatum; et damnanda agit,
quae quidquid egisse se meminit jam et ipsa damnavit.
Saepe etiam contra culpas compungimur, et
<pb n="1132D"/>
tamen post fletum ad easdem culpas redimus. Sic
Balaam Israelitici populi tabernacula contemplatus
flevit, eisque se similem fieri in morte deposcit, dicens: <hi>Moriatur anima mea morte justorum, et fiant
novissima mea horum similia 
 <note>(Num. XXIII, 10)</note>
          </hi>; sed
mox ut hora compunctionis transiit, in avaritiae
nequitiam exarsit. Nam propter promissa munera
in ejus populi mortem consilium dedit, cujus morti
se fieri similem optavit; et oblitus est quod planxerat,
<pb n="1133A"/>
cum exstinguere noluit quod per avaritiam
ardebat.</p>
        </div3>
<div3>
          <head>3.</head>
          <p>
 Notandum vero est quod exponens Dominus dicit
quia sollicitudines, et voluptates, et divitiae suffocant
verbum. Suffocant enim, quia importunis
cogitationibus suis guttur mentis strangulant; et dum
bonum desiderium intrare ad cor non sinunt, quasi
aditum flatus vitalis necant. Notandum etiam quod
duo sunt quae divitiis jungit, sollicitudines videlicet
et voluptates, quia profecto et per curam mentem
opprimunt, et per affluentiam resolvunt. Re enim
contraria possessores suos et afflictos et lubricos faciunt.
Sed quia voluptas convenire non potest cum
afflictione, alio quidem tempore per custodiae suae
sollicitudinem affligunt, atque alio per abundantiam
<pb n="1133B"/>
ad voluptates emolliunt.</p>
        </div3>
<div3>
          <head>4.</head>
          <p>
 Terra autem bona fructum per patientiam reddit,
quia videlicet nulla sunt bona quae agimus, si
non aequanimiter etiam proximorum mala toleramus.
Quanto enim quisque altius profecerit, tanto in hoc
mundo invenit quod durius portet, quia cum a praesenti
saeculo mentis nostrae dilectio deficit, ejusdem
saeculi adversitas crescit. Hinc est enim quod
plerosque cernimus et bona agere, et tamen sub
gravi tribulationum fasce desudare. Terrena namque
jam desideria fugiunt, et tamen flagellis durioribus
fatigantur. Sed juxta vocem Domini fructum per patientiam
reddunt, quia cum humiliter flagella suscipiunt,
post flagella ad requiem sublimiter suscipiuntur.
Sic uva calcibus tunditur, et in vini saporem
<pb n="1133C"/>
liquatur. Sic oliva contusionibus expressa amurcam
suam deserit, et in olei liquorem pinguescit. Sic
per trituram areae a paleis grana separantur, et ad
horreum purgata perveniunt. Quisquis ergo appetit
plene vitia vincere, <emph>1491</emph> studeat humiliter purgationis
suae flagella tolerare, ut tanto post ad judicem
mundior veniat, quanto nunc ejus rubiginem ignis
tribulationis purgat.</p>
        </div3>
<div3>
          <head>5.</head>
          <p>
 In ea porticu quae euntibus ad ecclesiam beati
Clementis est pervia fuit quidam Servulus nomine,
quem multi vestrum mecum noverunt, rebus pauper,
meritis dives, quem longa aegritudo dissolverat <note>(Lib.
IV Dial., cap. 14)</note>. Nam a primaeva aetate usque ad
finem vitae paralyticus jacebat. Quid dicam quia
stare non poterat? Qui nunquam in lecto suo surgere
<pb n="1133D"/>
vel ad sedendum valebat, nunquam manum suam ad
os ducere, nunquam se potuit in latus aliud declinare.
Huic ad serviendum mater cum fratre aderat,
et quidquid ex eleemosyna potuisset accipere, hoc
eorum manibus pauperibus erogabat. Nequaquam litteras
noverat, sed Scripturae sacrae sibimet Codices
<pb n="1134A"/>
emerat, et religiosos quosque in hospitalitate suscipiens,
hos coram se legere sine intermissione faciebat.
Factumque est ut, quantum ad mensuram propriam,
plene sacram Scripturam disceret, cum, sicut
dixi, litteras funditus ignoraret. Studebat in dolore
semper gratias agere, hymnis Deo et laudibus diebus
ac noctibus vacare. Sed cum jam tempus esset ut
tanta ejus patientia remunerari debuisset, membrorum
 dolor ad vitalia rediit. Cumque se jam morti
proximum agnovit, peregrinos viros atque in hospitalitate
susceptos admonuit ut surgerent, et cum eo
psalmos pro exspectatione exitus sui decantarent.
Cumque cum eis et ipse moriens psalleret, voces
psallentium repente compescuit, cum terrore magni
clamoris, dicens: Tacete, nunquid non auditis quantae
<pb n="1134B"/>
resonant laudes in coelo? Cumque ad easdem laudes
quas intus audierat aurem cordis intenderet, sancta
illa anima a carne soluta est. Sed exeunte illa
tanta illic fragrantia odoris aspersa est, ut omnes
illi qui aderant inaestimabili suavitate replerentur,
ita ut per hoc patenter agnoscerent quod eam laudes
in coelo suscepissent. Cui rei monachus noster interfuit,
qui nunc usque vivit, et cum magno fletu attestari
solet quia quousque corpus ejus sepulturae traderetur,
ab eorum naribus odoris illius fragrantia
non recessit. Ecce quo fine ex hac vita exiit qui in
hac vita aequanimiter flagella toleravit. Juxta vocem
ergo dominicam, bona terra fructum per patientiam
reddidit, quae, exarata disciplinae vomere, ad remunerationis
segetem pervenit. Sed vos rogo, fratres
charissimi, attendite quod excusationis argumentum
<pb n="1134C"/>
in illo districto judicio habituri sumus nos, qui, a
bono opere torpentes, et res et manus accepimus, si
praecepta dominica egenus et sine manibus impleverit.
Non contra nos Dominus tunc apostolos ostendat
qui ad regnum secum turbas fidelium praedicando
traxerunt, non contra nos martyres exhibeat qui ad
coelestem patriam sanguinem fundendo pervenerunt.
Quid tunc dicturi sumus, cum hunc de quo locuti sumus
Servulum viderimus, cui longus languor brachia
tenuit, sed tamen haec a bono opere non ligavit? Haec
vobiscum, fratres, agite, sic vos ad studium boni
operis instigate, ut cum bonos vobis modo ad imitandum
proponitis, eorum consortes tunc esse valeatis.
</p>
        </div3>
      </div1>

<div1>
        <head>HOMILIA XVI.</head>

<pb n="1134D"/>
<p>Habita ad populum in basilica sancti Joannis,
quae dicitur Constantiniana, Dominica prima in
Quadragesima.</p>
<p>
          <emph>LECTIO EVANG. SEC. MATTH. IV, 1-11.</emph>
        </p>
<p divs_removed="true"> <hi>In illo tempore, ductus est Jesus in desertum a Spiritu,
<pb n="1135A"/>
ut tentaretur a diabolo. Et cum jejunasset quadraginta
diebus et quadraginta noctibus, postea esuriit.
Et accedens tentator, dixit ei: Si Filius Dei es, dic ut
lapides isti panes fiant. Qui respondens dixit: Scriptum
est: Non in solo pane vivit homo, sed in omni
verbo quod procedit de ore Dei. Tunc assumpsit eum
diabolus in sanctam civitatem, et statuit eum supra pinnaculum
templi, et dixit ei: Si Filius Dei es, mitte te
deorsum. Scriptum est enim: Quia angelis suis mandavit
de te, et in manibus tollent te, ne forte offendas
ad lapidem pedem tuum. Ait illi Jesus: Rursum
scriptum est: Non tentabis Dominum Deum tuum.
Iterum assumpsit eum diabolus in montem excelsum
valde, et ostendit ei omnia regna mundi, et gloriam eorum,
et dixit illi: Haec omnia tibi dabo, si cadens
<pb n="1135B"/>
adoraveris me. Tunc dicit ei Jesus: Vade, Satana.
Scriptum est enim: Dominum Deum tuum adorabis, et
illi soli servies. Tunc reliquit eum diabolus, et ecce angeli
accesserunt, et ministrabant ei.</hi> <emph>1492</emph>

        </p>
        <div3 moved_from_p="true">
            <head>1.</head>
          <p>
 Dubitari a quibusdam solet a quo spiritu
sit Jesus ductus in desertum, propter hoc quod
subditur: <hi>Assumpsit eum diabolus in sanctam civitatem.</hi> 
Et rursum: <hi>Assumpsit eum in montem excelsum 
 valde.</hi> Sed vere et absque ulla quaestione convenienter
accipitur ut a sancto Spiritu in desertum ductus
credatur, ut illuc eum suus Spiritus duceret, ubi
nunc ad tentandum malignus spiritus inveniret. Sed
ecce cum dicitur Deus homo vel in excelsum montem,
vel in sanctam civitatem a diabolo assumptus, mens
refugit, humanae hoc audire aures expavescunt. Qui
<pb n="1135C"/>
tamen non esse incredibilia ista cognoscimus, si in
illo et alia facta pensamus. Certe iniquorum omnium
caput diabolus est, et hujus capitis membra sunt omnes
iniqui. An non diaboli membrum fuit Pilatus?
An non diaboli membra Judaei persequentes, et milites
crucifigentes Christum fuerunt? Quid ergo mirum
si se ab illo permisit in montem duci, qui se perculit
etiam a membris illius crucifigi? Non est ergo
indignum Redemptori nostro quod tentari voluit, qui
venerat occidi. Justum quippe erat ut sic tentationes
nostras suis tentationibus vinceret, sicut mortem nostram
venerat sua morte superare. Sed sciendum
nobis est quia tribus modis tentatio agitur, suggestione,
delectatione et consensu. Et nos cum tentamur,
plerumque in delectationem, aut etiam in consensum
<pb n="1135D"/>
labimur, quia de carnis peccato propagati,
in nobisipsis etiam gerimus unde certamina toleremus.
Deus vero qui, in utero Virginis incarnatus, in
mundum sine peccato venerat, nihil contradictionis
in semetipso tolerabat. Tentari ergo per suggestionem
potuit, sed ejus mentem peccati delectatio non
momordit. Atque ideo omnis diabolica illa tentatio
foris non intus fuit. <emph>1493</emph>
</p>
        </div3>
<div3>
          <head>2.</head>
          <p>
 Sed si ipsum ordinem tentationis ejus
aspicimus, pensemus quanta magnitudine nos a tentatione
<pb n="1136A"/>
liberamur. Antiquus hostis contra primum
hominem parentem nostrum in tribus se tentationibus
erexit, quia hunc videlicet gula, vana gloria et
avaritia tentavit; sed tentando superavit, quia sibi
eum per consensum subdidit. Ex gula quippe tentavit
cum cibum ligni vetitum ostendit, atque ad comedendum
suasit. Ex vana autem gloria tentavit cum
diceret: <hi>Eritis sicut dii <note>(Genes. III, 5)</note>
          </hi>. Et ex provectu
avaritiae tentavit cum diceret: <hi>Scientes bonum et malum.</hi> 
Avaritia enim non solum pecuniae est, sed
etiam altitudinis. Recte enim avaritia dicitur cum supra
modum sublimitas ambitur. Si enim non ad avaritiam
honoris rapina pertineret, nequaquam Paulus
de unigenito Dei Filio diceret: <hi>Non rapinam arbitratus
est se esse aqualem Deo <note>(Philip. II, 6)</note>
          </hi>. In hoc autem
<pb n="1136B"/>
diabolus parentem nostrum ad superbiam traxit,
quod eum ad avaritiam sublimitatis excitavit.</p>
        </div3>
<div3>
          <head>3.</head>
          <p>
 Sed quibus modis primum hominem stravit,
eisdem modis secundo homini tentato succubuit.
Per gulam quippe tentat cum dicit: <hi>Dic ut lapides
isti panes fiant.</hi> Per vanam gloriam tentat cum dicit: <hi>Si Filius Dei es, mitte te deorsum.</hi> 
 Per sublimitatis
avaritiam tentat cum regna omnia mundi ostendit,
dicens: <hi>Haec omnia tibi dabo, si procidens adoraveris
me.</hi> Sed eisdem modis a secundo homine vincitur, quibus
primum hominem se vicisse gloriabatur, ut a nostris
cordibus ipso aditu captus exeat, quo nos aditu
intromissus tenebat. Sed est aliud, fratres charissimi,
quod in hac tentatione dominica considerare debemus,
quia tentatus a diabolo Dominus sacri eloquii
<pb n="1136C"/>
praecepta respondit, et qui eo verbo quod erat tentatorem
suum mergere in abyssum poterat, virtutem
suae potentiae <emph>1494</emph> non ostendit, sola divinae
Scripturae praecepta dedit, quatenus suae nobis patientiae
praeberet exemplum, ut quoties a pravis hominibus
aliquid patimur, ad doctrinam excitemur
potius quam ad vindictam. Pensate quanta est patientia
Dei, et quanta impatientia nostra. Nos si injuriis,
aut aliqua laesione provocamur, furore permoti,
aut quantum possumus nosmetipsos ulciscimur, aut
quod non possumus facere minamur. Ecce adversitatem
diaboli Dominus pertulit, et nihil ei nisi mansuetudinis
verba respondit. Portat quem punire poterat,
ut hoc in laudem ejus altius cresceret, si hostem
suum non exstinguendo, sed interim patiendo superaret.
<pb n="1136D"/>
</p>
        </div3>
<div3>
          <head>4. </head>
          <p>
Notandum vero quod subditur, quia, recedente
diabolo, angeli ministrabant ei. Ex qua re quid aliud
quam unius personae utraque natura ostenditur? Quia
et homo est quem diabolus tentat, et idem ipse
Deus est cui ab angelis ministratur. Cognoscamus
igitur in eo naturam nostram, quia nisi hunc diabolus
hominem cerneret, non tentaret. Veneremur in
illo divinitatem suam, quia nisi super omnia Deus
existeret, ei nullo modo angeli ministrarent.
</p>
        </div3>
<div3>
          <head>5. </head>
<p>
            <pb n="1137A"/>Sed quia his diebus lectio congruit, nam quadraginta
dierum abstinentiam nostri Redemptoris
audivimus, qui Quadragesimae tempus inchoamus,
discutiendum nobis est cur haec ipsa abstinentia per
quadraginta dierum numerum custoditur. Moyses
enim ut legem acciperet secundo diebus quadraginta
jejunavit <note>(Exod. XXXIV, 28)</note>. Elias in deserto quadraginta
diebus abstinuit <note>(III Reg. XIX, 8)</note>. Ipse auctor
hominum ad homines veniens, in quadraginta
diebus nullum omnino cibum sumpsit <note>(Matth. IV,
2)</note>. Nos quoque in quantum possumus, annuo Quadragesimae
tempore carnem nostram per abstinentiam
affligere conemur. Cur ergo in abstinentia quadragenarius
numerus custoditur, nisi quia virtus
Decalogi per libros quatuor sancti Evangelii impletur?
<pb n="1137B"/>
Denarius etenim quater ductus in quadragenarium
surgit, quia tunc Decalogi mandata perficimus
cum profecto quatuor libros sancti Evangelii custodimus.
Ex qua re sentiri et aliud potest. In hoc enim
mortali corpore ex quatuor elementis subsistimus,
et per voluptates ejusdem corporis praeceptis dominicis
contraimus. Praecepta autem Dominica per
Decalogum sunt accepta. Quia ergo per carnis desideria,
Decalogi mandata contempsimus, dignum est
ut eamdem carnem quaterdecies affligamus. Quamvis
de hoc Quadragesimae tempore est adhuc aliud
quod possit intelligi. A praesenti etenim die usque
 ad Paschalis solemnitatis gaudia sex hebdomadae
veniunt, quarum videlicet dies quadraginta duo
fiunt. Ex quibus dum sex dies Dominici ab abstinentia
<pb n="1137C"/>
subtrahuntur, non plus in abstinentia quam triginta
et sex dies <emph>1495</emph> remanent. Dum vero per
trecentos et sexaginta quinque dies annus ducitur,
nos autem per triginta et sex dies affligimur, quasi
anni nostri decimas Deo damus, ut qui nobismetipsis
per acceptum annum viximus, auctori nostro
nos in ejus decimis per abstinentiam mortificemus.
Unde, fratres charissimi, sicut offerre in lege jubemini
decimas rerum <note>(Levit. XXVII, 30, seq.)</note>, ita ei
offerre contendite et decimas dierum. Unusquisque
in quantum virtus suppetit, carnem maceret, ejusque
desideria affligat, concupiscentias turpes interficiat,
ut juxta Pauli vocem, hostia viva fiat <note>(Rom.
XII, 1)</note>. Hostia quippe et immolatur et viva est,
quando et ab hac vita homo non deficit, et tamen
<pb n="1137D"/>
se a carnalibus desideriis occidit. Caro nos laeta
traxit ad culpam, afflicta reducat ad veniam. Auctor
etenim mortis nostrae per fructum ligni vetiti vitae
praecepta transgressus est. Qui ergo a paradisi gaudiis
per cibum cecidimus, ad haec in quantum possumus,
per abstinentiam resurgamus.</p>
        </div3>
<div3>
          <head>6.</head>
          <p>
 Sed nemo sibi eamdem abstinentiam solam
<pb n="1138A"/>
credat posse sufficere, cum per prophetam Dominus
dicat: <hi>Nonne hoc est magis jejunium quod elegi?</hi> subjiciens: <hi>Frange esurienti panem tuum, et egenos vagosque
induc in domum tuam; cum videris nudum,
operi eum, et carnem tuam ne despexeris 
 <note>(Isai. LVIII,
6, 7)</note>
          </hi>. Illud ergo jejunium Deus approbat, quod ad
ejus oculos manus eleemosynarum levat, quod cum
proximi dilectione agitur, quod ex pietate conditur.
Hoc ergo quod tibi subtrahis, alteri largire, ut unde
tua caro affligitur, inde egentis proximi caro reparetur.
Hinc etenim per prophetam Dominus dicit: <hi>Cum jejunaretis et plangeretis, nunquid jejunium jejunastis
mihi? Et cum comeditis et bibitis, nunquid non
vobis conteditis, et vobismetipsis bibitis? 
 <note>(Zach. VII, 5,
6.)</note>
          </hi> Sibi enim comedit et bibit qui alimenta corporis,
<pb n="1138B"/>
quae sunt communia dona conditoris, sine indigentibus
percipit. Et sibi quisque jejunat, si ea quae
sibi ad tempus subtrahit non pauperibus tribuit, sed
ventri postmodum offerenda custodit. Hinc per Joelem
dicitur: <hi>Sanctificate jejunium <note>(Joel. I, 14; II,
15)</note>
          </hi>. Jejunium quippe sanctificare est, adjunctis bonis
aliis, dignam Deo abstinentiam carnis ostendere.
Cesset ira, sopiantur jurgia. Incassum enim
caro atteritur, si a pravis suis voluptatibus animus
non refrenatur, cum per prophetam Dominus dicat: <hi>Ecce in die jejunii vestri invenitur voluntas vestra.
Ecce ad lites et contentiones jejunatis, et percutitis pugno
impie, et omnes debitores vestros repetitis 
 <note>(Isa.
LVIII, 3)</note>
          </hi>. Neque enim qui a debitore suo hoc quod
dedit repetit aliquid injustum facit, sed dignum est
<pb n="1138C"/>
ut quisquis se in poenitentia macerat etiam hoc quod
sibi juste competit interdicat. Sic sic nobis afflictis
et poenitentibus a Deo dimittitur quod injuste egimus,
si pro amore illius et hoc quod nobis juste
competit relaxemus.
</p>
        </div3>
      </div1>

<div1>
        <head>HOMILIA XVII.</head>
<p> Habita ad episcopos in fontes Lateranensium.</p>
<p>
          <emph>LECTIO EVANG. SEC. LUC. X, 1-9.</emph>
        </p>
<p divs_removed="true"> <hi>In illo tempore, designavit Dominus et alios septuaginta
duos, et misit illos binos ante faciem suam
in omnem civitatem et locum, quo erat ipse venturus.
Et dicebat illis: Messis quidem multa, operarii autem
pauci. Rogate ergo dominum messis ut mittat operarios
in messem suam. Ite, ecce ego mitto vos sicut
<pb n="1138D"/>
agnos inter lupos. Nolite portare sacculum, neque peram,
neque calceamenta, et neminem per viam salutaveritis.
In quamcunque domum intraveritis, primum
dicite: Pax huic domui. Et si ibi fuerit filius pacis,
requiescet super illum pax vestra; sin autem, ad vos
revertetur. In eadem autem domo manete, edentes et
bibentes quae apud illos sunt. Dignus est enim operarius
<pb n="1139A"/>
mercede sua. Nolite transire de domo in domum.
Et in quamcunque civitatem intraveritis, et susceperint
vos, manducate quae apponuntur vobis; et
curate infirmos qui in illa sunt, et dicite illis: Appropinquavit
in vos regnum Dei.</hi> <emph>1496</emph>

        </p>
        <div3 moved_from_p="true">
            <head>1.</head>
          <p>
 Dominus et Salvator noster, fratres
charissimi, aliquando nos sermonibus, aliquando vero
operibus admonet. Ipsa etenim facta ejus praecepta
sunt, quia dum aliquid tacitus facit, quid agere debeamus
innotescit. Ecce enim binos in praedicationem
discipulos mittit, quia duo sunt praecepta charitatis,
Dei videlicet amor, et proximi, et minus
quam inter duos charitas haberi non potest. Nemo
enim proprie ad semetipsum habere charitatem dicitur,
sed dilectio in alterum tendit, ut charitas esse
<pb n="1139B"/>
possit. Binos ad praedicandum discipulos Dominus
mittit, quatenus hoc nobis tacitus innuat, quia qui
charitatem erga alterum non habet, praedicationis
officium suscipere nullatenus debet.</p>
        </div3>
<div3>
          <head>2.</head>
          <p>
 Bene autem dicitur quia <hi>misit eos ante faciem
suam in omnem civitatem et locum quo erat ipse venturus.</hi> 
Praedicatores enim suos Dominus sequitur,
quia praedicatio praevenit, et tunc ad mentis nostrae
habitaculum Dominus venit, quando verba exhortationis
praecurrunt, atque per haec veritas in mente
suscipitur. Hinc namque eisdem praedicatoribus
Isaias dicit: <hi>Parate viam Domini, rectas facite semitas
Dei nostri <note>(Isai. XL, 3)</note>
          </hi>. Hinc illis Psalmista ait: <hi>Iter facite ei qui ascendit super occasum 
 <note>(Psal. LXVII,
5)</note>
          </hi>. Super occasum namque Dominus ascendit, quia
<pb n="1139C"/>
unde in passione occubuit, inde majorem suam gloriam
resurgendo manifestavit. Super occasum videlicet ascendit, quia mortem quam pertulit resurgendo
calcavit. Ei ergo qui ascendit super occasum iter
facimus cum nos ejus gloriam vestris mentibus praedicamus,
ut eas et ipse post veniens per amoris sui
praesentiam illustret.</p>
        </div3>
<div3>
          <head>3.</head>
          <p>
 Missis autem praedicatoribus, quid dicat audiamus: <hi>Messis quidem multa, operarii autem pauci.
Rogate ergo dominum messis, ut mittat operarios in
messem suam.</hi> 
 Ad messem multam operarii pauci
sunt, quod sine gravi moerore loqui non possumus,
quia etsi sunt qui bona audiant, desunt qui dicant.
Ecce mundus sacerdotibus plenus est, <emph>1497</emph> sed
tamen in messe Dei rarus valde invenitur operator,
<pb n="1139D"/>
quia officium quidem sacerdotale suscepimus, sed
opus officii non implemus. Sed pensate, fratres charissimi,
pensate quod dicitur: <hi>Rogate dominum messis,
ut mittat operarios in messem suam.</hi> Vos pro nobis
petite, ut digna vobis operari valeamus, ne ab
exhortatione lingua torpeat, ne postquam praedicationis
locum suscepimus apud justum judicem nostra
nos taciturnitas addicat. Saepe enim pro sua nequitia
praedicantium lingua restringitur: saepe vero ex
subjectorum culpa agitur ut eis qui praesunt, praedicationis
<pb n="1140A"/>
sermo subtrahatur. Ex sua quippe nequitia
praedicantium lingua restringitur, sicut Psalmista
ait: <hi>Peccatori autem dixit Deus: Quare tu enarras
justitias meas? <note>(Psal. XLIX, 16.)</note>
          </hi> Et rursum ex vitio
subjectorum, vox praedicantium prohibetur sicut ad
Ezechielem Dominus dicit: <hi>Linguam tuam adhaerescere
faciam palato tuo, et eris mutus, nec quasi vir
objurgans, quia domus exasperans est <note>(Ezech. III, 26)</note>
          </hi>.
Ac si aperte dicat: Idcirco tibi praedicationis sermo
tollitur, quia dum me in suis actibus plebs exasperat,
non est digna cui exhortatio veritatis fiat. Ex
cujus ergo vitio praedicatori sermo subtrahatur, non
facile cognoscitur. Quia vero Pastoris taciturnitas
aliquando sibi, semper autem subjectis noceat, certissime
scitur.</p>
        </div3>
<div3>
          <head>4.</head>
          <p>
 Sed utinam si ad praedicationis virtutem non
sufficimus, loci nostri officium in innocentia vitae
teneamus. Nam subditur: <hi>Ecce ego mitto vos sicut
agnos inter lupos.</hi> Multi autem cum regiminis jura
suscipiunt, ad lacerandos subditos inardescunt, terrorem
potestatis exhibent, et quibus prodesse debuerant,
nocent. Et quia charitatis viscera non habent,
domini videri appetunt, patres se esse minime
recognoscunt, humilitatis locum in elationem dominationis
immutant, et si quando extrinsecus blandiuntur,
intrinsecus saeviunt. De quibus alias Veritas
dicit: <hi>Veniunt ad vos in vestimentis ovium, intrinsecus
autem sunt lupi rapaces <note>(Matth. VII, 15)</note>
          </hi>. Contra
quae, omnia considerandum nobis est quia
sicut agni <emph>1498</emph> inter lupos mittimur, ut, sensum
<pb n="1140C"/>
servantes innocentiae, morsum malitiae non habeamus.
Qui enim locum praedicationis suscipit, mala
inferre non debet, sed tolerare, ut ex ipsa sua mansuetudine
iram saevientium mitiget, et peccatorum
vulnera in aliis ipse afflictionibus vulneratus sanet.
Quem et si quando zelus rectitudinis exigit ut erga
subjectos saeviat, furor ipse de amore sit, non de
crudelitate, quatenus et jura disciplinae foris exhibeat,
et intus paterna pietate diligat, quos foris
quasi insequendo castigat. Quod tunc bene Rector
exhibet, cum seipsum diligere per amorem privatum
nescit, cum nulla quae mundi sunt appetit, cum
terrenae cupiditatis oneribus nequaquam mentis colla
supponit.</p>
        </div3>
<div3>
          <head>5.</head>
          <p>
 Unde et subditur: <hi>Nolite portare sacculum, neque
<pb n="1140D"/>
peram, neque calceamenta, et neminem per viam
salutaveritis.</hi> Praedicatori etenim tanta debet in Deo
esse fiducia, ut praesentis vitae sumptus quamvis non
provideat, tamen sibi hos non deesse certissime
sciat, ne dum mens ejus occupatur ad temporalia,
minus aliis provideat aeterna. Cui etiam per viam
neminem salutare conceditur, ut sub quanta festinatione
 iter praedicationis pergere debeat ostendatur.
Quae si quis verba etiam per allegoriam velit intelligi, in
sacculo pecunia clausa est; pecunia vero clausa est sapientia
<pb n="1141A"/>
occulta. Qui igitur sapientiae verbum habet, sed
hoc erogare proximo negligit, quasi pecuniam in sacculo
ligatam tenet. Unde scriptum est: <hi>Sapientia abscondita,
et thesaurus occultus, quae utilitas in utrisque? <note>(Eccli. XLI, 17.)</note>
          </hi> 
 Quid vero per peram, nisi onera saeculi;
et quid hoc loco per calceamenta, nisi mortuorum
operum exempla signantur? Qui ergo officium praedicationis
suscipit, dignum non est ut onus saecularium
negotiorum portet, ne dum hoc ejus colla
deprimit, ad praedicanda coelestia non assurgat. Nec
debet stultorum operum exempla conspicere, ne sua
opera quasi ex mortuis pellibus credat munire. Sunt
etenim multi qui pravitatem suam ex alienis pravitatibus
tuentur. Quia enim alios talia fecisse considerant,
se haec facere licenter putant. Hi quid
<pb n="1141B"/>
aliud faciunt, nisi pedes suos ex mortuorum animalium
munire pellibus conantur? Omnis vero qui
salutat in via, ex occasione salutat itineris, non
ex studio optandae ejusdem salutis. Qui igitur non
amore aeternae patriae, sed praemiorum ambitu salutem
audientibus praedicat, quasi in itinere salutat,
quia ex occasione, et non ex intentione, salutem
audientibus exoptat.</p>
        </div3>
<div3>
          <head>6.</head>
          <p>
 Sequitur: <hi>In quamcunque domum intraveritis, primum
dicite: Pax huic domui. Et si ibic fuerit filius
pacis, requiescet super illum pax vestra; sin autem,
ad vos revertetur.</hi> Pax quae ab ore praedicatoris offertur,
aut requiescit in domo, si in ea filius pacis fuerit,
aut ad eumdem praedicatorem revertitur; quia
aut erit quisque praedestinatus ad vitam, et coeleste
verbum sequitur quod audit; aut si nullus audire
<pb n="1141C"/>
voluerit, ipse praedicator sine fructu non erit, quia
ad eum pax revertitur, quoniam ei a Domino pro
 abore sui operis merces recompensatur.</p>
        </div3>
<div3>
          <head>7.</head>
          <p>
 Ecce autem qui peram et sacculum portare
prohibuit sumptus et alimenta ex eadem praedicatione <emph>1499</emph> 
 concedit. Nam subditur: <hi>In eadem autem
domo manete, edentes et bibentes quae apud illos
sunt. Dignus est enim operarius mercede sua.</hi> Si pax
nostra recipitur, dignum est ut in eadem domo maneamus
edentes et bibentes quae apud illos sunt,
ut ab eis terrena stipendia consequamur, quibus
praemia patriae coelestis offerimus. Unde etiam Paulus
haec ipsa pro minimo suscipiens, dicit: <hi>Si nos
vobis spiritalia seminavimus, magnum est si vestra
<pb n="1141D"/>
carnalia metamus? <note>(I Cor. IX, 11.)</note>
          </hi> Et notandum quod
subditur: <hi>Dignus est operarius mercede sua,</hi> quia
jam de mercede sunt operis ipsa alimenta sustentationis,
ut hic merces de labore praedicationis inchoetur,
quae illic de veritatis visione perficitur. Qua in
re considerandum est quod uni nostro operi duae
mercedes debentur, una in via, altera in patria;
una quae nos in labore sustentat, alia quae nos in
resurrectione remunerat. Merces itaque quae in praesenti
<pb n="1142A"/>
accipitur: hoc in nobis debet agere, ut ad sequentem
mercedem robustius tendatur. Vetus ergo
quisque praedicator non ideo praedicare debet, ut in
hoc tempore mercedem recipiat, sed ideo mercedem
recipere, ut praedicare subsistat. Quisquis namque
ideo praedicat ut hic vel laudis vel muneris
mercedem recipiat, aeterna procul dubio mercede se
privat. Quisquis vero vel ea quae dicit, ideo placere
hominibus appetit, ut, dum placet quod dicitur, per
eadem dicta non ipse, sed Dominus ametur, vel
idcirco terrena stipendia in praedicatione consequitur,
ne a praedicationis voce per indigentiam lassetur,
huic procul dubio ad recipiendam mercedem
nil obstat in patria, quia sumptus sumpsit in via.</p>
        </div3>
<div3>
          <head>8.</head>
          <p>
 Sed quid nos (quod tamen sine dolore dicere
<pb n="1142B"/>
non possum) quid nos, o Pastores, agimus, qui et
mercedem consequimur, et tamen operarii nequaquam
sumus? Fructus quippe sanctae Ecclesiae in
stipendio quotidiano percipimus, sed tamen pro
aeterna Ecclesia minime in praedicatione laboramus.
Pensemus cujus damnationis sit sine labore hic
percipere mercedem laboris. Ecce ex oblatione fidelium
vivimus, sed quid pro animabus fidelium laboramus?
Illa in stipendium nostrum sumimus quae
pro redimendis peccatis suis fideles obtulerunt, nec
tamen contra peccata eadem vel orationis studio,
vel praedicationis, ut dignum est, insudamus. Vix
pro culpa sua quempiam aperta voce reprehendimus.
Et adhuc (quod est gravius) aliquando si persona
in hoc mundo potens sit, ejus forsitan errata
<pb n="1142C"/>
laudantur, ne, si adversetur, per iracundiam munus
subtrahat quod impendebat. Sed debemus sine cessatione
meminisse quod de quibusdam scriptum est: <hi>Peccata Populi mei comedent 
 <note>(Osee IV, 8)</note>
          </hi>. Cur autem
peccata populi comedere dicuntur, nisi quia peccata
delinquentium fovent, ne temporalia stipendia
amittant? Sed et nos qui ex oblationibus fidelium
vivimus, quas illi pro peccatis suis obtulerunt, si
 comedimus et tacemus, eorum procul dubio peccata
manducamus. Pensemus ergo cujus sit apud
Deum criminis peccatorum pretium manducare, et
nihil contra peccata praedicando agere. Audiamus
quid beati Job voce dicitur: <hi>Si adversum me terra
mea clamat, et cum ipsa sulci ejus deflent, si fructus
ejus comedi absque pecunia <note>(Job. XXXI, 38, 39)</note>
          </hi>.
<pb n="1142D"/> <emph>1500</emph> 
 Terra enim contra possessorem suum clamat
quando contra pastorem suum juste Ecclesia
murmurat. Cujus etiam sulci deflent, si corda audientium,
quae a praecedentibus sunt patribus praedicationis
voce et vigore invectionis exarata, vident
aliquid quod lugeant de vita pastoris. Cujus videlicet
terrae fructus possessor bonus sine pecunia non
manducat, quia discretus pastor praerogat talentum
verbi, ne ad damnationem suam de Ecclesia stipendium
<pb n="1143A"/>
sumat alimenti. Tunc enim de terra nostra
cum pecunia fructus comedimus, quando sumentes
ecclesiastica subsidia in praedicatione laboramus.
Praecones namque venturi judicis sumus. Quis ergo
venturum judicem nuntiet, si praeco tacet?</p>
        </div3>
<div3>
          <head>9.</head>
          <p>
 Proinde considerandum nobis est ut, in quantum
valet quisque, in quantum sufficit, et terrorem
venturi judicii, et dulcedinem regni, susceptae Ecclesiae
insinuare contendat. Et qui una eademque exhortationis
voce non sufficit simul cunctos admonere,
debet singulos, in quantum valet, instruere,
privatis locutionibus aedificare, exhortatione simplici
fructum in filiorum suorum cordibus quaerere.
Debemus namque pensare continuo quod sanctis
apostolis dicitur, et per apostolos nobis: <hi>Vos estis
<pb n="1143B"/>
sal terrae <note>(Matth. V, 13)</note>
          </hi>. Si ergo sal sumus, condire
mentes fidelium debemus. Vos igitur, qui pastores
estis, pensate quia Dei animalia pascitis. De quibus
profecto animalibus Deo per Psalmistam dicitur: <hi>Animalia tua habitabunt in ea 
 <note>(Psal. LXVII, 11)</note>
          </hi>. Et
saepe videmus quod petra salis brutis animalibus
ponitur, ut eamdem salis petram lambere debeant,
et meliorari. Quasi ergo inter bruta animalia petra
salis debet esse sacerdos in populis. Curare namque
 sacerdotem necesse est, quae singulis dicat, unumquemque
qualiter admoneat, ut quisquis sacerdoti
jungitur, quasi ex salis tactu, aeternae vitae sapore
condiatur. Sal etenim terrae non sumus, si corda
audientium non condimus. Quod profecto condimentum
ille veraciter proximo impendit qui praedicationis
<pb n="1143C"/>
verbum non subtrahit.</p>
        </div3>
<div3>
          <head>10.</head>
          <p>
 Sed tunc vere aliis recta praedicamus, si dicta
rebus ostendimus, si nosipsi divino amore compungimur,
et humanae vitae, quae sine culpa transire
nequaquam potest, quotidianas lacrymis maculas
lavamus. Tunc autem de nobis vere compungimur,
si studiose patrum praecedentium facta pensamus,
ut ex conspecta illorum gloria, in nostris nobis oculis
nostra vita sordescat. Tunc vere compungimur,
cum praecepta Domini studiose perscrutamur, et per
haec proficere ipsi contendimus, per quae jam profecisse
novimus quos veneramur. Hinc est enim quod
de Moyse scriptum est: <hi>Posuit et labrum aeneum in
quo lavarentur Aaron et filii ejus, cum ingrederentur
in sancta sanctorum, quod fecit de speculis mulierum
<pb n="1143D"/>
quae excubabant in ostio tabernaculi <note>(Exod. XXXVIII, 8)</note>
          </hi>.
Labrum quippe aeneum Moyses ponit, in quo sacerdotes
lavari debeant et sancta sanctorum ingredi,
quia lex Dei prius nos lavari per compunctionem
praecipit, ut nostra immunditia ad penetrandam secretorum
Dei munditiam non sit indigna. Quod bene
labrum de speculis mulierum perhibet factum quae
ad tabernaculi ostium indesinenter excubabant.
<pb n="1144A"/> <emph>1501</emph> 
 Specula quippe mulierum sunt praecepta Dei,
in quibus se sanctae animae semper aspiciunt, et si
quae in eis sunt foeditatis maculae, deprehendunt.
Cogitationum vitia corrigunt, et quasi renitentes
vultus velut ex reddita imagine componunt, quia
dum praeceptis dominicis solerter intendunt, in eis
procul dubio vel quid in se coelesti viro placeat, vel
quid displiceat agnoscunt. Quae quandiu in hac vita
sunt, aeternum tabernaculum ingredi nequaquam
possunt. Sed tamen ad ostium tabernaculi mulieres
excubant, quia sanctae animae etiam cum infirmitate
adhuc carnis gravantur, amore tamen continuo
ingressum aeterni introitus observant. Moyses ergo
labrum sacerdotibus de speculis mulierum fecit,
quia lex Dei lavacrum compunctionis peccatorum
<pb n="1144B"/>
nostrorum maculis exhibet, dum ea per quae sanctae
animae superno sponso placuerunt intuenda nobis
coelestia praecepta praebet. Quibus si diligenter intendimus,
internae nostrae imaginis maculas videmus.
Videntes autem maculas. in poenitentiae dolore
compungimur; compuncti vero, quasi in labro de
speculis mulierum lavamur.</p>
        </div3>
<div3>
          <head>11.</head>
          <p>
 Est autem valde necessarium ut cum de nobis
in compunctione afficimur, etiam commissorum nobis
vitam zelemus. Sic ergo nos amaritudo compunctionis
afficiat, ut tamen a proximorum custodia non
avertat. Quid enim prodest, si, amantes nosmetipsos,
relinquamus proximos? Vel quid rursum prodest,
si, amantes vel zelantes proximos, relinquamus
nosmetipsos? In ornamento quippe tabernaculi
<pb n="1144C"/>
bis tinctus coccus offerri praecipitur <note>(Exod. XXV, 4)</note>,
ut ante Dei oculos charitas nostra Dei et proximi
amore coloretur. Ille autem vere se diligit, qui pure
diligit auctorem. Tunc ergo coccus bis tingitur,
quando erga se et proximum ex amore veritatis
animus inflammatur.</p>
        </div3>
<div3>
          <head>12.</head>
          <p>
 Sed inter haec sciendum nobis est ut sic exerceatur
zelus rectitudinis contra prava acta proximorum
quatenus in fervore districtionis nullo modo
relinquatur virtus mansuetudinis. Ira etenim sacerdotis
nequaquam debet esse praeceps et perturbata,
sed magis ex consilii gravitate mitiganda. Et portare
ergo debemus quos corrigimus, et corrigere
quos portamus, ne si ex utroque unum defuerit, vel
in fervore, vel in mansuetudine actio sacerdotalis
<pb n="1144D"/>
non sit. Hinc namque est quod in templi ministerio
in basibus templi sculptorio opere leones et boves
et cherubim expressa sunt. Cherubim quippe est
plenitudo scientiae. Sed quid est quod in basibus
nec leones sine bobus, nec boves sinc leonibus fiunt?
Quid enim aliud, designant bases in templo, nisi sacerdotes
in Ecclesia? Qui dum sollicitudinem regiminis
tolerant, quasi more basium superimpositum
<pb n="1145A"/>
onus portant. In basibus ergo cherubim exprimuntur,
quia decet nimirum ut sacerdotum pectora plenitudine
scientiae sint referta. Per leones autem
terror severitatis, per boves vero patientia mansuetudinis
figuratur. Itaque in basibus nec leones sine
bobus, nec boves sine leonibus exprimuntur, quia
semper in sacerdotali pectore cum terrore severitatis
custodiri debet virtus mansuetudinis, ut et iram
mansuetudo condiat, <emph>1502,</emph> et eamdem mansuetudinem,
ne fortasse dissoluta sit, zelus districtionis
accendat.</p>
        </div3>
<div3>
          <head>13.</head>
          <p>
 Sed ista cur loquimur, cum adhuc plerosque
gravari factis atrocioribus videamus? Vobis enim
 sacerdotibus lugens loquor, quia nonnullos vestrum
cum praemiis facere ordinationes agnovimus spiritalem
<pb n="1145B"/>
gratiam vendere, et de alienis iniquitatibus cum
peccati damno temporalia lucra cumulare. Cur ergo
ad memoriam vestram non redit quod vox Dominica
praecipiens dicit: <hi>Gratis accepistis, gratis date <note>(Matth.
X, 8)</note>
          </hi>. Cur non ante mentis oculos revocatis quod
templum Redemptor noster ingressus, cathedras vendentium
columbas evertit, et nummulariorum effudit
aes? <note>(Joan. II, 1, 2.)</note> Qui namque sunt in templo
Dei hodie qui columbas vendunt, nisi qui in Ecclesia
pretium de impositione manus accipiunt? Per
quam videlicet impositionem Spiritus sanctus coelitus
datur. Columba ergo venditur, quia manus impositio,
per quam Spiritus sanctus accipitur, ad pretium praebetur.
Sed Redemptor noster cathedras vendentium
columbas evertit, quia talium negotiatorum sacerdotium
<pb n="1145C"/>
destruit. Hinc est enim quod sacri canones simoniacam
haeresim damnant, et eos privari sacerdotio
praecipiunt, qui de largiendis ordinibus pretium
quaerunt. Cathedra ergo vendentium columbas evertitur
quando hi qui spiritalem gratiam venundant, vel
ante humanos, vel ante Dei oculos, sacerdotio privantur.
Et quidem multa sunt alia praepositorum
mala quae humanos modo oculos latent. Et plerumque
se pastores sanctos hominibus exhibent, atque
in occultis suis videri turpes ante interni arbitri
oculos non crubescunt. Veniet, veniet profecto ille
dies, nec longe est, in quo pastorum pastor appareat,
et uniuscujusque facta in publicum deducat, et qui
modo subditorum culpas per praepositos ulciscitur,
tunc praepositorum mala per semetipsum saeviens
<pb n="1145D"/>
damnat. Unde et ingressus in templum, per semetipsum
quasi flagellum de funiculis fecit, et de domo
Dei pravos negotiatores ejiciens, cathedras vendentium
columbas evertit <note>(Joan. II, 1, 2)</note>, quia subditorum
quidem culpas per pastores percutit, sed pastorum
vitia per semetipsum ferit. Ecce modo hominibus
negari potest quod latenter agitur. Ille certe
<pb n="1146A"/>
judex venturus est, cui tacendo quisque se non potest
celare, quem negando non potest fallere.</p>
        </div3>
<div3>
          <head>14.</head>
          <p>
 Est et aliud, fratres charissimi, quod me de
vita Pastorum vehementer affligit; sed ne cui hoc
injuriosum videatur fortasse quod assero, me quoque
pariter accuso, quamvis, barbarici temporis necessitate
compulsus, valde in his jaceo invitus. Ad exteriora
enim negotia delapsi sumus, et aliud ex honore
suscepimus, atque aliud officio actionis exhibemus.
Ministerium praedicationis relinquimus, et ad poenam
nostram, ut video, episcopi vocamur, qui honoris
nomen, non virtutem tenemus. Relinquunt namque
Deum hi qui nobis commissi sunt, et tacemus. In
pravis actibus jacent, et correptionis manum non
tendimus. Quotidie per multas nequitias pereunt, et
<pb n="1146B"/>
eos ad infernum tendere negligenter videmus. Sed
quando nos vitam corrigere valeamus alienam, qui
negligimus nostram? Curis enim saecularibus intenti,
tanto insensibiliores <emph>1503</emph> intus efficimur, quanto
ad ea quae foris sunt studiosiores videmur. Usu quippe
curae terrenae a coelesti desiderio obdurescit animus;
et dum ipso suo usu durus efficitur per actionem saeculi,
ad ea emolliri non valet quae pertinent ad charitatem
Dei. Unde bene sancta Ecclesia de membris
suis infirmantibus dicit: <hi>Posuerunt me custodem in
vineis, vineam meam non custodivi <note>(Cant. I, 5)</note>
          </hi>. Vineae
quippe nostrae actiones sunt, quas usu quotidiani
laboris excolimus. Sed custodes in vineis positi, nostram
vineam minime custodimus, quia dum extraneis
actionibus implicamur, ministerium actionis
<pb n="1146C"/>
nostrae negligimus. Nullum puto, fratres charissimi,
ab aliis majus praejudicium quam a sacerdotibus tolerat
Deus, quando eos quos ad aliorum correctionem
posuit dare de se exempla pravitatis cernit, quando
ipsi peccamus, qui compescere peccata debuimus.
Plerumque, quod est gravius, sacerdotes qui propria
dare debuerant etiam aliena diripiunt. Plerumque, si
quos humiliter, si quos continenter vivere conspiciunt,
irrident. Considerate ergo quid de gregibus
agatur, quando pastores lupi fiunt. Hi enim custodiam
gregis suscipiunt, qui insidiari gregi dominico non
metuunt, contra quos Dei greges custodiri debuerant.
Nulla animarum lucra quaerimus, ad nostra
quotidie studia vacamus, terrena concupiscimus, humanam
gloriam intenta mente captamus. Et quia eo
<pb n="1146D"/>
ipso quo caeteris praelati sumus, ad agenda quaelibet
majorem licentiam habemus, susceptae benedictionis
ministerium vertimus ad ambitionis argumentum;
Dei causam relinquimus, ad terrena negotia vacamus;
 locum sanctitatis accipimus, et terrenis actibus
implicamur. Impletum est in nobis profecto quod
scriptum est: <hi>Et erit sicut populus, sic sacerdos (Osee
<pb n="1147A"/>
IV, 9)</hi>. Sacerdos enim non distat a populo, quando
nullo merito suae vulgi transcendit actionem.</p>
        </div3>
<div3>
          <head>15.</head>
          <p>
 Imploremus Jeremiae lacrymas; consideret
mortem nostram, et deplorans dicat: <hi>Quomodo obscuratum
est aurum, mutatus est color optimus, dispersi
sunt lapides sanctuarii in capite omnium platearum? <note>(Thren. IV, 1.)</note>
          </hi> 
 Aurum quippe obscuratum est,
quia sacerdotum vita quondam per gloriam virtutum
clara, nunc per actiones infimas ostenditur reproba.
Color optimus est mutatus, quia ille sanctitatis habitus
per terrena et abjecta opera ad ignominiam despectionis
venit. Lapides vero sanctuarii intrinsecus
habebantur, nec sumebantur in summi sacerdotis
corpore, nisi cum, sancta sanctorum ingrediens, in
secreto sui conditoris apparebat. Nos ergo, fratres
<pb n="1147B"/>
charissimi, nos sumus lapides sanctuarii qui apparere
semper debemus in secreto Dei; quos nunquam necesse
est foris conspici, id est nunquam in extraneis
actionibus videri. Sed dispersi sunt lapides sanctuarii
in capite omnium platearum, quia hi qui per vitam
et orationem intus semper esse debuerant per vitam
reprobam foris vacant. Ecce jam pene nulla est saeculi
actio quam non sacerdotes administrent. Dum
ergo, in sancto habitu constituti, exteriora sunt quae
exhibent, quasi sanctuarii lapides foris jacent. Quia
enim Graeca voce platea a latitudine vocatur, sanctuarii
lapides a plateis sunt <emph>1504</emph> cum religiosi
quique lata mundi itinera sectantur. Nec solum in
plateis, sed et in capite platearum dispersi sunt, quia
et per desiderium hujus mundi opera peragunt, et
<pb n="1147C"/>
tamen de religioso habitu culmen honoris quaerunt.
In capite ergo platearum dispersi sunt, quia et jacent
per ministerium operis, et honorari volunt de imagine
sanctitatis.</p>
        </div3>
<div3>
          <head>16.</head>
          <p>
 Quanto autem mundus gladio feriatur aspicitis,
quibus quotidie percussionibus intereat populus videtis.
Cujus hoc nisi nostro praecipue peccato agitur?
Ecce depopulatae urbes, eversa castra, Ecclesiae ac
monasteria destructa, in solitudinem agri redacta
sunt. Sed nos pereunti populo auctores mortis existimus,
 qui esse debuimus duces ad vitam. Ex nostro
etenim peccato populi turba prostrata est, quia,
nostra faciente negligentia, ad vitam erudita non est.
Quid autem animas hominum nisi cibum Domini
dixerimus, quae ad hoc sunt conditae, ut in ejus corpore
<pb n="1147D"/>
trajiciantur, id est ut in aeternae Ecclesiae augmentum
tendant? Sed hujus cibi condimentum nos
esse debuimus. Sicut enim paulo superius praefati
sumus, missis praedicatoribus dicitur: <hi>Vos estis sal
terrae <note>(Matth. V, 13)</note>
          </hi>. Si igitur cibus Dei est populus,
condimentum cibi sacerdotes esse debuerunt. Sed
quia dum nos ab orationis et eruditionis sanctae usu
cessamus, sal infatuatum est, condire non valet
<pb n="1148A"/>
cibos Dei, atque idcirco ab auctore non sumitur, quia
exigente fatuitate nostra, minime conditur. Pensemus
ergo qui unquam per linguam nostram conversi, qui
de perverso suo opere nostra increpatione correpti,
poenitentiam egerunt, quis luxuriam ex nostra eruditione
deseruit, quis avaritiam, quis superbiam declinavit?
Pensemus quod lucrum Deo fecimus nos,
qui, accepto talento, ab eo ad negotium missi sumus.
Etenim dicit: <hi>Negotiamini dum venio <note>(Luc. XIX, 13)</note>
          </hi>.
Ecce jam venit, ecce de nostro negotio lucrum requirit.
Quale ei animarum lucrum de nostra negotiatione
monstrabimus? Quot ejus conspectui animarum
manipulos de praedicationis nostrae segete illaturi
sumus?</p>
        </div3>
<div3>
          <head>17.</head>
          <p>
 Ponamus ante oculos nostros illum tantae districtionis
<pb n="1148B"/>
diem, quo judex veniet, et rationem cum
servis suis, quibus talenta credidit ponet <note>(Ibid.)</note>. Ecce
in majestate terribili, inter angelorum atque archangelorum
choros videbitur. In illo tanto examine electorum
omnium et reproborum multitudo deducetur,
et unusquisque quid sit operatus ostendetur. Ibi Petrus
cum Judaea conversa, quam post se traxit, apparebit.
Ibi Paulus conversum, ut ita dixerim, mundum
ducens. Ibi Andreas post se Achaiam, ibi Joannes
Asiam, Thomas Indiam, in conspectum sui regis conversam
ducet. Ibi omnes dominici gregis arietes cum
animarum lucris apparebunt, qui sanctis suis praedicationibus
Deo post se subditum gregem trahunt.
Cum igitur tot pastores cum gregibus suis ante
aeterni pastoris oculos venerint, nos miseri quid dicturi
<pb n="1148C"/>
sumus, qui ad Dominum nostrum post negotium
vacui redimus, qui pastorum nomen habuimus
et oves quas <emph>1505</emph> ex nutrimento nostro debeamus
ostendere non habemus? Hic pastores vocati sumus,
et ibi gregem non ducimus.</p>
        </div3>
<div3>
          <head>18.</head>
          <p>
 Sed nunquid si nos negligimus, omnipotens
Deus deserit oves suas? Nullo modo; nam ipse eas,
sicut per prophetam pollicitus est, per semetipsum
pascit <note>(Ezech. XXXIV)</note>, omnesque quos praeordinavit
ad vitam, flagellorum stimulis, compunctionis spiritu
 erudit. Et per nos quidem fideles ad sanctum baptisma
veniunt, nostris precibus benedicuntur, et per
impositionem nostrarum manuum a Deo Spiritum
sanctum percipiunt, atque ipsi ad regnum coelorum
pertingunt, et ecce nos per negligentiam nostram
<pb n="1148D"/>
deorsum tendimus. Ingrediuntur electi, sacerdotum
manibus expiati, coelestem patriam; et sacerdotes
ipsi per vitam reprobam ad inferni supplicia festinant.
Cui ergo rei, cui similes dixerim sacerdotes
malos, nisi aquae baptismatis, quae peccata baptizatorum
diluens, illos ad regnum coeleste mittit, et ipsa
postea in cloacas descendit? Timeamus haec, fratres,
conveniat actioni nostrae ipsum ministerium nostrum.
<pb n="1149A"/>
De peccatorum nostrorum relaxatione quotidie cogitemus,
ne nostra vita peccato obligata remaneat, per
quam omnipotens Deus quotidie alios solvit. Consideremus
sine cessatione quid sumus, pensemus negotium
nostrum, pensemus pondus quod suscepimus.
Faciamus quotidie nobiscum rationes, quas cum nostro
judice habemus. Et sic debemus agere curam
nostri, ut non negligamus curam proximi, ut quisquis
ad nos jungitur ex linguae nostrae sale condiatur.
Cum vacantem quempiam et lubricum videmus, admonendus
est ut conjugio frenare studeat iniquitatem
suam, quatenus per hoc quod licet discat superare
quod non licet. Cum conjugatum videmus, admonendus
est ut sic exerceat curam saeculi, ne postponat
amorem Dei; sic placeat voluntati conjugis, ut
<pb n="1149B"/>
non displiceat conditori. Cum clericum videmus, admonendus
est quatenus sic vivat, ut exemplum vitae
saecularibus praebeat, ne si quid in illo juste reprehenditur,
ex ejus vitio ipsa religionis nostrae aestimatio
gravetur. Cum monachum videmus, admonendus
est ut reverentiam habitus sui in actu, in locutione,
in cogitatione sua semper circumspiciat, ut ea
quae mundi sunt perfecte deserat, et quod ostendit
humanis oculis habitu, hoc ante Dei oculos moribus
praetendat. Iste itaque jam sanctus est, admoneatur
ut crescat; ille vero adhuc iniquus est, admoneatur
ut se corrigat, quatenus quisquis se ad sacerdotem
junxerit, sale sermonis illius conditus recedat. Haec,
fratres, vobiscum sollicite cogitate, haec et proximis
vestris impendite; omnipotenti Deo fructum vos reddere
<pb n="1149C"/>
de negotio quod accepistis parate. Sed ista
quae dicimus melius apud vos orando quam loquendo
obtinebimus.
</p>
          <p>
            <emph>OREMUS.</emph>
          </p>
<p>Deus, qui nos pastores in populos vocare voluisti,
praesta, quaesumus, ut hoc quod humano ore dicimur,
in tuis oculis esse valeamus. Per Dominum nostrum,
etc.
</p>
        </div3>
      </div1>

<div1>
        <head> HOMILIA XVIII.</head>
<p>Habita ad populum in basilica sancti Petri apostoli,
 Dominica in Passione.</p>
<p>
          <emph>LECTIO. EVANG. SEC. JOAN. VIII, 45-69.</emph>
        </p>
<p divs_removed="true"> <hi>In illo tempore, dicebat Jesus turbis Judaeorum, et
principibus sacerdotum: Quis ex vobis arguet me de
peccato? Si veritatem dico, quare non creditis mihi?
<pb n="1149D"/>
Qui ex Deo est verba Dei audit; propterea vos non
auditis, quia ex Deo non estis. Responderunt igitur
Judaei, et dixerunt ei: Nonne bene dicimus nos, quia
Samaritanus es tu, et daemonium habes? Respondit
Jesus: Ego daemonium non habeo, sed honorifico Patrem
meum; et vos inhonorastis me. Ego autem non
quaero gloriam meam, est qui quaerat et judicet. Amen,
amen dico vobis, si quis sermonem meum servaverit, mortem
non videbit in aeternum. Dixerunt ergo Judaei: Nunc
<pb n="1150A"/>
cognovimus quia daemonium habes. Abraham mortuus
est, et prophetae, et tu dicis: Si quis sermonem meum
servaverit mortem non gustabit in aeternum. Nunquid
tu major es patre nostro Abraham, qui mortuus est? et
prophetae mortui sunt. Quem teipsum facis? Respondit
Jesus: Si ego glorifico meipsum, gloria mea nihil est.
Est Pater meus qui glorificat me quem vos dicitis quia
Deus vester est, et non cognovistis eum. Ego autem novi
eum. Et si dixero quia non scio eum, ero similis vobis,
mendax; sed scio eum, et sermonem ejus servo. Abraham
pater vester exsultavit ut videret diem meum; vidit
et gavisus est. Dixerunt ergo Judaei ad eum: Quinquaginta
annos nondum habes, et Abraham vidisti? Dixit
eis Jesus: Amen, amen dico vobis, antequam Abraham
fieret ego sum. Tulerunt ergo lapides ut jacerent in eum.
<pb n="1150B"/>
Jesus autem abscondit se, et exivit de templo.</hi> <emph>1506</emph>

        </p>
        <div3 moved_from_p="true">
            <head>1.</head>
          <p>
 Pensate, fratres charissimi, mansuetudinem
Dei. Relaxare peccata venerat, et dicebat: <hi>Quis
ex vobis arguet me de peccato?</hi> Non dedignatur ex ratione
ostendere se peccatorem non esse, qui ex virtute
divinitatis poterat peccatores justificare. Sed
terribile est valde quod subditur: <hi>Qui ex Deo est
verba Dei audit; propterea vos non auditis, quia ex Deo
non estis.</hi> Si enim ipse verba Dei audit qui ex Deo
est, et audire verba ejus non potest quisquis ex illo
non est, interroget se unusquisque si verba Dei in
aure cordis percipit, et intelliget unde sit. Coelestem
patriam desiderare Veritas jubet, carnis desideria
conteri, mundi gloriam declinare, aliena non appetere,
propria largiri. Penset ergo apud se unusquisque
<pb n="1150C"/>
que vestrum si haec vox Dei in cordis ejus aure convaluit,
et quia jam ex Deo sit agnoscit. Nam sunt
nonnulli qui praecepta Dei nec aure corporis percipere
dignantur. Et sunt nonnulli qui haec quidem
corporis aure percipiunt, sed nullo ea mentis desiderio
complectuntur. Et sunt nonnulli qui libenter
verba Dei suscipiunt, ita ut etiam in fletibus compungantur,
sed post lacrymarum tempus ad iniquitatem
redeunt. Hi profecto verba Dei non audiunt,
qui haec exercere opere contemnunt. Vitam
ergo vestram, fratres charissimi, ante mentis
oculos revocate, et alta consideratione pertimescite
hoc quod ex ore Veritatis sonat: <hi>Propterea vos non
auditis, quia ex Deo non estis.</hi> Sed hoc quod de reprobis
Veritas loquitur, ipsi hoc de semtipsis
<pb n="1150D"/>
reprobi suis operibus ostendunt. Nam sequitur: <hi>Responderunt igitur Judaei, et dixerunt ei: Nonne</hi> <emph>1507</emph> 
 <hi>bene dicimus nos quia Samaritanus es tu, et
daemonium habes?</hi> </p>
        </div3>
<div3>
          <head>2.</head>
          <p>
 Accepta autem tanta contumelia, quid Dominus
respondeat audiamus: <hi>Ego daemonium non habeo, sed
honorifico Patrem meum, et vos inhonorastis me.</hi> Quia
enim Samaritanus interpretatur custos, et ipse veraciter
custos est de quo Psalmista ait: <hi>Nisi
<pb n="1151A"/>
Dominus custodierit civitatem, in vanum vigilant
qui custodiunt eam <note>(Psal. CXXVI, 1)</note>
          </hi>; et
cui per Isaiam dicitur: <hi>Custos quid de nocte? custos
quid de nocte? <note>(Isai. XXI, 11.)</note>
          </hi> respondere noluit
Dominus: Samaritanus non sum; sed, <hi>Ego daemonium
non habeo.</hi> Duo quippe ei illata fuerunt: unum
negavit, aliud tacendo consensit. Custos namque
humani generis venerat; et si Samaritanum se non
esse diceret, esse se custodem negaret. Sed tacuit
quod recognovit, et patienter repulit quod dictum
fallaciter audivit, dicens: <hi>Ego daemonium non habeo.</hi> 
In quibus verbis quid aliud nisi superbia nostra confunditur?
quae si exagitata vel leviter fuerit, atrociores
injurias reddit, quam acceperat: facit mala
quae potest, minatur et quae facere non potest. Ecce
<pb n="1151B"/>
injuriam suscipiens Dominus non irascitur, non contumeliosa
verba respondet. Qui si eisdem ista dicentibus
respondere voluisset: Daemonium vos habetis,
verum profecto diceret, quia nisi impleti essent
daemonio, tam perversa de Deo loqui non possent.
Sed accepta injuria etiam quod verum erat dicere
Veritas noluit, ne non dixisse veritatem, sed provocatus
contumeliam reddidisse videretur. Ex qua re
quid nobis innuitur, nisi ut eo tempore quo a proximis
ex falsitate contumelias accipimus, eorum etiam <emph>1508</emph> 
 vera mala taceamus, ne ministerium justae
correptionis in arma vertamus furoris? Sed quia
quisquis Dei zelo utitur a pravis hominibus dehonestatur,
in semetipso nobis Dominus patientiae praebuit
exemplum, qui ait: <hi>Sed honorifico Patrem meum, et
<pb n="1151C"/>
vos inhonorastis me.</hi> Sed quid nobis ad ista faciendum
sit, adhuc exemplo nos admonet, cum subjungit: <hi>Ego autem non quaero gloriam meam, est qui quaerat et
judicet.</hi> 
 Scimus certe quod scriptum est, quia Pater
omne judicium dedit Filio, et tamen ecce idem Filius
injurias accipiens gloriam suam non quaerit. Illatas
contumelias Patris judicio reservat, ut nobis profecto
insinuet quantum nos esse patientes debemus, dum
se adhuc ulcisci non vult et ipse qui judicat. Cum
vero malorum perversitas crescit non solum praedicatio
frangi non debet, sed etiam augeri. Quod suo
Dominus exemplo nos admonet, qui postquam habere
daemonium dictus est praedicationis suae beneficia
largius impendit, dicens: <hi>Amen, amen dico vobis, si
quis sermonem meum servaverit, mortem non videbit in
<pb n="1151D"/>
aeternum.</hi> Sed sicut bonis necesse est ut meliores
etiam per contumelias existant, ita semper reprobi
de beneficio pejores fiunt. Nam accepta praedicatione
iterum dicunt: <hi>Nunc cognovimus quia daemonium habes.</hi> 
Quia enim aeternae morti inhaeserant, et eamdem
mortem cui inhaeserant non videbant, dum solam
 mortem carnis aspicerent, in Veritatis sermone
caligabant, dicentes: <hi>Abraham mortuus est, et prophetae 
 mortui sunt, et tu dicis: Si quis sermonem
meum servaverit, mortem non gustabit in aeternum?</hi> 
<pb n="1152A"/>
Unde et ipsi Veritati eumdem Abraham et prophetas
quasi venerantes praeferunt. Sed aperta nobis ratione
ostenditur quia qui Deum nesciunt Dei quoque famulos
falso venerantur.</p>
        </div3>
<div3>
          <head>3.</head>
          <p>
 Et notandum quod vidit eos Dominus aperta
sibi impugnatione resistere, et tamen eis se iterata
non desinit voce praedicare, dicens: <hi>Abraham pater
vester exsultavit ut videret diem meum; vidit, et gavisus
est <note>(Genes. XVIII, 1, seq.)</note>
          </hi>. Tunc quippe diem Domini
Abraham vidit, cum in figura summae Trinitatis
tres angelos hospitio suscepit; quibus profecto susceptis,
sic tribus quasi uni locutus est, quia etsi in
personis numerus Trinitatis est, in natura unitas
divinitatis est. Sed carnales mentes audientium
oculos a carne non sublevant, dum in eo solam carnis
<pb n="1152B"/>
aetatem pensant, dicentes: <hi>Quinquaginta annos
nondum habes, et Abraham vidisti?</hi> Quos benigne
Redemptor noster a carnis suae intuitu submovet, et
ad divinitatis contemplationem trahit, dicens: <hi>Amen,
amen dico vobis, antequam Abraham fieret, ego sum.
Ante</hi> enim praeteriti temporis est, <hi>Sum</hi> praesentis.
Et quia praeteritum et futurum tempus Divinitas non
habet, sed semper esse habet, non ait: Ante Abraham
ego fui, sed <hi>Ante Abraham ego sum.</hi> Unde et ad
Moysen dicitur: <hi>Ego sum qui sum.</hi> Et, <hi>Dices aliis
Israel: Qui est misit me ad vos <note>(Exod. III, 14)</note>
          </hi>. Ante
ergo et post Abraham habuit, qui et accedere potuit
per exhibitionem praesentiae, et recedere per cursum
vitae. Veritas vero semper esse habet, quia ei quidquam
nec priori tempore incipitur, <emph>1509</emph> nec subsequenti
<pb n="1152C"/>
terminatur. Sed sustinere ista aternitatis
verba mentes infidelium non valentes, ad lapides
currunt, et quem intelligere non poterant, obruere
quaerebant</p>
        </div3>
<div3>
          <head>4.</head>
          <p>
 Quid autem contra furorem lapidantium Dominus
fecerit ostenditur cum protinus subinfertur: <hi>Jesus autem abscondit se, et exivit de templo.</hi> 
 Mirum
valde est, fratres charissimi, cur persecutores suos
Dominus se abscondendo declinaverit, qui si divinitatis
suae potentiam exercere voluisset, tacito nutu
mentis in suis eos ictibus ligaret, aut in poena subitae
mortis obrueret. Sed quia pati venerat, exercere
judicium nolebat. Certe sub ipso passionis tempore
et quantum poterat ostendit, et tamen hoc ad quod
venerat pertulit. Nam cum persecutoribus suis se
<pb n="1152D"/>
quaerentibus diceret: <hi>Ego sum <note>(Joan. XVIII, 6)</note>
          </hi>, sola
hac voce eorum superbiam perculit, et omnes in
terram stravit. Qui ergo et hoc in loco potuit manus
lapidantium non se abscondendo evadere, cur abscondit
se, nisi quod homo inter homines factus
Redemptor noster, alia nobis verbo loquitur, alia
exemplo? Quid autem nobis hoc exemplo loquitur,
nisi ut, etiam cum resistere possumus, iram superbientium
humiliter declinemus? Unde et per Paulum
dicitur: <hi>Date locum irae <note>(Rom XII, 19)</note>
          </hi>. Quanta humilitate
<pb n="1153A"/>
iram proximi fugere debeat, perpendat homo,
si furores irascentium abscondendo se declinavit
Deus. Nemo ergo se contra acceptas contumelias
erigat, nemo conviciis convicium reddat. Imitatione
etenim Dei, gloriosius est injuriam tacendo fugere,
quam respondendo superare.</p>
        </div3>
<div3>
          <head>5.</head>
          <p>
 Sed contra hoc superbia dicit in corde: Turpe
est ut, accepta injuria, taceas. Quisquis conspicit
quia contumeliam accipis et taces, non putat quia
patientiam exhibes, sed crimina agnoscis. Sed unde
vox ista in corde nostro contra patientiam nascitur,
nisi quia in imis cogitationem fiximus. et dum in
terra gloriam quaerimus, placere ei qui nos de coelo
conspicit non curamus? Accepta ergo contumelia,
meditemur in opere vocem Dei: <hi>Ego non quaero gloriam
<pb n="1153B"/>
meam, est qui quaerat et judicet.</hi> Hoc autem quod de
Domino scriptum est, <hi>Abscondit se,</hi> intelligi et aliter
potest. Multa quippe Judaeis praedicaverat, sed
praedicationis ejus verba deridebant. Deteriores quoque
ex praedicatione facti sunt, qui usque ad jaciendos
lapides pervenerunt. Et quid abscondendo se
Dominus significat, nisi quod eis ipsa veritas absconditur,
qui ejus verba sequi contemnunt? Eam quippe
quam non invenit humilem veritas fugit mentem. Et
quam multi sunt hodie qui Judaeorum duritiam detestantur,
quia praedicationem Domini audire noluerunt,
et tamen quales illos arguunt fuisse ad fidem,
tales ipsi sunt ad operationem. Praecepta Domini
audiunt, miracula cognoscunt, sed converti a suis
pravitatibus renuunt. Ecce vocat, et redire nolumus.
<pb n="1153C"/>
Ecce sustinet, et ejus patientiam dissimulamus. Dum
ergo tempus est, fratres, pravitatem suam unusquisque
deserat, Dei patientiam pertimescat, ne quem
nunc tranquillum despicit, iratum postmodum nequaquam
evadere possit.
</p>
        </div3>
      </div1>

<div1>
        <head> HOMILIA XIX.</head>
<p>Habita ad populum in basilica beati Laurentii martyris,
Dominica in Septuagesima.</p>
<p>
          <emph>LECTIO EVANG. SEC. MATTH. XX, 1-16.</emph>
        </p>
<p divs_removed="true"> <hi>In illo tempore, dixit Jesus discipulis suis parabolam
hanc: Simile est regnum coelorum homini patrifamilias
qui exiit primo mane conducere operarios in vineam
suam. Conventione autem facta cum operariis ex
denario diurno, misit eos in vineam suam. Et egressus
circa horam tertiam, vidit alios stantes in foro otiosos,
<pb n="1153D"/>
et dixit illis: Ite et vos in vineam meam, et quod justum
fuerit, dabo vobis. Illi autem abierunt. Iterum
autem exiit circa sextam et nonam horam, et fecit similiter.
Circa undecimam vero exiit, et invenit alios stantes,
et dicit illis: Quid hic statis tota die otiosi? Dicunt
ei: Quia nemo nos conduxit. Dicit illis: Ite et vos in
<pb n="1154A"/>
vineam meam. Cum sero autem factum esset, dicit Dominus
vineae procuratori suo: Voca operarios, et redde
illis mercedem, incipiens a novissimis usque ad primos.
Cum venissent ergo qui circa undecimam horam venerant,
acceperunt singulos denarios. Venientes autem et
primi, arbitrati sunt quod plus essent accepturi. Acceperunt
autem et ipse singulos denarios. Et accipientes
murmurabant adversus patrem familias, dicentes: Hi
novissimi una hora fecerunt, et pares illos nobis fecisti,
qui portavimus pondus diei et aestus? At ille, respondens
uni eorum, dixit: Amice, non facio tibi injuriam.
Nonne ex denario convenisti mecum? Tolle quod tuum
est, et vade. Volo autem et huic novissimo dare sicut et
tibi. Aut non licet mihi quod volo facere? An oculus tuus
nequam est quia ego bonus sum? Sic erunt novissimi
<pb n="1154B"/>
primi, et primi novissimi. Multi enim sunt vocati, pauci
vero electi.</hi> <emph>1510</emph>

        </p>
        <div3 moved_from_p="true">
            <head>1.</head>
          <p>
 In explanatione sua multa ad loquendum
sancti Evangelii lectio postulat, quam volo, si
possum, sub brevitate perstringere, ne vos et extensa
processio, et prolixa expositio videatur onerare.
Regnum coelorum homini patrifamilias simile
dicitur, qui ad excolendam vineam suam operarios
conducit. Quis vero patrisfamilias similitudinem rectius
tenet quam conditor noster, qui regit quos condidit,
et electos suos sic in hoc mundo possidet,
quasi subjectos dominus in domo? Qui habet vineam,
universalem scilicet Ecclesiam, quae, ab Abel justo
usque ad ultimum electum qui in fine mundi nasciturus
est, quot sanctos protulit, quasi tot palmites
<pb n="1154C"/>
misit. Hic itaque paterfamilias ad excolendam vineam
suam mane, hora tertia, sexta, nona, et undecima
operarios conducit, quia a mundi hujus initio
usque in finem ad erudiendam plebem fidelium praedicatores
congregare non destitit. Mane etenim mundi
fuit ab Adam usque ad Noe, hora vero tertia a Noe
usque ad Abraham, sexta quoque ab Abraham usque
ad Moysen, nona autem a Moyse usque ad adventum
Domini, undecima vero ab adventu Domini usque ad
finem mundi. In qua praedicatores sancti apostoli
missi sunt, qui mercedem plenam et tarde venientes
acceperunt. Ad erudiendam ergo Dominus plebem
suam, quasi ad excolendam vineam suam, nullo tempore
destitit operarios mittere, quia et prius per
patres, et postmodum per legis doctores et prophetas,
<pb n="1154D"/>
ad extremum vero per apostolos, <emph>1511</emph> dum
plebis suae mores excoluit, quasi per operarios in
vineae cultura laboravit. Quamvis, in quolibet modulo
vel mensura, quisquis cum fide recta bonae actionis
exstitit hujus vineae operarius fuit. Operator ergo
mane, hora tertia, sexta et nona, antiquus ille Hebraicus
<pb n="1155A"/>
populus designatur, qui in electis suis ab ipso
mundi exordio, dum recta fide Deum studuit colere,
quasi non destitit in vineae cultura laborare. Ad undecimam
vero gentiles vocantur, quibus et dicitur: <hi>Quid hic statis tota die otiosi?</hi> 
 Qui enim, transacto tam
longo mundi tempore, pro vita sua laborare neglexerant,
quasi tota die otiosi stabant. Sed pensate, fratres,
quid inquisiti respondeant: <hi>Dicunt enim: Quia
nemo nos conduxit.</hi> Nullus quippe ad eos patriarcha,
nullus propheta venerat. Et quid est dicere: Ad laborem
nos nemo conduxit, nisi, vitae nobis vias nullus
praedicavit? Quid ergo nos, a bono opere cessantes,
in excusatione nostra dicturi sumus, qui pene a
matris utero ad fidem venimus, qui verba vitae ab
ipsis cunabulis audivimus, qui ab uberibus sanctae
<pb n="1155B"/>
Ecclesiae potum supernae praedicationis sumpsimus
cum lacte carnis?</p>
        </div3>
<div3>
          <head>2.</head>
          <p>
 Possumus vero et easdem diversitates horarum,
etiam ad unumquemque hominem per aetatum momenta
distinguere. Mane quippe intellectus nostri
pueritia est. Hora autem tertia adolescentia intelligi
potest, quia quasi jam sol in altum. proficit, dum calor
aetatis crescit. Sexta vero juventus est, quia velut
in centro sol figitur, <emph>1512</emph> dum in ea plenitudo
roboris solidatur. Nona autem senectus intelligitur,
in qua sol velut ab alto axe descendit, quia ea aetas a
calore juventutis deficit. Undecima vero hora ea est
aetas quae decrepita vel veterana dicitur. Unde Graeci
valde seniores, non <foreign xml:lang="greek"></foreign> sed <foreign xml:lang="greek"></foreign> appellant,
ut plus quam senes esse insinuent quos provectiores
<pb n="1155C"/>
vocant. Quia ergo ad vitam bonam alius in
pueritia, alius in adolescentia, alius in juventute,
alius in senectute, alius in decrepita aetate perducitur,
quasi diversis horis operarii ad vineam vocantur.
Mores ergo vestros, fratres charissimi, aspicite, et si
jam Dei operarii estis videte. Penset unusquisque
quid agat, et consideret si in Domini vinea laboret.
Qui enim in hac vita ea quae sua sunt quaerit adhuc
ad Dominicam vineam non venit. Illi namque Domino
laborant, qui non sua, sed lucra dominica cogitant,
qui zelo charitatis, studio pietatis inserviunt,
animabus lucrandis in vigilant, perducere et alios secum
ad vitam festinant. Nam qui sibi vivit, qui carnis
suae voluptatibus pascitur, recte otiosus redarguitur,
quia fructum divini operis non sectatur.
<pb n="1155D"/>
</p>
        </div3>
<div3>
          <head>3. </head>
          <p>
Qui vero et usque ad aetatem ultimam Deo vivere
neglexerit, quasi usque ad undecimam otiosus
stetit. Unde recte usque ad undecimam torpentibus
dicitur: <hi>Quid hic statis tota die otiosi?</hi> Ac si aperte
dicatur: Et si Deo vivere in pueritia et juventute noluistis,
saltem in ultima aetate resipiscite, et ad vitae
vias cum jam laboraturi multum non estis, vel sero
<pb n="1156A"/>
venite. Et tales ergo paterfamilias vocat, et plerumque
ante remunerantur, quia prius ad regnum de
corpore exeunt quam hi qui jam a pueritia vocati esse
videbantur. An non ad undecimam horam venit latro,
qui etsi non habuit per aetatem, habuit tamen sero
per poenam, qui Deum in cruce confessus est, et pene
cum voce sententiae spiritum exhalavit vitae? A novissimo
autem reddere denarium paterfamilias coepit,
quia ad paradisi requiem prius latronem quam Petrum
 perduxit. Quanti patres ante legem, quanti
sub lege fuerunt, et tamen hi qui in Domini adventu
vocati sunt ad coelorum regnum sine aliqua tarditate
pervenerunt. Eumdem ergo denarium accipiunt qui
laboraverunt ad undecimam quem exspectaverunt
toto desiderio qui laboraverunt ad primam, quia
<pb n="1156B"/>
aequalem vitae aeternae retributionem sortiti sunt cum
his qui a mundi initio vocati fuerant, hi qui in mundi
fine ad Dominum venerunt. Unde et hi qui in labore
praecesserant, murmurantes dicunt: <hi>Hi novissimi
una hora fecerunt, et pares illos nobis fecisti qui portavimus
pondus diei et aestus?</hi> Pondus enim diei et aestus
portaverunt hi quos a mundi initio, quia diu hic
contigit vivere, necesse fuit etiam longiora carnis
tentamenta tolerare. Unicuique enim pondus diei et
aestus ferre est per longioris vitae tempora carnis suae
calore fatigari.</p>
        </div3>
<div3>
          <head>4.</head>
          <p>
 Sed quaeri potest quomodo murmurasse dicti
sunt, qui saltem sero ad regnum vocantur? Coelorum
etenim regnum nullus murmurans accipit, nullus qui
accipit murmurare potest. Sed <emph>1513</emph> quia antiqui
<pb n="1156C"/>
patres usque ad adventum Domini, quantumlibet juste
vixerint, ducti ad regnum non sunt, nisi ille descenderet
qui paradisi claustra hominibus interpositione
suae mortis aperiret, eorum hoc ipsum murmurasse
est quod et recte pro percipiendo regno
vixerunt, et tamen diu ad percipiendum regnum
dilati sunt. Quos enim post peractam justitiam inferni
loca quamvis tranquilla susceperunt, eis profecto
et laborasse fuit in vinea, et murmurasse. Quasi
ergo post murmurationem denarium accipiunt, qui
post longa inferni tempore ad gaudia regni pervenerunt.
Nos autem qui ad undecimam venimus, post laborem
non murmuramus, et denarium accipimus,
quia post Mediatoris adventum, in hoc mundo venientes,
ad regnum ducimur mox ut de corpore eximus,
<pb n="1156D"/>
et illud sine mora percipimus, quod antiqui patres
cum magna percipere dilatione meruerunt. Unde
et idem paterfamilias dicit: <hi>Volo et huic novissimo
dare sicut et tibi.</hi> Et quia ipsa regni perceptio ejus
est bonitas voluntatis, recte subjungit: <hi>Aut non licet
mihi quod volo facere?</hi> Stulta enim quaestio est hominis
contra benignitatem Dei. Non querendum
<pb n="1157A"/>
quippe esset si non dat quod non debet, sed si non
daret quod deberet. Unde apte subditur: <hi>An oculus
tuus nequam est quia ego bonus sum?</hi> Nemo autem se
de opere, nemo de tempore extollat, cum hac expleta
sententia subsequenter Veritas clamet: <hi>Sic erunt novissimi
primi, et primi novissimi.</hi> Ecce enim etsi jam
scimus quae vel quanta bona egimus, adhuc supernus
judex qua subtilitate haec examinet ignoramus. Et
quidem gaudendum cuique summopere est in regno
Dei esse vel ultimum.</p>
        </div3>
<div3>
          <head>5.</head>
          <p>
 Sed post haec terribile est valde quod sequitur: <hi>Multi enim sunt vocati, pauci vero electi,</hi> 
 quia et ad
fidem plures veniunt, et ad coeleste regnum pauci
perducuntur. Ecce enim ad hodiernam festivitatem
quam multi convenimus, Ecclesiae parietes implemus,
<pb n="1157B"/>
sed tamen quis sciat quam pauci sunt qui in illo electorum
Dei grege numerentur? Ecce enim vox omnium
Christum clamat, sed vita omnium non clamat.
Plerique Deum vocibus sequuntur, moribus fugiunt.
Hinc etenim Paulus dicit: <hi>Qui confitentur se nosse
Deum, factis autem negant <note>(Tit. I, 16)</note>
          </hi>. Hinc Jacobus
ait: <hi>Fides sine operibus mortua est <note>(Jac. II, 20, 26)</note>
          </hi>.
Hinc per Psalmistam Dominus dicit: <hi>Annuntiavi et
locutus sum, multiplicati sunt super numerum <note>(Psal.
XXXIX, 6)</note>
          </hi>. Vocante enim Domino, super numerum
multiplicantur fideles, quia nonnunquam etiam hi ad
fidem veniunt, qui ad electorum numerum non pertingunt.
 Hic enim fidelibus per confessionem admisti
sunt, sed propter vitam reprobam illic numerari
in sorte fidelium non merentur. Hoc ovile sanctae
<pb n="1157C"/>
Ecclesiae haedos cum agnis recipit; sed, attestante
Evangelio, cum judex venerit, bonos a malis
separat, sicut pastor segregat oves ab haedis <note>(Matth.
XXV, 32)</note>. Neque etenim possunt qui hic carnis suae
voluptatibus serviunt, illic in ovium grege numerari.
Illic eos a sorte humilium judex separat, qui se hic
in superbiae cornibus exaltant. Regnum coelorum percipere
nequeunt <emph>1514</emph> qui hic et in coelesti fide positi
toto desiderio terram quaerunt.</p>
        </div3>
<div3>
          <head>6.</head>
          <p>
 Et multos tales intra Ecclesiam, fratres charissimi,
cernitis, sed eos nec imitari. nec desperare
debetis. Quid enim sit hodie aspicimus, sed
quid cras futurus sit unusquisque nescimus. Plerumque
et qui post nos venire cernitur per agilitatem
nos boni operis antecedit, et vix eum cras sequimur
<pb n="1157D"/>
quem hodie praeire videbamur. Certe cum Stephanus
pro fide moreretur, Saulus lapidantium vestimenta
servabat. Omnium ergo lapidantium manibus ipse
lapidavit, qui ad lapidandum omnes exertos reddidit,
et tamen eumdem ipsum in sancta Ecclesia
laboribus antecessit quem persequendo martyrem fecit.
<pb n="1158A"/>
Duo ergo sunt quae sollicite pensare debemus.
Quia enim multi vocati, sed pauci electi sunt, primum
est ut de se quisque minime praesumat, quia
etsi jam ad fidem vocatus est, utrum perenni regno
dignus sit nescit. Secundum vero est ut unusquisque
proximum, quem fortasse jacere in vitiis conspicit,
desperare non audeat, quia divinae misericordiae divitias
ignorat.</p>
        </div3>
<div3>
          <head>7.</head>
          <p>
 Rem, fratres, quae nuper contigit refero, ut si
vos peccatores ex corde esse conspicitis, omnipotentis
Dei misericordiam amplius ametis. Praesenti
anno in monasterio meo, quod juxta beatorum martyrum
Joannis et Pauli Ecclesiam situm est, frater
quidam ad conversionem venit, devote susceptus
est, sed ipse devotius est conversatus <hi>(Dialog. lib.
<pb n="1158B"/>
IV, cap. 38)</hi>. Hunc ad monasterium frater suus
corpore, non corde secutus est. Nam valde conversionis
vitam et habitum detestans, in monasterio ut
hospes habitabat, et, monachorum vitam moribus
fugiens, recedere a monasterii habitatione non poterat,
quia vel quid ageret vel unde viveret non habebat.
Erat ejus pravitas cunctis onerosa, sed hunc
omnes aequanimiter pro fratris ejus amore tolerabant.
Nam, superbus et lubricus, si qua post hoc
saeculum sequeretur vita nesciebat, irridebat vero si
quis illi hanc praedicare voluisset. Itaque cum habitu
saeculari vivebat in monasterio, verbis levis, motibus
instabilis, mente tumidus, veste compositus,
actione dissipatus. Mense autem Julio nuper elapso,
hujus quam nostis pestilentiae clade percussus est,
<pb n="1158C"/>
qui, ad extremum veniens, urgeri coepit ut animam
redderet. Et ultima jam corporis parte praemortua,
vitalis virtus in solo pectore et lingua remanserat.
Fratres aderant, ejusque exitum, in
quantum Deo largiente poterant, oratione tuebantur.
At ille subito ad devorandum se draconem venire
conspiciens, magnis vocibus coepit clamare, dicens:
Ecce draconi ad devorandum datus sum, qui propter
vestram praesentiam devorare me non potest. <emph>1515</emph> 
 Quid mihi moras facitis? Date locum ut ei
devorare me liceat. Cumque hunc fratres ut signum
sibi crucis imprimeret admonerent, respondebat
virtute qua poterat, dicens: Volo me signare, sed
non possum, quia a dracone premor. Spumae oris
ejus faciem meam liniunt, guttur meum ejus ore
<pb n="1158D"/>
suffocatur. Ecce ab eo brachia mea comprimuntur,
qui jam et caput meum in suo ore absorbuit. Cumque
hoc ille pallens et tremens et moriens diceret,
coeperunt fratres vehementius orationibus insistere,
et oppressum draconis praesentia suis precibus adjuvare.
Tunc repente liberatus, magnis coepit vocibus
<pb n="1159A"/>
clamare, dicens: Deo gratias; ecce discessit,
ecce exiit, ante orationes vestras fugit draco qui
me acceperat. Mox autem serviturum se Deo, et
esse monachum devovit, atque a tempore illo nuncusque
febribus premitur, doloribus fatigatur. Morti
quidem subtractus est, sed adhuc plenius vitae restitutus
non est. Quia enim longis et diuturnis iniquitatibus
pressus est, longo languore fatigatur, et
durum cor ignis purgationis durior concremat, quia
divina dispensatione agitur ut prolixiora vitia aegritudo
prolixior exurat. Quis illum unquam servari ad
conversionem crederet? Quis tantam Dei misericordiam
considerare sufficiat? Ecce juvenis pravus draconem
vidit in morte cui servivit in vita, nec vidit
ut vitam funditus perderet, sed ut cui servierat sciret,
<pb n="1159B"/>
sciendo resisteret, ipsumque resistendo superaret,
et eum a quo prius non videns tenebatur vidit
postea ne teneretur. Quae ergo lingua narrare viscera
divinae misericordiae sufficiat? Quis spiritus tantae
pietatis divitias non obstupescat? Has divinae pietatis
divitias consideravit Psalmista, cum diceret: <hi>Adjutor meus, tibi psallam, quia tu Deus susceptor
meus es, Deus meus misericordia mea 
 <note>(Psal. LVIII, 18)</note>
          </hi>.
Ecce perpendens in quibus laboribus humana sit vita
constituta, Deum appellavit adjutorem; et quia a
tribulatione praesenti in requiem aeternam nos suscipit,
appellat etiam susceptorem. Sed considerans
quod mala nostra aspicit et portat, culpas nostras tolerat,
et tamen nos per poenitentiam ad praemia reservat,
noluit Deum misericordem dicere, sed hunc
<pb n="1159C"/>
ipsam misericordiam vocavit, dicens: <hi>Deus meus
misericordia mea <note>(Ibid.)</note>
          </hi>. Revocemus ergo ante oculos
mala quae fecimus, pensemus ex quanta Dei benignitate
toleramur, consideremus quae sunt pietatis
ejus viscera, ut non solum culpas indulgeat, sed coeleste
regnum poenitentibus etiam post culpas promittat.
Atque ex omnibus medullis cordis dicamus singuli,
dicamus omens: Deus meus misericordia mea,
 qui vivis et regnas trinus in unitate, et unus in
trinitate, per infinita saecula saeculorum. Amen.
</p>
        </div3>
      </div1>

<div1>
        <head>HOMILIA XX.</head>
<p>Habita ad populum in basilica sancti Joannis
Baptistae, Sabbato Quatuor temporum ante Natalem
Christi.</p>
<p>
          <emph>LECTIO S. EVANG. SEC. LUC. III, 1-11.</emph>
        </p>
<p divs_removed="true">
          <pb n="1159D"/> <hi>Anno quinto decimo imperii Tiberii Caesaris, procurante
Pontio Pilato Judaeam, tetrarcha autem Galilaeae
Herode, Philippo autem fratre ejus tetrarcha Ituraeae
et Trachonitidis regionis, et Lysania Abilinae tetrarcha,
sub principibus sacerdotum Anna et Caipha, factum
est verbum Domini super Joannem, Zachariae filium,
in deserto. Et venit in omnem regionem Jordanis, praedicans
<pb n="1160A"/>
baptismum poenitentiae in remissionem peccatorum,
sicut scriptum est in libro sermonum Isaiae prophetae:
Vox clamantis in deserto: Parate viam Domini,
rectas facite semitas ejus. Omnis vallis implebitur,
et omnis mons et collis humiliabitur. Et erunt prava in
directa, et aspera in vias planas. Et videbit omnis caro
salutare Dei. Dicebat ergo ad turbas quae exibant ut
baptizarentur ab ipso: Genimina viperarum, quis ostendit
vobis fugere a ventura ira? Facite ergo fructus dignos
poenitentiae; et ne coeperitis dicere: Patrem habemus
Abraham. Dico enim vobis quia potens est Deus
de lapidibus istis suscitare filios Abrahae. Jam enim
securis ad radicem arboris posita est. Omnis ergo arbor
non faciens fructum bonum excidetur et in ignem
mittetur. Et interrogabant eum turbae, dicentes: Quid
<pb n="1160B"/>
ergo faciemus? Respondens autem dicebat illis: Qui
habet duas tunicas, det non habenti, et qui habet
escas similiter faciat.</hi> <emph>1516</emph>

        </p>
        <div3 moved_from_p="true">
            <head>1.</head>
          <p>
 Redemptoris nostri praecursor quo
tempore praedicationis verbum acceperit, memorato
Romanae reipublicae principe, et Judaeae regibus,
designatur, cum dicitur: <hi>Anno quinto decimo imperii
Tiberii Caesaris, procurante Pontio Pilato Judaeam,
tetrarcha autem Galilaeae Herode, Philippo autem
fratre ejus tetrarcha Ituraeae et Trachonitidis regionis,
et Lysania Abilinae tetrarcha, sub principibus sacerdotum
Anna et Caipha, factum est verbum Domini
super Joannem, Zachariae filiunt in deserto.</hi> Quia
enim illum praedicare veniebat, qui et ex Judaea
quosdam, et multos ex gentibus redempturus erat,
<pb n="1160C"/>
per regem gentium et principes Judaeorum praedicationis
ejus tempora designantur. Quia autem Gentilitas
colligenda erat, et Judaea pro culpa perfidiae dispergenda,
ipsa quoque descriptio terreni principatus
ostendit, quoniam et in Romana republica unus
praefuisse describitur, et in Judaeae regno per quartam
partem plurimi principabantur. Voce etenim
Redemptoris nostri dicitur: <hi>Omne regnum in seipsum
divisum desolabitur <note>(Luc. XI, 17)</note>
            </hi>. Liquet ergo quod
ad finem regni Judaea pervenerat, quae tot regibus
divisa subjacebat. Apte quoque non solum quibus
regibus, sed etiam quibus sacerdotibus actum sit
demonstratur; quia illum Joannes Baptista praedicaret
qui simul rex et sacerdos existeret, Lucas
evangelista praedicationis ejus tempora per regnum
<pb n="1160D"/>
et sacerdotium designavit.</p>
        </div3>
<div3>
          <head>2.</head>
          <p>
 <hi>Et venit in omnem regionem Jordanis, praedicans
baptismum poenitentiae in remissionem peccatorum.</hi> 
Cunctis legentibus liquet quia Joannes non solum
baptismum poenitentiae praedicavit, verum etiam <emph>1517</emph> 
 quibusdam dedit, sed tamen baptismum suum
in remissionem peccatorum dare non potuit. Remissio

<pb n="1161A"/>
etenim peccatorum in solo nobis baptismo Christi
tribuitur. Notandum itaque quod dicitur: <hi>Praedicans
baptismum paenitentiae in remissionem peccatorum,</hi> 
quoniam baptismum quod peccata solveret, quia
dare non poterat, praedicabat: ut sicut incarnatum
Verbum Patris praecurrebat verbo praedicationis, ita
baptismum poenitentiae, quo peccata solvuntur, praecurreret
suo baptismate, quo peccata solvi non possunt;
ut quia ejus sermo praecurrebat praesentiam
Redemptoris, ipsum quoque ejus baptisma praecedendo
fieret umbra veritatis. Sequitur:</p>
        </div3>
<div3>
          <head>3.</head>
          <p>
 <hi>Sicut scriptum est in libro sermonum Isaiae prophetae:
Vox clamantis in deserto, Parate viam Domini,
rectas facite semitas ejus <note>(Isai. XL, 3)</note>
          </hi>. Idem
vero Joannes Baptista requisitus quis esset, respondit,
<pb n="1161B"/>
dicens: <hi>Ego vox clamantis in deserto <note>(Joan. I,
23)</note>
          </hi>. Qui, sicut ante per nos dictum est, ideo vox
a propheta vocatus est, quia verbum praeibat. Quid
autem clamaret aperitur cum subditur: <hi>Parate viam
Domini, rectas facite semitas ejus.</hi> Omnis qui fidem
rectam et bona opera praedicat, quid aliud quam venienti
Domino ad corda audientium viam parat? ut
haec vis gratiae penetret, ut lumen veritatis illustret,
ut rectas Deo semitas faciat, dum mundas in animo
cogitationes per sermonem bonae praedicationis format. <hi>Omnis vallis implebitur, et omnis mons et collis
humiliabitur.</hi> 
 Quid hoc loco vallium nomine nisi humiles,
quid montium et collium nisi superbi homines
designantur? In adventu ergo Redemptoris valles
impletae, montes vero <emph>1518</emph> et colles humiliati
<pb n="1161C"/>
sunt, quia juxta ejus vocem: <hi>Omnis qui se exaltat
humiliabitur, et omnis qui se humiliat exaltabitur <note>(Luc.
XIV, 11; XVIII, 14)</note>
          </hi>. Vallis etenim impleta crescit, mons
autem et collis humiliatus decrescit, quia nimirum
in fide Mediatoris Dei et hominum hominis Christi
Jesu et gentilitas plenitudinem gratiae accepit, et
Judaea per errorem perfidiae hoc unde tumebat perdidit.
Omnis enim vallis implebitur, quia corda humilium
sacrae doctrinae eloquio virtutum gratia replebuntur,
juxta hoc quod scriptum est: <hi>Qui emittit
fontes in convallibus <note>(Psal. CIII, 10)</note>
          </hi>. Et unde rursum
dicitur: <hi>Et convalles abundabunt frumento <note>(Psal. LXIV,
14)</note>
          </hi>. A montibus namque aqua dilabitur; quia superbas
mentes veritatis doctrina deserit. Sed fontes
in convallibus surgunt, quia mentes humilium
<pb n="1161D"/>
verbum praedicationis accipiunt. Jam videmus, jam
convalles frumento abundare conspicimus, quia illorum
ora pabulo veritatis impleta sunt qui mites ac
simplices huic mundo despicabiles esse videbantur.</p>
        </div3>
<div3>
          <head>4.</head>
          <p>
 Ipsum quoque Joannem Baptistam, quia mira
sanctitate praeditum populus viderat, illum hunc
esse singulariter celsum ac solidum montem credebat,
de quo scriptum est: <hi>In novissimo dierum
erit mons domus Domini praeparatus in vertice montium</hi> 
<pb n="1162A"/> <note>(Mich. IV, 1)</note>.
Nam hunc esse Christum putabat,
sicut per Evangelium dicitur: <hi>Aestimante autem populo
et cogitantibus omnibus in cordibus suis de
Joanne, ne forte ipse esset Christus, quem et requirebant
dicentes: Nunquid Christus es tu <note>(Luc. III, 15)</note>
          </hi>?
Sed nisi idem Joannes apud se vallis esset, repletus
 gratiae spiritu non fuisset. Qui ut hoc quod erat
 ostenderet, dixit: <hi>Venit fortior me post me, cujus
non sum dignus solvere corrigiam calceamenti ejus <note>(Marc. I, 7)</note>
          </hi>.
Et rursum ait: <hi>Qui habet sponsam sponsus
est, amicus autem sponsi qui stat et audit eum,
gaudio gaudet propter vocem sponsi. Hoc autem gaudium
meum impletum est. Illum oportet crescere, me
autem minui <note>(Joan. III, 29, 30)</note>
          </hi>. Ecce cum pro mira
operatione virtutum talis esset, ut Christus esse crederetur,
<pb n="1162B"/>
non solum Christum non esse se respondit,
sed etiam corrigiam calceamenti ejus solvere, id
est incarnationis ejus mysterium perscrutari non se
dignum esse perhibuit. Ejus esse sponsam Ecclesiam
credebant, qui hunc quia Christus esset existimabant.
Sed ait: <hi>Qui habet sponsam sponsus est <note>(Ibid.)</note>
          </hi>.
Ac si diceret: Ego sponsus non sum, sed amicus
sponsi sum. Nec propter vocem suam, sed in voce
sponsi se gaudere perhibebat, quia non ideo laetabatur
in corde, quoniam a populis humiliter audiebatur
loquens, sed quia ipse veritatis vocem audiebat intus
ut loqueretur foris. Quod bene gaudium impletum
dicit, quia quisquis de sua voce gaudet, plenum gaudium
non habet. A quo et subditur: <hi>Illum oportet
crescere, me autem minui <note>(Ibid.)</note>
          </hi>.
<pb n="1162C"/>
</p>
        </div3>
<div3>
          <head>5. </head>
          <p>
Qua in re quaerendum est in quo crevit Christus,
in quo imminutus est Joannes, nisi quod populus
Joannis, abstinentiam videns, remotum hunc
ab hominibus esse conspiciens, eum esse Christum
putabat; Christum vero cum publicanis comedentem,
inter peccatores ambulantem intuens, eum non
Christum, sed esse prophetam credebat. Sed dum
per accessum temporis et Christus qui propheta esse
putabatur Christus est agnitus, <emph>1519</emph> et Joannes
qui Christus esse credebatur propheta esse innotuit,
impletum est quod de Christo suus praecursor praedixit: <hi>Illum oportet crescere, me autem minui 
 <note>(Ibid.)</note>
          </hi>.
In aestimatione quippe populi et Christus crevit, quia
agnitus est quod erat; et Joannes decrevit, quia
cessavit dici quod non erat. Igitur quoniam et idem
<pb n="1162D"/>
Joannes ideo in sanctitate perstitit, quia in cordis
humilitate perduravit; et multi idcirco ceciderunt,
quia apud semetipsos elata cogitatione tumuerunt,
dicatur recte: <hi>Omnis vallis implebitur, et omnis mons
et collis humiliabitur,</hi> quia donum humiles accipiunt,
quod a se corda superbientium repellunt.</p>
        </div3>
<div3>
          <head>6.</head>
          <p>
 Sequitur: <hi>Et erunt prava in directa, et aspera
in vias planas.</hi> Prava directa fiunt cum malorum
corda per injustitiam detorta ad justitiae regulam diriguntur
<pb n="1163A"/> <note>(Isai. XL, 4)</note>.
Et aspera in vias planas immutantur
cum immites atque iracundae mentes per
infusionem supernae gratiae ad lenitatem mansuetudinis
redeunt. Quando enim verbum veritatis ab
iracunda mente non recipitur, quasi asperitas itineris
gressum pergentis repellit. Sed cum mens iracunda
per acceptam mansuetudinis gratiam, correptionis
vel exhortationis verbum recipit, ibi planam
viam praedicator invenit, ubi prius prae asperitate
itineris pergere, id est praedicationis gressum ponere
non valebat.</p>
        </div3>
<div3>
          <head>7.</head>
          <p>
 Sequitur: <hi>Et videbit omnis caro salutare Dei.</hi> 
Quia omnis caro accipitur omnis homo, salutare Dei,
videlicet Christum, in hac vita omnis homo videre
non potuit. Ubi ergo in hac sententia propheta prophetiae
oculum nisi ad extremi judicii diem tendit?
<pb n="1163B"/>
Ubi cum apertis coelis, ministrantibus angelis, consedentibus
apostolis, in sede majestatis suae Christus
apparuerit, omnes hunc et electi et reprobi pariter
videbunt, ut et justi de munere retributionis sine
fine gaudeant, et injusti in ultione supplicii in perpetuum
gemant. Nam quia ad hoc ista sententia intendit,
quod in extremo examine ab omni carne
videbitur, recte subjungitur: <hi>Dicebat autem ad turbas
quae exibant ut baptizarentur ab eo: Genimina viperarum,
quis ostendit vobis fugere a ventura ira?</hi> 
Ventura enim ira est animadversio ultionis extremae,
quam tunc fugere peccator non valet, qui nunc ad
lamenta poenitentiae non recurrit. Et notandum quod
malae soboles, malorum parentum actiones imitantes,
genimina viperarum vocantur, quia per hoc quod
<pb n="1163C"/>
bonis invident, eosque persequuntur, quod quibusdam
mala retribuunt, quod laesiones proximis exquirunt,
quoniam in his omnibus priorum suorum
carnalium vias sequuntur, quasi venenati filii de venenatis
parentibus nati sunt.</p>
        </div3>
<div3>
          <head>8.</head>
          <p>
 Sed quia jam peccavimus, quia usu malae consuetudinis
involuti sumus, dicat quid nobis faciendum
sit, ut fugere a ventura ira valeamus. Sequitur: <hi>Facite ergo fructus dignos poenitentiae.</hi> 
 In quibus
verbis notandum est quod amicus sponsi non solum
fructus poenitentiae, sed dignos poenitentiae admonet
esse faciendos. Aliud namque est poenitentiae fructum
facere, aliud dignum poenitentiae fructum facere.
Ut enim secundum dignos poenitentiae fructus
<pb n="1163D"/>
loquamur, sciendum est quia quisquis illicita nulla
commisit, huic jure conceditur <emph>1520</emph> ut licitis
utatur; sicque pietatis opera faciat, ut tamen, si
noluerit, ea quae mundi sunt non relinquat. At si
quis in fornicationis culpam, vel fortasse, quod est
gravius, in adulterium lapsus est, tanto a se licita
debet abscindere quanto se meminit et illicita perpetrasse.
Neque enim par fructus boni operis esse
debet ejus qui minus et ejus qui amplius deliquit, aut
ejus qui in nullis et ejus qui in quibusdam facinoribus
<pb n="1164A"/>
cecidit, et ejus qui in multis est lapsus. Per
hoc ergo quod dicitur: <hi>Facite dignos fructus poenitentiae,</hi> 
uniuscujusque conscientia convenitur, ut tanto
majora quaerat bonorum operum lucra per poenitentiam,
quanto graviora sibi intulit damna per
culpam.</p>
        </div3>
<div3>
          <head>9.</head>
          <p>
 Sed Judaei de generis nobilitate gloriantes, idcirco
se agnoscere peccatores nolebant, quia de
Abrahae stirpe descenderant. Quibus recte dicitur: <hi>Et ne coeperitis dicere, Patrem habemus Abraham;
dico enim vobis quia potens est Deus de lapidibus istis
suscitare filios Abrahae.</hi> 
 Quid enim lapides nisi corda
gentilium fuerunt, ad intellectum Dei omnipotentis
insensibilia? sicut etiam quibusdam ex Judaeis dicitur: <hi>Auferam cor lapideum de carne vestra 
 <note>(Ezech.
XI, 19)</note>
          </hi>. Nec immerito lapidum nomine gentes significatae
<pb n="1164B"/>
sunt, quia lapides coluerunt. Unde scriptum
est: <hi>Similes illis fiant qui faciunt ea, et omnes qui
confidunt in eis <note>(Psal. CXIII, 8)</note>
          </hi>. De quibus nimirum
lapidibus filii Abrahae suscitati sunt, quia dum dura
corda gentilium in Abrahae semine, id est in Christo
crediderunt, ejus filii facti sunt, cujus semini sunt
uniti. Unde et eisdem gentibus per egregium praedicatorem
dicitur: <hi>Si autem vos Christi, ergo Abrahae
semen estis <note>(Galat. III, 29)</note>
          </hi>. Si igitur nos per fidem
Christi, Abrahae jam semen existimus, Judaei propter
perfidiam Abrahae filii esse desierunt. Quia vero in
illo tremendi examinis die parentes boni malis filiis
prodesse non possint testatur propheta qui dicit: <hi>Noe, Daniel et Job si fuerint in 
 medio eorum, vivo
<pb n="1164C"/>
ego, dicit Dominus Deus, quia filium et filiam non liberabunt,
sed ipsi justitia sua liberabunt animas suas <note>(Ezech. XIV, 14)</note>
          </hi>.
Et rursum, quia boni filii nihil malis
parentibus prosint, sed ad reatum potius malorum
parentum proficiat bonitas filiorum, ipsa per se
Veritas non credentibus Judaeis dicit: <hi>Si ego in Beelzebub
ejicio daemonia, filii vestri in quo ejiciunt? Ideo
ipsi judices vestri erunt <note>(Luc. XI, 19)</note>
          </hi>.</p>
        </div3>
<div3>
          <head>10.</head>
          <p>
 Sequitur: <hi>Jam enim securis ad radicem arboris
posita est. Omnis enim arbor non faciens fructum bonum,
excidetur, et in ignem mittetur.</hi> Arbor hujus
mundi est universum genus humanum. Securis vero
est Redemptor noster, qui velut ex manubrio et
ferro tenetur ex humanitate, sed incidit ex divinitate.
Quae videlicet securis jam ad radicem arboris
<pb n="1164D"/>
posita est, quia etsi per patientiam exspectat, videtur
tamen quid factura est. <hi>Omnis enim arbor non
faciens fructum bonum, excidetur, et in ignem mittetur,</hi> 
quia unusquisque perversus paratam citius gehennae
concremationem invenit, qui hic fructum boni operis
facere contemnit. Et notandum quod securim non
juxta ramos positam, sed ad radicem dicit. Cum
enim malorum filii tolluntur, quid aliud quam rami
infructuosae arboris absciduntur? Cum vero tota simul
progenies cum parente tollitur, infructuosa arbor
<pb n="1165A"/> <emph>1521</emph> 
 a radice abscisa est, ne jam remaneat
unde prava iterum soboles succrescat. In quibus
Joannis Baptistae verbis constat quod audientium
corda turbata sunt, cum protinus subinfertur: <hi>Et
interrogabant eum turbae, dicentes: Quid ergo faciemus?</hi> 
Perculsae enim terrore fuerant quae consilium
quaerebant.</p>
        </div3>
<div3>
          <head>11.</head>
          <p>
 Sequitur: <hi>Respondens autem dicebat illis: Qui
habet duas tunicas, det non habenti; et qui habet escas
similiter faciat.</hi> Per hoc quod tunica plus est necessaria
usui nostro quam pallium, ad fructum dignum
poenitentiae pertinet ut non solum exteriora quaeque
et minus necessaria, sed ipsa valde nobis necessaria
dividere cum proximis debeamus, scilicet vel escam
qua carnaliter vivimus, vel tunicam qua vestimur. Quia
<pb n="1165B"/>
enim in lege scriptum est: <hi>Diliges proximum tuum
sicut teipsum <note>(Matth. XXII, 39, ex Lev. XIX, 18)</note>
          </hi>, minus
proximum amare convincitur qui non cum eo in
necessitate illius etiam ea quae sibi sunt necessaria
partitur. Idcirco ergo de dividendis cum proximo
duabus tunicis datur praeceptum, quia hoc de una
dici non potuit, quoniam si una dividatur, nemo vestitur.
In dimidia quippe tunica et nudus remanet
qui accipit, et nudus qui dedit. Inter haec autem
sciendum est quantum misericordiae opera valeant,
cum ad fructus dignos poenitentiae ipsa prae caeteris
praecipiuntur. Hinc etiam per semetipsam Veritas
dicit: <hi>Date eleemosynam, et ecce omnia munda sunt
vobis <note>(Luc. XI, 41)</note>
          </hi>. Hinc rursus ait: <hi>Date, et dabitur
vobis <note>(Ibid., VI, 38)</note>
          </hi>. Hinc scriptum est: <hi>Ignem ardentem
<pb n="1165C"/>
exstinguit aqua, et eleemosyna resistit peccatis <note>(Eccli. III, 33)</note>
          </hi>.
Hinc iterum dicitur: <hi>Conclude eleemosynam 
 in sinu pauperis et haec pro te exorabit <note>(Ibid.,
XXIX, 15)</note>
          </hi>. Hinc bonus pater innocentem filium admonet,
dicens: <hi>Si multum tibi fuerit, abundanter tribue;
si exiguum fuerit, etiam exiguum libenter stude
impartiri <note>(Tob. IV, 9)</note>
          </hi>.</p>
        </div3>
<div3>
          <head>12.</head>
          <p>
 Ut autem quanta esset virtus in continentia et
susceptione indigentium Redemptor noster ostenderet,
dicit: <hi>Qui recipit prophetam in nomine prophetae,
mercedem prophetae accipiet; et qui recipit justum in
nomine justi, mercedem justi accipiet <note>(Matth. X, 41)</note>
          </hi>.
In quibus verbis notandum est quia non ait: mercedem
de propheta, vel mercedem de justo; sed:
mercedem prophetae, atque mercedem justi accipiet.
Aliud est enim merces de propheta, aliud merces
<pb n="1165D"/>
prophetae, atque aliud merces de justo, aliud merces
justi. Quid est enim dicere, <hi>Mercedem prophetae accipiet,</hi> 
nisi quia is qui prophetam sua largitate sustentat,
quamvis ipse prophetiam non habeat, apud
omnipotentem tamen Dominum prophetiae praemia
habebit? Iste enim fortasse justus est, et quanto in
hoc mundo nihil possidet, tanto loquendi pro justitia
fiduciam majorem habet. Hunc dum ille sustentat
qui in hoc mundo aliquid possidet, et fortasse adhuc
pro justitia loqui libere non praesumit, justitiae illius
libertatem sibi participem facit, ut cum eo pariter
<pb n="1166A"/>
justitiae praemia recipiat, quem sustentando adjuvit,
quatenus eamdem justitiam libere loqui potuisset. Ille
prophetiae spiritu plenus est, sed tamen corporeo eget
alimento. Et si corpus non reficitur, certum est quod
vox ipsa subtrahatur. Qui ergo alimentum prophetae
propter hoc quod propheta est, tribuit, prophetiae
illius vires ad loquendum dedit. Cum propheta ergo
mercedem prophetae <emph>1522</emph> recipiet, quia etsi spiritu
prophetiae plenus non fuit, hoc tamen ante Dei
oculos exhibuit, quod adjuvit. Hinc est quod de quibusdam
peregrinantibus fratribus Caio per Joannem
dicitur: <hi>Pro nomine enim Christi profecti sunt,
nihil accipientes a gentilibus. Nos ergo debemus suscipere
hujusmodi, ut cooperatores simus veritatis <note>(III
Joan., 7, 8)</note>
          </hi>. Qui enim spiritalia dona habentibus
temporalia subsidia tribuit, in ipsis donis spiritalibus
<pb n="1166B"/>
cooperator existit. Nam cum pauci sint qui spiritalia
dona percipiunt, et multi qui rebus temporalibus
abundant, per hoc se divites virtutibus pauperum
inserunt, quo eisdem sanctis pauperibus de
suis divitiis solatiantur. Unde cum per Isaiae vocem
derelictae Dominus gentilitati, id est sanctae Ecclesiae,
spiritalium virtutum merita, tanquam deserto arbusta,
promitteret, ulmum quoque pariter promisit,
dicens: <hi>Ponam desertum in stagna aquarum, et
terram inviam in rivos aquarum; dabo in solitudine
cedrum et spinam, myrtum et lignum olivae; ponam
in deserto abietem, ulmum et buxum simul, ut videant
et sciant, et recogitent et intelligant pariter <note>(Isai. XLI,
18, 20)</note>
          </hi>.
<pb n="1166C"/>
</p>
        </div3>
<div3>
          <head>13. </head>
          <p>
Desertum quippe Dominus in stagna aquarum
posuit, et terram inviam in rivos aquarum, quia gentilitati,
quae prius per ariditatem mentis nullos bonorum
operum fructus ferebat, fluenta sanctae praedicationis
dedit, et ipsa, ad quam prius pro asperitate
suae siccitatis via praedicatoribus non patebat, doctrinae
postmodum rivos emanavit. Cui adhuc ex magno
munere promittitur: <hi>Dabo in solitudine cedrum et
spinam <note>(Ibid., 19)</note>
          </hi>. Cedrum, quia magni odoris est,
atque imputribilis naturae, jure accipimus in promissione.
De spina vero, cum peccanti homini dictum
sit: <hi>Terra tua spinas et tribulos germinabit tibi <note>(Genes.
III, 18)</note>
          </hi>, quid mirum si sanctae Ecclesiae illud
promittitur quod peccanti homini pro poena multiplicatur?
Sed cedri signantur nomine hi qui virtutes
<pb n="1166D"/>
et signa exhibent in sua operatione, qui dicere cum
Paulo valent: <hi>Christi bonus odor sumus Deo <note>(II Cor.
II, 15)</note>
          </hi>. Quorum corda ita in aeterno amore solidata
sunt, ut eadem jam terreni amoris putredo nulla
corrumpat. Per spinam vero signati sunt doctrinae
spiritalis viri, qui dum de peccatis ac virtutibus disserunt,
et modo aeterna supplicia minantur, modo
coelestis regni gaudia promittunt, corda audientium
pungunt. Sicque mentem dolore compunctionis perforant,
ut ab eorum oculis, quasi quidam sanguis
animae, lacrymae decurrant. Myrtus vero temperativae
virtutis est, ita ut dissoluta membra temperando restringat.
<pb n="1167A"/>
Quid itaque per myrtum nisi hi signati sunt
qui afflictionibus proximorum compati sciunt, eorumque
tribulationem per compassionem temperant?
juxta hoc quod scriptum est: <hi>Gratias autem Deo,
qui consolatur nos in omni tribulatione nostra, ut possimus
et ipsi consolari eos qui in omni pressura sunt <note>(II Cor. I, 4)</note>
          </hi>.
Qui dum afflictis proximis verbum vel
opem consolationis ferunt, eos procul dubio ad statum
rectitudinis restringunt, ne immoderata tribulatione
in desperationem solvantur. Quos autem per
olivam, nisi misericordes accipimus? quia et Graece <foreign xml:lang="greek"></foreign>
 misericordia vocatur, et quasi olivae liquor ante
omnipotentis Dei oculos misericordiae fructus lucet. <emph>1523</emph> 
 Cui adhuc in promissione subjungitur: <hi>Ponam
in deserto abietem, ulmum et buxum simul (Isai.
<pb n="1167B"/>
XLI, 19)</hi>. Qui per abietem, quae valde crescendo ad
aeris alta sustollitur, nisi hi designati sunt qui, intra
sanctam Ecclesiam adhuc in terrenis corporibus
positi jam coelestia contemplantur? Et quamvis nascendo
de terra exierunt, contemplando tamen jam
juxta aethera verticem mentis extollunt. Et quid per
ulmum nisi saecularium mentes expressae sunt? Quae
dum terrenis adhuc curis inserviunt, nullum virtutum
spiritalium fructum ferunt. Sed etsi fructum proprium
ulmus non habet, portare tamen vitem cum
fructu solet, quia et saeculares viri intra sanctam
Ecclesiam, quamvis spiritalium virtutum dona non
habeant, dum tamen sanctos viros donis spiritalibus
plenos sua largitate sustentant, quid aliud quam vitem
cum botris portant? Buxus autem quos alios designat,
<pb n="1167C"/>
quae in altum non proficit, et quamvis fructum
non habeat, viriditatem tamen habet, nisi eos qui
intra sanctam Ecclesiam adhuc ex aetatis infirmitate
bona opera ferre non valent, sed tamen parentum
fidelium credulitatem sequentes, fidem perpetuae viriditatis
tenent? Post quae omnia apte subjungitur: <hi>Ut videant et sciant, et recogitent et intelligant pariter.</hi> 
Ad hoc enim cedrus in Ecclesia ponitur, ut quisquis
a proximo odorem virtutum spiritalium trahit, ipse
quoque in aeternae vitae dilectione non torpeat, sed
ad bonorum coelestium desideria ignescat. Ad hoc
spina ponitur, ut qui praedicationis ejus verbo compunctus
fuerit, ipse quoque exemplo illius discat
corda sequentium praedicationis verbo compungere.
Ad hoc myrtus ponitur, ut qui in ardore tribulationis
<pb n="1167D"/>
ab ore vel opere promixi compatientis, temperamentum
consolationis acceperit, ipse etiam discat quemadmodum
afflictis proximis suae consolationis temperamentum
proferat. Ad hoc oliva ponitur, ut qui
alienae misericordiae opera cognoscit discat quemadmodum
debeat indigenti proximo et ipse misereri.
Ad hoc abies ponitur, ut quisquis vim contemplationis
ejus agnoverit, ipse quoque ad contemplanda
aeterna praemia succendatur. Ad hoc ulmus ponitur,
<pb n="1168A"/>
ut quisquis intuitus fuerit eum qui habere virtutum
fructum spiritalium non valet, sed tamen eos qui
spiritalibus donis pleni sunt sustentat, ipse quoque
sanctorum vitae quanta valet largitate inserviat, et
coelestium bonorum botros quos gignendo non valet
sustentando ferat. Ad hoc buxus ponitur, ut qui habere
multos adhuc in infirmitate positos verae fidei
viriditatem considerat, etiam esse ipse infidelis erubescat.
Bene ergo descriptis prius arboribus dicitur: <hi>Ut videant et sciant, et recogitent et intelligant.</hi> 
 Ubi
et apte subjungitur <hi>Pariter,</hi> quia cum intra sanctam
Ecclesiam diversi hominum mores diversi sunt ordines,
necesse est ut omnes simul discant, dum in ea
spiritales viri diversae qualitatis, aetatis et ordinis,
ad imitandum simul videntur. Sed ecce nos, dum
<pb n="1168B"/>
monstrare ulmum quaerimus, per multa arbusta longius
evagati sumus. Ad hoc itaque propter quod prophetae
testimonium protulimus revertamur. <hi>Qui recipit
prophetam in nomine prophetae, mercedem prophetae
accipiet,</hi> quia etsi fructum ulmus non habet, vitem
tamen cum fructibus <emph>1524</emph> portans, haec ipsa sua
efficit, quae bene sustentat aliena.</p>
        </div3>
<div3>
          <head>14.</head>
          <p>
 Quia vero ad magna nos opera Joannes admonet,
dicens: <hi>Facite ergo fructus dignos poenitentiae <note>(Matth. III, 8; Luc. III, 8)</note>
          </hi>.
Et rursus: <hi>Qui habet
duas tunicas, det non habenti; et qui habet escas, similiter
faciat <note>(Luc. III, 11)</note>
          </hi>; jam patenter datur intelligi
quid est quod Veritas dicit: <hi>A diebus Joannis Baptistae
usque nunc regnum coelorum vim patitur, et
violenti rapiunt illud <note>(Matth. XI, 12)</note>
          </hi>. Quae supernae
<pb n="1168C"/>
verba sententiae nobis sunt magnopere perscrutanda.
Nam quaerendum est quomodo vim perpeti regnum
coelorum possit. Quis enim coelo violentiam irrogat?
et rursum quaerendum est si pati vim regnum coelorum
potest, cur eamdem vim a diebus Joannis Baptistae,
et non etiam ante pertulerit? Sed cum lex dicat:
Si quis haec vel illa fecerit, morte moriatur, cunctis
legentibus liquet quia peccatores quosque poena suae
severitatis perculit, non autem per poenitentiam ad
vitam reduxit. Cum vero Joannes Baptista Redemptoris
gratiam praecurrens, poenitentiam praedicat, ut
peccator qui ex culpa mortuus est per conversionem
vivat, profecto a diebus Joannis Baptistae regnum coelorum
vim patitur. Quid est autem regnum coelorum,
nisi locus justorum? Solis enim justis coelestis patriae
<pb n="1168D"/>
praemia debentur, ut humiles, casti, mites, atque
misericordes ad gaudia superna perveniant. Cum
vero quis vel superbia tumidus, vel carnis facinore
pollutus, vel iracundia accensus, vel crudelitate impius,
post culpas ad poenitentiam redit, et vitam
aeternam percipit, quasi in locum peccator intrat
alienum. A diebus ergo Joannis Baptistae regnum
coelorum vim patitur, <emph>1525</emph> et violenti rapiunt illud,
quia qui poenitentiam peccatoribus indixit, quid
<pb n="1169A"/>
aliud quam regno coelorum fieri violentiam docuit?</p>
        </div3>
<div3>
          <head>15.</head>
          <p>
 Recogitemus ergo, fratres charissimi, mala
quae fecimus, et nosmetipsos assiduis lamentis atteramus.
Haereditatem justorum, quam non tenuimus
per vitam, rapiamus per poenitentiam. Vult a nobis
omnipotens Deus talem violentiam perpeti. Nam regnum
coelorum rapi vult nostris fletibus, quod nostris
meritis non debetur. A spei ergo certitudine nulla nos
malorum nostrorum qualitas, nulla quantitas frangat.
Praestat magnam veniae fiduciam latro ille venerabilis,
qui non inde venerabilis, unde latro; nam latro
ex crudelitate, venerabilis ex confessione. Cogitate
ergo, cogitate quam sint incomprehensibilia in omnipotenti
Deo misericordiae viscera. Latro iste,
<pb n="1169B"/>
cruentis manibus abstractus a fauce itineris, suspensus
<pb n="1170A"/>
est in patibulo crucis; ibi confessus, ibi sanatus
est, ibi audire meruit: <hi>Hodie mecum eris in paradiso <note>(Luc. XXIII, 43)</note>
          </hi>.
Quid est hoc? Quis tantam bonitatem
Dei dicere, quis aestimare sufficiat? De ipsa poena
criminis pervenit ad praemia virtutis. Idcirco autem
omnipotens Deus electos suos in quibusdam lapsibus
cadere permisit, ut aliis in culpa jacentibus, si toto
ad eum corde consurgant, spem veniae reddat, et eis
per lamenta poenitentiae viam pietatis aperiat. Exerceamus
ergo nosmetipsos in lamentis, exstinguamus
fletibus et dignis poenitentiae fructibus culpas
quas fecimus; ad indulgentiam nobis tempora indulta
non pereant, quia qui multos a suis iniquitatibus
jam sanatos aspicimus, quid aliud quam supernae
<pb n="1170B"/>
misericordiae pignus tenemus?
</p>
        </div3>
      </div1>


<div1>
        <head> <hi>LIBER SECUNDUS.</hi> </head>
        <pb n="1169"/>
        <head> HOMILIA XXI.</head>

<pb n="1169B"/>
<p>Habita ad populum in basilica beatae Mariae virginis,
die sancto Paschae.</p>
<p>
          <emph>LECTIO. S. EVANG. SEC. MARC. XVI, 1-7.</emph>
        </p>
<p divs_removed="true"> <hi>In illo tempore, Maria Magdalene, et Maria Jacobi,
et Salome emerunt aromata, ut venientes ungerent
<pb n="1169C"/>
Jesum. Et valde mane una sabbatorum veniunt ad
monumentum, orto jam sole. Et dicebant ad invicem:
Quis revolvet nobis lapidem ab ostio monumenti? Et
respicientes, viderunt revolutum lapidem. Erat quippe
magnus valde. Et introeuntes in monumentum, viderunt
juvenem sedentem in dextris, coopertum stola candida,
et obstupuerunt. Qui dixit illis: Nolite expavescere.
Jesum quaeritis Nazarenum crucifixum, surrexit,
non est hic. Ecce locus ubi posuerunt eum. Sed ite, dicite
discipulis ejus, et Petro, quia praecedet vos in Galilaeam.
Ibi eum videbitis, sicut dixit vobis.</hi> <emph>1526</emph>

        </p>
        <div3 moved_from_p="true">
            <head>1.</head>
          <p>
 Multis vobis lectionibus, fratres charissimi,
per dictatum loqui consuevi; sed quia, lassescente
stomacho, ea quae dictavero legere ipse non
possum, quosdam vestrum minus libenter audientes
<pb n="1169D"/>
intueor. Unde nunc a memetipso exigere contra
morem volo ut inter sacra missarum solemnia lectionem
sancti Evangelii non dictando, sed colloquendo
edisseram. Sicque excipiatur ut loquimur, quia collocutionis
vox corda torpentia plus quam sermo
lectionis excitat, et quasi quadam manu sollicitudinis
ut evigilent pulsat. Et quidem ad hoc opus me sufficere
posse non video; sed tamen vires quas imperitia
<pb n="1170B"/>
denegat charitas ministrat. Scio namque qui dixit: <hi>Aperi os tuum, et ego adimplebo illud 
 <note>(Psal. LXXX,
11)</note>
            </hi>. Bonum ergo opus nobis in voluntate sit, nam ex
divino adjutorio erit in perfectione. Dat loquendi
ausum ipsa etiam resurrectionis Dominicae tanta solemnitas,
quia et indignum valde est ut eo die laudes
<pb n="1170C"/>
debitas taceat lingua carnis, quo videlicet die
caro resurrexit auctoris.</p>
        </div3>
<div3>
          <head>2.</head>
          <p>
 Audistis, fratres charissimi, quod sanctae mulieres
quae Dominum fuerant secutae cum aromatibus
ad monumentum venerunt, et ei, quem viventem dilexerant,
etiam mortuo, studio humanitatis obsequuntur.
Sed res gesta aliquid in sancta Ecclesia signat
gerendum. Sic quippe necesse est ut audiamus
quae facta sunt, quatenus cogitemus etiam quae nobis
sint ex eorum imitatione facienda. Et nos ergo in
eum qui est mortuus credentes, si, odore virtutum
referti, cum opinione bonorum operum Dominum
quaerimus, ad monumentum profecto illius cum aromatibus
venimus. Illae autem mulieres angelos vident,
quae cum aromatibus venerunt, quia videlicet illae
<pb n="1170D"/>
mentes supernos cives aspiciunt, quae cum virtutum
odoribus ad Dominum per sancta desideria proficiscuntur.
Notandum vero nobis est quidnam sit
quod in dextris sedere angelus cernitur. Quid namque
per sinistram nisi vita praesens, quid vero per
dextram nisi perpetua vita designatur? Unde in Canticis
canticorum scriptum est: <hi>Laeva ejus sub capite
meo, et dextera illius amplexabitur me <note>(Cant. II, 6)</note>
          </hi>.
<pb n="1171A"/>
Quia ergo Redemptor noster jam praesentis vitae
corruptionem transierat, recte angelus qui nuntiare
perennem ejus vitam venerat in dextera sedebat.
Qui stola candida coopertus apparuit, quia festivitatis
nostrae gaudia nuntiavit. Candor etenim vestis splendorem
nostrae denuntiat solemnitatis. Nostrae dicamus,
an suae? Sed ut fateamur verius, et suae dicamus
et nostrae. Illa quippe Redemptoris nostri resurrectio
et nostra festivitas fuit, quia nos ad immortalitatem
reduxit; et angelorum festivitas exstitit, quia
nos revocando ad coelestia eorum numerum implevit.
In sua ergo ac nostra festivitate angelus in albis
vestibus apparuit, quia dum nos per resurrectionem
Dominicam ad superna reducimur, coelestis patriae
damna reparantur.
<pb n="1171B"/>
</p>
        </div3>
<div3>
          <head>3. </head>
          <p>
Sed quid advenientes feminas affatur audiamus: <emph>1527</emph> 
 <hi>Nolite expavescere.</hi> Ac si aperte dicat:
Paveant illi qui non amant adventum supernorum
civium; pertimescant qui, carnalibus desideriis pressi,
ad eorum se societatem pertingere posse desperant.
Vos autem cur pertimescitis, quae vestros concives
videtis? Unde et Matthaeus angelum apparuisse
describens, ait: <hi>Erat aspectus ejus sicut fulgur, et
vestimenta ejus sicut nix <note>(Matth. XXVIII, 3)</note>
          </hi>. In fulgure
etenim terror timoris est, in nive autem blandimentum
candoris. Quia vero omnipotens Deus et
terribilis peccatoribus, et blandus est justis, recte
testis resurrectionis ejus angelus et in fulgure vultus,
et in candore habitus demonstratur, ut de ipsa sua specie
et terreret reprobos, et mulceret pios. Unde recte
<pb n="1171C"/>
quoque populum per deserta gradientem columna
ignis in nocte et columna nubis praeibat in die <note>(Exod. XIII, 21, 22)</note>.
In igne enim terror est, in nube
autem visionis lene blandimentum; dies vero vita
justi, et nox accipitur vita peccatoris. Unde et conversis
peccatoribus Paulus dicit: <hi>Fuistis aliquando
tenebrae, nunc autem lux in Domino <note>(Ephes. V, 8)</note>
          </hi>.
In die ergo per nubem columna monstrata est, et in
nocte per ignem, quia omnipotens Deus et blandus
justis, et terribilis apparebit injustis. Istos in judicio
veniens per lenitatis mansuetudinem demulcet, illos
vero per justitiae districtionem terret.</p>
        </div3>
<div3>
          <head>4.</head>
          <p>
 Sed jam quid angelus subjungat audiamus: <hi>Jesum
quaeritis Nazarenum.</hi> Jesus Latino eloquio salutaris,
id est salvator interpretatur. At vero multi tunc
<pb n="1171D"/>
Jesus dici poterant, non tamen substantialiter, sed
nuncupative. Ideo et locus subjungitur, ut de quo
Jesu dictum sit manifestetur: <hi>Nazarenum.</hi> Et causam
protinus subdidit: <hi>Crucifixum.</hi> Atque addidit: <hi>Surrexit,
non est hic.</hi> Non est hic dicitur per praesentiam
carnis, qui tamen nusquam deerit per praesentiam
majestatis. <hi>Sed ite, dicite discipulis ejus et Petro,
quia praecedet vos in Galilaeam.</hi> Quaerendum nobis est
cur, nominatis discipulis, Petrus designatur ex nomine.
Sed si hunc angelus nominatim non exprimeret,
<pb n="1172A"/>
qui magistrum negaverat, venire inter discipulos
non auderet. Vocatur ergo ex nomine, ne desperaret
ex negatione. Qua in re considerandum nobis est <note>(Dist. 50, c. 53)</note> 
 cur omnipotens Deus eum quem
cunctae Ecclesiae praeferre disposuerat ancillae vocem
pertimescere et seipsum negare permisit. Quod
nimirum magnae actum esse pietatis dispensatione
cognoscimus, ut is qui futurus erat Pastor Ecclesiae
in sua culpa disceret qualiter aliis misereri debuisset.
Prius itaque eum ostendit sibi, et tunc praeposuit
caeteris, ut ex sua infirmitate cognosceret quam misericorditer
aliena infirma toleraret.</p>
        </div3>
<div3>
          <head>5.</head>
          <p>
 Bene autem de Redemptore nostro dicitur: <hi>Praecedet vos in Galilaeam, ibi eum videbitis, sicut
dixit vobis.</hi> 
 Galilaea namque transmigratio facta interpretatur.
<pb n="1172B"/>
Jam quippe Redemptor noster a passione
ad resurrectionem, a morte ad vitam, a poena ad
gloriam, a corruptione ad incorruptionem <emph>1528</emph> 
transmigraverat. Et prius post resurrectionem in Galilaea
a discipulis videtur, quia resurrectionis ejus
gloriam post laeti videbimus, si modo a vitiis ad virtutum
celsitudinem transmigramus. Qui ergo in sepulcro
nuntiatur, in transmigratione ostenditur, quia
is qui in mortificatione carnis agnoscitur in transmigratione
mentis videtur. Haec, fratres charissimi, pro
tanta diei solemnitate, de lectionis evangelicae expositione
transcurrimus, sed libet ut de hac eadem solemnitate
aliquid subtilius loquamur.</p>
        </div3>
<div3>
          <head>6.</head>
          <p>
 Duae etenim vitae erant, quarum unam novimus,
alteram nesciebamus. Una quippe mortalis est, altera
<pb n="1172C"/>
immortalis, una corruptionis, altera incorruptionis;
 una mortis, altera resurrectionis. Sed venit Mediator
Dei et hominum homo Christus Jesus, suscepit
unam, et ostendit alteram. Unam pertulit moriendo,
et ostendit alteram resurgendo. Si ergo nobis
mortalem vitam scientibus resurrectionem promitteret
carnis, et tamen hanc visibiliter non exhiberet,
quis ejus promissionibus crederet? Factus itaque
homo apparuit in carne, mori dignatus est ex
voluntate, resurrexit ex potestate, et ostendit exemplo
quod nobis promisit in praemio. Sed fortasse aliquis
dicat: Jure ille surrexit qui, cum Deus esset,
teneri a morte non potuit. Ad instruendam ergo
ignorantiam nostram, ad roborandam infirmitatem
nostram, suae resurrectionis exemplum nobis sufficere
<pb n="1172D"/>
noluit. Solus in illo tempore mortuus est, et
tamen solus minime resurrexit. Nam scriptum est: <hi>Multa corpora sanctorum qui dormierant surrexerunt <note>(Matth. XXVII, 52)</note>
          </hi>.
Ablata ergo sunt omnia argumenta
perfidiae. Ne quis enim dicat: Sperare de se
non debet homo quod in carne sua exhibuit Deus
homo, ecce cum Deo homines resurrexisse cognoscimus,
et quos puros homines fuisse non dubitamus.
Si ergo membra nostri Redemptoris sumus, praesumamus
in nobis quod gestum constat in capite. Si
<pb n="1173A"/>
multum nos abjicimus, sperare in nobis debemus nos
membra ultima quod de membris ejus superioribus
audivimus.</p>
        </div3>
<div3>
          <head>7.</head>
          <p>
 Ecce vero ad memoriam redit quod crucifixo
Dei Filio Judaei insultantes dicebant: <hi>Si rex Israel
est, descendat de cruce, et credimus ei <note>(Ibid. 42)</note>
          </hi>. Qui
si de cruce tunc descenderet, nimirum insultantibus
cedens, virtutem nobis patientiae non demonstraret.
Sed exspectavit paululum, toleravit opprobria, irrisiones
sustinuit, servavit patientiam, distulit admirationem;
et qui de cruce descendere noluit, <emph>1529</emph> 
de sepulcro surrexit. Plus igitur fuit de sepulcro
surgere quam de cruce descendere. Plus fuit mortem
resurgendo destruere quam vitam descendendo servare.
Sed cum Judaei hunc ad insultationes suas de
cruce descendere minime cernerent, cum morientem
<pb n="1173B"/>
viderent, eum se vicisse crediderunt, nomen illius se
quasi exstinxisse gavisi sunt. Sed ecce de morte nomen
ejus per mundum crevit, ex qua hoc infidelis
turba exstinxisse se credidit; et quem gaudebat
occisum, dolet mortuum, quia hunc ad suam gloriam
cognoscit pervenisse per poenam. Quod bene in libro
Judicum Samson illius facta significant <note>(Judic. XVI, 1,
2, 3)</note>, qui cum Gazam civitatem Philisthinorum fuisset
ingressus, Philisthaei, ingressum ejus protinus
cognoscentes, civitatem repente obsidionibus circumdederunt,
custodes deputaverunt, et Samson
fortissimum se jam comprehendisse gavisi sunt. Sed
quid Samson fecit agnovimus. Media nocte portas civitatis
abstulit, et montis verticem ascendit. Quem,
fratres charissimi, hoc in facto, quem nisi Redemptorem
<pb n="1173C"/>
nostrum Samson ille significat? Quid Gaza civitas
nisi infernum designat? Quid per Philisthaeos nisi
Judaeorum perfidia demonstratur? Qui cum mortuum
Dominum viderent, ejusque corpus in sepulcro jam
positum, custodes illico deputaverunt, et eum qui
auctor vitae claruerat, in inferni claustris retentum,
quasi Samsonem in Gaza se deprehendisse laetati
sunt. Samson vero modia nocte non solum exiit, sed
etiam portas tulit, quia videlicet Redemptor noster
ante lucem resurgens, non solum liber de inferno
exiit, sed et ipsa etiam inferni claustra destruxit.
Portas tulit, et montis verticem subiit, quia resurgendo
claustra inferni abstulit, et ascendendo coelorum
regna penetravit. Hanc ergo resurrectionis ejus gloriam,
fratres charissimi, quae et prius demonstrabatur
<pb n="1173D"/>
ex signo, et post patuit ex facto, tota mente
diligamus, pro ejus amore moriamur. Ecce in resurrectione
auctoris nostri ministros ejus angelos concives
nostros agnovimus. Ad horum ergo civium illam
<pb n="1174A"/>
frequentem solemnitatem festinemus. His, cum
necdum visione possumus, desiderio et mente jungamur.
Transmigremus a vitiis ad virtutes, ut in Galilaea
Redemptorem nostrum videre mereamur. Adjuvet
omnipotens Deus ad vitam desiderium nostrum,
qui pro nobis in mortem dedit unicum Filium suum,
Dominum nostrum Jesum Christum, qui cum eo vivit
et regnat Deus in unitate Spriritus sancti, per omnia
saecula saeculorum. Amen.
</p>
        </div3>
      </div1>

<div1>
        <head> HOMILIA XXII.</head>
<p>Habita ad populum in basilica beati Joannis, quae
appellatur Constantiniana, Sabbato post Pascha.</p>
<p>
          <emph>LECTIO S. EVANG. SEC. JOAN. XX, 1--9.</emph>
        </p>
<p divs_removed="true"> <hi>In illo tempore, una sabbati Maria Magdalene venit
mane, cum adhuc tenebrae essent, ad monumentum, et
<pb n="1174B"/>
vidit lapidem sublatum a monumento. Cucurrit ergo et
venit ad Simonem Petrum, et ad alium discipulum quem diligebat Jesus, et dixit eis: Tulerunt Dominum
de monumento, et nescimus ubi posuerunt eum. Exiit
ergo Petrus et ille alius discipulus, et venerunt ad monumentum.
Currebant autem duo simul; et ille alius
discipulus praecucurrit citius Petro, et venit primus
ad monumentum. Et cum se inclinasset, vidit linteamina
posita, non tamen introivit. Venit ergo Simon Petrus
sequens eum, et introivit in monumentum. Et vidit linteamina
posita, et sudarium quod fuerat super caput
ejus, non cum linteaminibus positum, sed separatim
involutum in unum locum. Tunc ergo introivit et ille
discipulus qui venerat prior ad monumentum, et vidit,
et credidit. Nondum enim sciebant Scripturas, quia
<pb n="1174C"/>
oporteret eum a mortuis resurgere.</hi> <emph>1530</emph>

        </p>
        <div3 moved_from_p="true">
            <head>1.</head>
          <p>
 Fractus longa molestia stomachus diu
me charitati vestrae de lectionis evangelicae expositione
loqui prohibuit. Vox namque ipsa a clamoris
virtute succumbit; et quia a multis audiri non valeo,
loqui, fateor, inter multos erubesco. Sed hanc in
me verecundiam et ipse reprehendo. Quid enim?
Nunquid si multis prodesse nequeo, nec paucis curabo?
Et si ex messe portare manipulos multos non
possum, nunquidnam debeo ad aream vacuus redire?
Quamvis enim quantos debeo ferre non valeo,
certe vel paucos, certe vel duos, certe vel unum
feram. Habet namque ipsa infirmitatis intentio mercedis
suae certitudinem, quia supernus arbiter noster,
etsi pondus considerat in retributione, tamen
<pb n="1174D"/>
vires pensat in pondere.</p>
        </div3>
<div3>
          <head>2.</head>
          <p>
 Lectio sancti Evangelii quam modo, fratres,
audistis valde in superficie historica est aperta, sed
ejus nobis sunt mysteria sub brevitate requirenda.
<pb n="1175A"/> <hi>Maria Magdalene, cum adhuc tenebrae essent, venit ad
monumentum.</hi> 
 Juxta historiam notatur hora, juxta
intellectum vero mysticum requirentis signatur intelligentia.
Maria etenim auctorem omnium, quem
carne viderat mortuum, quaerebat in monumento; et
quia hunc minime invenit, furatum credidit. Adhuc
ergo erant tenebrae cum venit ad monumentum. Cucurrit
citius, discipulisque nuntiavit. Sed illi prae caeteris
cucurrerunt, qui prae caeteris amaverunt, videlicet
Petrus et Joannes. <hi>Currebant autem duo simul, sed
Joannes praecucurrit citius Petro, et venit prior ad
monumentum,</hi> sed ingredi non praesumpsit. Venit
vero posterior Petrus, <hi>Et intravit.</hi> Quid, fratres, quid
cursus iste significat? Nunquid haec tam subtilis evangelistae
descriptio a mysteriis vacare credenda est?
<pb n="1175B"/>
Minime. Neque enim se Joannes et praeisse et non
intrasse diceret, si in ipsa sua trepidatione mysterium
defuisse credidisset. Quid ergo <emph>1531</emph> per
Joannem nisi Synagoga, quid per Petrum nisi Ecclesia
designatur? Nec mirum esse videatur quod per
juniorem Synagoga, per seniorem vero Ecclesia signati
perhibetur, quia etsi ad Dei cultum prior est
Synagoga quam Ecclesia gentium, ad usum tamen
saeculi prior est multitudo gentium quam Synagoga,
Paulo attestante, qui ait: <hi>Quia non prius quod spiritale
est, sed quod animale <note>(I Cor. XV, 46)</note>
          </hi>. Per seniorem
ergo Petrum significatur Ecclesia gentium,
per juniorem vero Joannem Synagoga Judaeorum.
Cucurrerunt ambo simul, quia, ab ortus sui tempore
usque ad occasum, pari et communi via, etsi non
<pb n="1175C"/>
pari et communi sensu, gentilitas cum Synagoga
cucurrit.</p>
        </div3>
<div3>
          <head>3.</head>
          <p>
 Venit Synagoga prior ad monumentum, sed
minime intravit, quia legis quidem mandata percepit,
prophetias de incarnatione ac passione Dominica
audivit, sed credere in mortuum noluit. Vidit
enim Joannes posita linteamina, non tamen introivit,
quia videlicet Synagoga et Scripturae sacrae sacramenta
cognovit, et tamen ad fidem passionis dominicae
credendo intrare distulit. Quem diu longeque
prophetavit, praesentem vidit, et renuit; hominem
esse despexit, Deum carne mortalem factum
credere noluit. Quid ergo est, nisi quia et citius cucurrit,
et tamen ante monumentum vacua stetit: <hi>Venit autem Simon Petrus sequens eum, et introivit in
<pb n="1175D"/>
monumentum,</hi> 
 quia secuta posterior Ecclesia gentium,
mediatorem Dei et hominum hominem Jesum
Christum et cognovit carne mortuum, et viventem credidit
Deum. <hi>Vidit linteamina posita, et sudarium quod
fuerat super caput ejus, non cum linteaminibus positum,
sed separatim involutum in unum locum.</hi> Quid esse,
fratres, credimus, quod sudarium capitis Domini
cum linteaminibus non invenitur in monumento,
<pb n="1176A"/>
nisi quia, Paulo attestante <note>(I Cor. XI, 3)</note>, caput Christi
Deus, <emph>1532</emph> et divinitatis incomprehensibilia
sacramenta ab infirmitatis nostrae cognitione disjuncta
sunt, ejusque potentia creaturae transcendit naturam?
Et notandum quod non solum separatim,
 sed etiam involutum inveniri dicitur in unum locum.
Linteum quippe quod involvitur, ejus nec initium
nec finis aspicitur. Recte ergo sudarium capitis involutum
inventum est, quia celsitudo divinitatis nec
coepit esse, nec desinit; nec per initium nascitur,
nec termino coangustatur.</p>
        </div3>
<div3>
          <head>4.</head>
          <p>
 Bene autem additur: <hi>In unum locum,</hi> quia in
scissura mentium Deus non est. Deus quippe in unitate
est, et illi ejus habere gratiam merentur, qui
se ab invicem per sectarum scandala non dividunt.
<pb n="1176B"/>
Sed quia solet per sudarium laborantium sudor detergi,
potest etiam sudarii nomine exprimi labor Dei,
qui in se quidem semper quietus atque incommutabilis
permanet, sed tamen laborare se denuntiat cum
duras hominum pravitates portat. Unde et per prophetam
dicit: <hi>Laboravi sustinens <note>(Jerem. VI, 11)</note>
          </hi>. Deus
autem apparuit in carne, laboravit ex nostra infirmitate.
Quem laborem passionis ejus dum increduli
viderunt, eum venerari noluerunt. Quem enim videbant
carne mortalem, dedignati sunt credere immortalem
esse divinitate. Unde etiam Jeremias ait: <hi>Reddes eis vicem, Domine, juxta opera manuum suarum,
dabis eis scutum cordis laborem tuum 
 <note>(Thren. III,
64, 65)</note>
          </hi>. Ne enim praedicationis spicula eorum
corda penetrarent, dum passionis ejus laborem dedignati
<pb n="1176C"/>
sunt, quasi eumdem laborem illius pro scuto
tenuerunt, ut eo ad se transire ejus verba non permitterent,
quo eum laborare usque ad mortem viderunt.
Quid autem nos nisi nostri capitis, id est Dei
membra sumus? Per linteamina itaque corporis, laborum
ligamenta signantur, quae nunc electos omnes,
id est ejus membra constringunt. Sudarium ergo
quod super caput ejus fuerat seorsum invenitur,
quia ipsa Redemptoris nostri passio longe a nostra
passione disjuncta est, quoniam ipse sine culpa
pertulit quod nos cum culpa toleramus. Ipse sponte
morti succumbere voluit, ad quam nos venimus
inviti.</p>
        </div3>
<div3>
          <head>5.</head>
          <p>
 Sequitur: <hi>Tunc ergo introivit et ille discipulus
qui venerat prior ad monumentum.</hi> Postquam intravit
<pb n="1176D"/>
Petrus, ingressus est et Joannes. Posterior intravit
qui prior venerat. Notandum, fratres, est quod in
fine mundi ad Redemptoris fidem etiam Judaea colligetur,
Paulo attestante, qui ait: <hi>Donec plenitudo
gentium intraret, et sic omnis Israel salvus fieret <note>(Rom. XI, 25, 26)</note>
          </hi>.
Et <hi>vidit et credidit.</hi> Quid, fratres,
quid aestimandus est credidisse? Nunquid quia Dominus
resurrexerat, quem quaerebat? Non utique,
<pb n="1177A"/>
quia adhuc tenebrae erant ad monumentum, et
subjuncta quoque verba contradicunt cum dicitur: <hi>Nondum enim 
 sciebant Scripturas, quia oporteret
eum a mortuis resurgere.</hi> Quid ergo vidit, et quid credidit?
Vidit linteamina posita, et credidit quod mulier
dixerat, de monumento Dominum fuisse sublatum.
Qua in re divinae dispensationis magnitudo pensanda
est, quod discipulorum corda et accenduntur ut quaerant,
et differuntur ne inveniant, quatenus infirmitas
animi ipso suo moerore cruciata, et purgatior ad inveniendum
fiat, et tanto validius teneat cum invenerit, <emph>1533</emph> 
 quanto tardius invenerit quod quaerebat.</p>
        </div3>
<div3>
          <head>6.</head>
          <p>
 Haec sub brevitate, fratres charissimi, de evangelica
lectione transcurrimus; nunc restat ut de ipsa tantae
<pb n="1177B"/>
solemnitatis nobilitate aliquid loquamur. Hanc enim
recte nobilitatem solemnitatis dicam, quia solemnitates
caeteras antecedit. Sicut enim in sacro eloquio
sancta sanctorum, vel Cantica canticorum, pro sui
magnitudine dicuntur, ita haec festivitas recte dici
potest solemnitas solemnitatum. Ex hac quippe solemnitate
exemplum nobis resurrectionis datum est,
spes coelestis patriae aperta, et facta superni regni
jam praesumptibilis gloria. Per hanc electi, qui
quamvis in tranquillitatis sinu, tamen apud inferni
claustra tenebantur, ad paradisi amoena reducti sunt.
Quod ante passionem dixit, in resurrectione sua Dominus
implevit: <hi>Si exaltatus fuero,</hi> inquit, <hi>a terra,
omnia traham ad me <note>(Joan. XII, 32)</note>
          </hi>. Omnia etenim
traxit, qui de electis suis apud inferos nullum reliquit.
<pb n="1177C"/>
Omnia abstulit, utique electa. Neque etenim
infideles quosque, et pro suis criminibus aeternis
suppliciis deditos, ad veniam Dominus resurgendo
reparavit; sed illos ex inferni claustris rapuit, quos
suos in fide et actibus recognovit. Unde recte etiam
per Osee dicit: <hi>Ero mors tua, o mors; ero morsus
tuus, inferne <note>(Osee XIII, 14)</note>
          </hi>. Id namque quod occidimus,
agimus ut penitus non sit. Ex eo etenim
quod mordemus, partem abstrahimus, partemque relinquimus.
Quia ergo in electis suis funditus occidit
mortem, mors mortis exstitit. Quia vero ex inferno
partem abstulit, et partem reliquit, non occidit funditus,
sed momordit infernum. Ait ergo: <hi>Ero mors
tua, o mors.</hi> Ac si aperte dicat: Quia in electis meis
te funditus perimo, ero mors tua; ero morsus tuus,
<pb n="1177D"/>
inferne, quia sublatis eis, te ex parte transfigo. Quae
est ergo ista solemnitas quae inferni claustra destruxit,
et januas nobis regni coelestis aperuit? Inquiratur
subtilius nomen ejus. Requiratur egregius
praedicator.</p>
        </div3>
<div3>
          <head>7.</head>
          <p>
 Videamus quid de ejus aestimatione denuntiet.
Ait enim: <hi>Etenim pascha nostrum immolatus est
Christus <note>(I Cor. V, 7)</note>
          </hi>. Si ergo pascha Christus, pensandum
nobis est quid de pascha lex loquitur, ut indagemus
subtilius an de Christo dicta videantur.
<pb n="1178A"/>
Moyses quippe ait: <hi>Sument de sanguine agni, ac ponent
super utrumque postem, et in superliminaribus
domorum in quibus comedent illum; et edent carnes
nocte illa assas igni, et azymos panes cum lactucis
agrestibus. Non comedetis ex eo crudum quid, nec coctum
aqua, sed assum tantum igni. Caput cum pedibus
ejus et intestinis vorabitis, nec remanebit ex eo quidquam
usque mane. Si quid residuum fuerit, igne comburetis <note>(Exod. XII, 7, seq.)</note>
          </hi>.
Ubi et additur: <hi>Sic autem 
 comedetis illum. Renes vestros accingetis, et calceamenta
habebitis in pedibus vestris, tenentes baculos
in manibus, et comedetis festinantes <note>(Ibid., 11)</note>
          </hi>. Quae
videlicet cuncta magnam nobis aedificationem pariunt,
si fuerint mystica interpretatione discussa.
Quis namque sit sanguis agni <hi>(De consecr. dist. 2,
<pb n="1178B"/>
cap. 73)</hi>, non jam audiendo, sed bibendo didicistis.
Qui sanguis super utrumque postem ponitur, quando
non solum ore corporis, sed etiam ore cordis hauritur.
In utroque etenim poste sanguis agni est positus,
quando sacramentum passionis illius cum ore
ad Redemptionem sumitur, <emph>1534</emph> ad imitationem
quoque intenta mente cogitatur. Nam qui sic Redemptoris
sui sanguinem accipit ut imitari passionem
illius necdum velit, in uno poste sanguinem posuit,
qui etiam insuper liminaribus domorum ponendus
est. Quid enim spiritaliter domos nisi mentes nostras
accipimus, in quibus per cogitationem inhabitamus?
Cujus domus superliminare est ipsa intentio,
quae praeeminet actioni. Qui ergo intentionem cogitationis
suae ad imitationem dominicae passionis dirigit,
<pb n="1178C"/>
in superliminari domus agni sanguinem ponit.
Vel certe domus nostrae ipsa sunt corpora, in quibus,
quousque vivimus, habitamus. Et in superliminari
domus agni sanguinem ponimus, quia crucem
passionis illius in fronte portamus. De quo adhuc
agno subditur: <hi>Et edent carnes nocte illa assas igni <note>(Exod. XII, 8)</note>
          </hi>.
In nocte quippe agnum comedimus,
quia in sacramento modo dominicum corpus accipimus,
quando adhuc adinvicem nostras conscientias
non videmus. Quae tamen carnes igni assandae
sunt, quia nimirum dissolvit ignis carnes, quas aqua
coxerit; quas vero ignis sine aqua excoquit, roborat.
Carnes itaque Agni nostri ignis excoxit, quia
eum ipsa vis passionis illius ad resurrectionem valentiorem
reddidit, atque ad incorruptionem roboravit.
<pb n="1178D"/>
Qui enim ex morte convaluit, videlicet carnes
illius ab igne duruerunt. Unde etiam per Psalmistam
dicit: <hi>Exaruit velut testa virtus mea <note>(Psal. XXI, 16)</note>
          </hi>.
Quid namque est testa ante ignem, nisi molle lutum?
Sed ei ex igne agitur ut solidetur. Virtus ergo humanitatis
ejus velut testa exaruit, quia ab igne passionis
ad virtutem incorruptionis crevit.</p>
        </div3>
<div3>
          <head>8.</head>
          <p>
 Sed sola Redemptoris nostri percepta sacramenta
ad veram solemnitatem mentis non sufficiunt,
nisi eis quoque et bona opera jungantur. Quid enim
<pb n="1179A"/>
prodest corpus et sanguinem illius ore percipere, et
ei perversis moribus contraire? Unde bene adhuc ad
comedendum subditur: <hi>Et azymos panes cum lactucis
agrestibus <note>(Exod. XII, 8)</note>
          </hi>. Panes quippe sine fermento
comedit, qui recta opera sine corruptione
vanae gloriae exercet, qui mandata misericordiae sine
admistione peccati exhibet, ne perverse diripiat quod
quasi recte dispensat. Hoc quoque peccati fermentum
bonae suae actioni miscuerant, quibus prophetae voce
per increpationem Dominus dicebat: <hi>Venite ad Bethel,
et impie agite <note>(Amos IV, 4)</note>
          </hi>. Atque post pauca: <hi>Et sacrificate de fermentato laudem 
 <note>(Ibid., 5)</note>
          </hi>. De
fermentato namque laudem immolat, qui Deo sacrificium
de rapina parat. Lactucae vero agrestes valde
amarae sunt. Carnes ergo Agni cum lactucis agrestibus
<pb n="1179B"/>
sunt edendae, ut cum corpus Redemptoris accipimus,
nos pro peccatis nostris in fletibus affligamus,
quatenus ipsa amaritudo poenitentiae abstergat a
mentis stomacho perversae humorem vitae. Ubi et
subditur: <hi>Non comedetis ex eo crudum quid, nec coctum
aqua <note>(Exod. XII, 9)</note>
          </hi>. Ecce jam nos ipsa verba
historiae ab intellectu historico repellunt. Nunquid,
fratres charissimi, Israeliticus ille populus in Aegypto
constitutus comedere agnum crudum consueverat,
ut ei lex dicat: <hi>Non comedetis ex eo crudum
quid?</hi> Ubi et additur: <hi>Nec coctum aqua.</hi> Sed quid aqua,
nisi humanam scientiam designat, juxta hoc quod
per Salomonem sub haereticorum voce dicitur: <hi>Aquae
furtivae dulciores sunt <note>(Prov. IX, 17)</note>
          </hi>. Quid crudae
Agni carnes <emph>1535</emph> nisi inconsideratam ac sine reverentia
cogitationis relictam illius humanitatem
<pb n="1179C"/>
significant? Omne enim quod subtiliter cogitamus
quasi mente coquimus. Sed agni caro nec cruda
edenda est, nec aqua cocta, quia Redemptor noster
nec purus homo aestimandus est, neque per humanam
sapientiam qualiter incarnari Deus potuit cogitandus.
Omnis enim qui Redemptorem nostrum purum
hominem credit, quid iste aliud quam agni
carnes crudas comedit, quas videlicet coquere per
divinitatis ejus intelligentiam noluit? Omnis
vero qui incarnationis ejus mysteria juxta humanam
sapientiam discutere conatur, carnes agni
aqua vult coquere, id est dispensationis ejus mysterium
per dissolutam vult scientiam penetrare. Qui
ergo Paschalis gaudii solemnitatem celebrare desiderat,
<pb n="1179D"/>
agnum nec aqua coquat, nec crudum comedat,
ut neque per humanam sapientiam profunditatem
illius incarnationis penetrare appetat, neque in eum
tanquam in hominem purum credat; sed assas igni
carnes comedat, ut dispensari omnia per sancti
Spiritus potentiam sciat. De quo adhuc recte subjungitur: <hi>Caput cum pedibus et intestinis vorabitis 
 <note>(Exod.
XII, 9)</note>
          </hi>, quia Redemptor noster est <foreign xml:lang="greek"></foreign> et <foreign xml:lang="greek">,</foreign> Deus
videlicet ante saecula, et homo in fine saeculorum.
<pb n="1180A"/>
 Et sicut jam praediximus, fratres, Paulo attestante
didicimus quod <hi>caput Christi Deus est <note>(I Cor.
XI, 3)</note>
          </hi>. Caput ergo agni vorare, est divinitatem illius
fide percipere. Pedes vero agni vorare, est vestigia
humanitatis ejus amando et imitando perquirere.
Quid vero sunt intestina, nisi verborum illius occulta
et mystica mandata? Quae tunc voramus, cum verba
vitae cum aviditate sumimus. In quo devorationis
verbo quid aliud quam pigritiae nostrae torpor reprehenditur?
Qui ejus verba ac mysteria et per nosmetipsos
non requirimus, et dicta ab aliis audimus inviti. <hi>Non remanebit ex eo quidquam usque mane 
 <note>(Exod. XII,
10)</note>
          </hi>, quia ejus dicta magna sunt sollicitudine discutienda,
quatenus priusquam dies resurrectionis appareat,
in hac praesentis vitae nocte omnia illius
<pb n="1180B"/>
mandata intelligendo et operando penetrentur. Sed
quia valde difficile est ut omne sacrum eloquium possit
intelligi, et omne ejus mysterium penetrari, recte
subjungitur: <hi>Si quid autem remanserit, igne comburetis <note>(Ibid.)</note>
          </hi>.
Quod ex agno remanet igne comburimus
quando hoc quod de mysterio incarnationis ejus
intelligere et penetrare non possumus potestati sancti
Spiritus humiliter reservamus, ut non superbe
quis audeat vel contemnere vel denuntiare quod non
intelligit, sed hoc igni tradit cum sancto Spiritui reservat.</p>
        </div3>
<div3>
          <head>9.</head>
          <p>
 Quia igitur qualiter edendum sit pascha cognovimus,
nunc a qualibus edi debeat agnoscamus.
Sequitur: <hi>Sic autem comedetis illum. Renes vestros
accingetis <note>(Ibid., 11)</note>
          </hi>. Quid in renibus nisi delectatio
<pb n="1180C"/>
carnis accipitur? Unde et Psalmista postulat, dicens: <hi>Ure renes meos 
 <note>(Psal. XXV, 2)</note>
          </hi>. Si enim voluptatem
libidinis in renibus esse nesciret, eos uri minime petisset.
Unde quia potestas diaboli in humano genere
maxime per luxuriam praevaluit, de illo voce dominica
dicitur: <hi>Potestas ejus in lumbis ejus <note>(Job. XL, 11)</note>
          </hi>.
Qui ergo pascha comedit, habere renes accinctos debet,
ut qui solemnitatem resurrectionis atque incorruptionis
agit, <emph>1536</emph> corruptioni jam per vitia
nulli subjaceat, voluptates edomet, carnem a luxuria
restringat. Neque enim cognovit quae sit solemnitas
incorruptionis, qui adhuc per incontinentiam
corruptioni subjacet. Haec quibusdam dura sunt, sed
angusta porta est, quae ducit ad vitam <note>(Matth. VII, 13)</note>.
Et habemus jam multa exempla continentium. Unde
et bene adhuc subditur: <hi>Calceamenta habebitis in pedibus</hi> 
<pb n="1180D"/> <note>(Exod. XII, 11)</note>.
Quid sunt enim pedes nostri,
nisi opera? Quid vero calceamenta, nisi pelles mortuorum
animalium? Calceamenta autem pedes muniunt.
Quae vero sunt mortua animalia, ex quorum
pellibus nostri muniuntur pedes, nisi antiqui patres,
qui nos ad aeternam patriam praecesserunt? Quorum
dum exempla conspicimus, nostri operis pedes munimus.
Calceamenta ergo in pedibus habere est mortuorum
<pb n="1181A"/>
vitam conspicere, et nostra vestigia a peccati
vulnere custodire. <hi>Tenentes baculos in manibus <note>(Ibid.)</note>
          </hi>.
Quid lex per baculum nisi pastoralem custodiam
designat? Et notandum quod prius praecipimur renes
accingere, postmodum baculos <emph>1537</emph> tenere,
quia illi debent curam pastoralem suscipere, qui jam
in suo corpore sciunt fluxa luxuriae edomare, ut cum
aliis fortia praedicant, ipsi desideriis mollibus enerviter
non succumbant. Bene autem subditur: <hi>Et
comedetis festinantes <note>(Ibid.)</note>
          </hi>. Notate, charissimi fratres,
notate quod dicitur, <hi>festinantes.</hi> Mandata Dei,
mysteria Redemptoris, coelestis patriae gaudia, cum
festinatione cognoscite, et praecepta vitae cum festinatione
implere curate. Quia enim adhuc hodie licet
bene agere scimus, utrum cras liceat ignoramus.
<pb n="1181B"/>
Festinantes ergo pascha comedite, id est ad solemnitatem
patriae coelestis anhelate. Nemo in hujus
vitae itinere torpeat, ne in patria locum perdat. Nemo
moras ad appetenda studia innectat, sed coepta
perficiat, ne minime liceat implere quod inchoat.
Si ad amorem Dei pigri non sumus, adjuvat
ipse quem amamus, Jesus Christus Dominus noster,
 qui vivit et regnat cum Patre in unitate Spiritus
sancti Deus, per omnia saecula saeculorum. Amen.
</p>
        </div3>
      </div1>

<div1>
        <head> HOMILIA XXIII.</head>
<p>Habita ad populum in basilica beati Petri apostoli,
 in crastino Paschae.</p>
<p>
          <emph>LECTIO S. EVANG. SEC. LUC. XXIV, 13-35.</emph>
        </p>
<p divs_removed="true"> <hi>In illo tempore, duo ex discipulis Jesu ibant ipsa
die in castellum quod erat in spatio stadiorum sexaginta
<pb n="1181C"/>
a Jerusalem, nomine Emmaus, et ipsi loquebantur
adinvicem de his omnibus quae acciderant. Et factum
est, dum fabularentur, et secum quaererent, et
ipse Jesus appropinquans ibat cum illis. Oculi autem
illorum tenebantur, ne eum agnoscerent. Et ait ad illos:
Qui sunt hi sermones quos confertis adinvicem ambulantes,
et estis tristes? Et respondens unus, cui nomen
Cleophas, dixit ei: Tu solus peregrinus es in Jerusalem,
et non cognovisti quae facta sunt in illa his diebus?
Quibus ille dixit: Quae? Et dixerunt: De Jesu
Nazareno, qui fuit vir propheta, potens in opere et sermone
coram Deo et omni populo; et quomodo tradiderunt
eum summi sacerdotes et principes nostri in
damnationem mortis, et crucifixerunt eum. Nos autem
sperabamus quia ipse esset redempturus Israel. Et
<pb n="1181D"/>
nunc super haec omnia, tertia dies est hodie quod
haec facta sunt. Sed et mulieres quaedam ex nostris terruerunt
nos, quae ante lucem fuerunt ad monumentum,
et non invento corpore ejus, venerunt dicentes se etiam
visionem angelorum vidisse, qui dicunt eum vivere. Et
abierunt quidam ex nostris ad monumentum, et ita invenerunt
sicut mulieres dixerunt, ipsum vero non invenerunt.
Et ipse dixit ad illos: O stulti et tardi corde
<pb n="1182A"/>
ad credendum in omnibus quae locuti sunt prophetae! 
 Nonne haec oportuit pati Christum, et intrare in gloriam
suam? Et incipiens a Moyse, et omnibus prophetis,
interpretabatur illis in omnibus Scripturis quae de
ipso erant. Et appropinquaverunt castello, quo ibant.
Et ipse finxit se longius ire. Et coegerunt illum, dicentes:
Mane nobiscum, quoniam advesperascit, et inclinata
est jam dies. Et intravit cum illis. Et factum est,
dum recumberet cum illis, accepit panem, et benedixit
ac fregit, et porrigebat illis. Et aperti sunt oculi
eorum, et cognoverunt eum, et ipse evanuit ab oculis
eorum. Et dixerunt adinvicem: Nonne cor nostrum
ardens erat in nobis dum loqueretur in via et aperiret
nobis Scripturas? Et surgentes eadem hora regressi sunt
in Jerusalem, et invenerunt congregatos undecim, et
<pb n="1182B"/>
eos qui cum ipsis erant, dicentes: Quia surrexit Dominus
vere, et apparuit Simoni. Et ipsi narrabant quae
gesta erant in via, et quomodo cognoverunt eum in fractione
panis.</hi> <emph>1538</emph>

        </p>
        <div3 moved_from_p="true">
            <head>1.</head>
          <p>
 In quotidiana vobis solemnitate laborantibus
pauca loquenda sunt; et fortasse haec utilius
proderunt, quia saepe et alimenta quae minus
sufficiunt avidius sumuntur. Lectionis ergo evangelicae
summatim sensum statui non per singula verba
discutere, ne dilectionem vestram valeat sermo prolixior
expositionis onerare. Ecce audistis, fratres
charissimi, quia duobus discipulis ambulantibus in
via, non quidem credentibus, sed tamen de se loquentibus
Dominus apparuit, sed eis speciem quam
recognoscerent non ostendit. Hoc ergo egit foris Dominus
<pb n="1182C"/>
in oculis corporis quod apud ipsos agebatur
intus in oculis cordis. Ipsi namque apud semetipsos
intus et amabant et dubitabant, eis autem Dominus
foris et praesens aderat, et quis esset non ostendebat.
De se ergo loquentibus praesentiam exhibuit, sed de
se dubitantibus cognitionis suae speciem abscondit.
Verba quidem contulit, duritiam intellectus increpavit;
sacrae Scripturae mysteria quae de seipso erant
aperuit, et tamen quia adhuc in eorum cordibus peregrinus
erat a fide, se ire longius finxit. Fingere
namque componere dicimus; unde et compositores
luti figulos vocamus. Nihil ergo simplex Veritas per
duplicitatem fecit, sed talem se eis exhibuit in corpore
qualis apud illos erat in mente. Probandi autem
erant, si hi qui eum etsi necdum ut Deum diligerent,
<pb n="1182D"/>
saltem ut peregrinum amare potuissent. Sed quia
esse extranei a charitate non poterant hi cum quibus
Veritas gradiebatur, eum ad hospitium quasi peregrinum
vocant. Cur autem dicimus, vocant, cum
illic scriptum sit <hi>Et coegerunt eum?</hi> Ex quo nimirum
exemplo colligitur quia peregrini ad hospitium non
solum invitandi sunt, sed etiam trahendi. Mensam
ponunt, cibos offerunt, et Deum quem in Scripturae
<pb n="1183A"/>
sacrae expositione non cognoverant, in panis fractione
cognoscunt.</p>
        </div3>
<div3>
          <head>2.</head>
          <p>
 Audiendo ergo praecepta Dei illuminati non
sunt, <emph>1539</emph> faciendo illuminati sunt, quia scriptum
est: <hi>Non auditores legis justi sunt apud Deum, sed
factores legis justificabuntur <note>(Rom. II, 13)</note>
          </hi>. Quisquis
ergo vult audita intelligere, festinet ea quae jam intelligere
potuit opere implere. Ecce Dominus non
est cognitus dum loqueretur, et dignatus est cognosci
dum pascitur. Hospitalitatem ergo, fratres charissimi,
diligite, charitatis opera amate. Hinc enim per
Paulum dicitur: <hi>Charitas fraternitatis maneat in vobis,
et hospitalitatem nolite oblivisci. Per hanc enim
placuerunt quidam, angelis hospitio receptis <note>(Hebr.
XIII, 1)</note>
          </hi>. Hinc Petrus ait: <hi>Hospitales invicem sine
<pb n="1183B"/>
murmuratione <note>(I Petr. IV, 9)</note>
          </hi>. Hinc ipsa Veritas dicit: <hi>Hospes fui, et suscepistis me 
 <note>(Matth. XXV, 35)</note>
          </hi>.
Opinata res est valde, et seniorum nostrorum nobis
relatione tradita. Quidam paterfamilias cum tota
domo sua magno hospitalitatis studio serviebat; cumque
quotidie ad mensam suam peregrinos susciperet,
quodam die peregrinus quidam inter alios venit, ad
mensam ductus est. Dumque paterfamilias ex humilitatis
consuetudine aquam vellet in ejus manibus
fundere, conversus urceum accepit, sed repente eum
in cujus manibus aquam fundere voluerat non invenit.
Cumque hoc factum secum ipse miraretur, eadem
nocte ei Dominus per visionem dixit: Caeteris
diebus me in membris meis, hesterno autem die me
in memetipso suscepisti. Ecce in judicium veniens,
<pb n="1183C"/>
dicet: <hi>Quod uni ex minimis meis fecistis, mihi fecistis <note>(Matth. XXV, 40)</note>
          </hi>.
Ecce ante judicium cum per membra
sua suscipitur, susceptores suos etiam per semetipsum
requirit; et tamen nos ad hospitalitatis
gratiam pigri sumus. Pensate, fratres, quanta hospitalitatis
virtus sit. Ad mensas vestras Christum suscipite,
ut vos ab eo suscipi ad convivia aeterna valeatis.
Praebete modo peregrino Christo hospitium,
ut vos in judicio non quasi peregrinos nesciat, sed ut
proprios recipiat ad regnum, ipso adjuvante qui vivit
et regnat Deus in saecula saeculorum. Amen.
</p>
        </div3>
      </div1>

<div1>
        <head> HOMILIA XXIV.</head>
<p>Habita ad populum in basilica beati Laurentii martyris,
 foris muros Urbis, Feria quarta Paschae.</p>
<p>
          <emph>LECTIO S. EVANG. SEC. JOAN. XXI, 1-14.</emph>
        </p>
<p divs_removed="true">
          <pb n="1183D"/> <hi>In illo tempore, manifestavit se iterum Jesus discipulis
suis ad mare Tiberiadis. Manifestavit autem sic.
Erant simul Simon Petrus, et Thomas qui dicitur
Didymus, et Nathanael, qui erat a Cana Galilaeae, et
filii Zebedaei, et alii ex discipulis ejus duo. Dicit eis
Simon Petrus: Vado piscari. Dicunt ei: Venimus et
nos tecum. Et exierunt, et ascenderunt in navim, et
<pb n="1184A"/>
illa nocte nihil prendiderunt. Mane autem facto,
stetit Jesus in littore, non tamen cognoverunt discipuli
quia Jesus est. Dicit ergo eis Jesus: Pueri, nunquid
pulmentarium habetis? Responderunt ei: Non. Et
dixit eis: Mittite in dexteram navigii rete, et invenietis.
Miserunt ergo, et jam non valebant illud trahere prae
multitudine piscium. Dicit ergo discipulus ille quem
diligebat Jesus Petro: Dominus est. Simon ergo Petrus
cum audisset quia Dominus est, tunica succinxit
se (erat enim nudus) et misit se in mare. Alii autem
discipuli navigio venerunt (non enim longe erant a terra,
sed quasi cubitis ducentis) trahentes rete piscium. Ut
ergo descenderunt in terram, viderunt prunas positas,
et piscem superpositum, et panem. Dicit eis Jesus:
Afferte de piscibus quos prendidistis nunc. Ascendit
<pb n="1184B"/>
Simon Petrus, et traxit rete in terram, plenum magnis
piscibus centum quinquaginta tribus. Et cum tanti
essent, non est scissum rete. Dicit eis Jesus: Venite,
prandete. Et nemo audebat discumbentium interrogare
eum: Tu quis es? scientes quia Dominus est. Et
venit Jesus, et accepit panem, et dedit eis, et piscem
similiter. Hoc jam tertio manifestatus est Jesus discipulis
suis, cum resurrexisset a mortuis.</hi> <emph>1540</emph>

        </p>
        <div3 moved_from_p="true">
            <head>1.</head>
          <p>
 Lectio sancti Evangelii quae modo in
auribus vestris lecta est, fratres mei, quaestione animum
pulsat, sed pulsatione sua vim discretionis indicat.
Quaeri etenim potest cur Petrus, qui piscator
ante conversionem fuit, post conversionem ad piscationem
rediit; et cum Veritas dicat: <hi>Nemo mittens
manum suam ad aratrum, et aspiciens retro, aptus est
regno Dei <note>(Luc. IX, 62)</note>
            </hi>, cur repetiit quod 
<pb n="1184C"/>dereliquit?
Sed si virtus discretionis inspicitur, citius videtur
quia nimirum negotium quod ante conversionem sine
peccato exstitit, hoc etiam post conversionem repetere
culpa non fuit. Nam piscatorem Petrum, Matthaeum
vero telonearium scimus; et post conversionem
suam ad piscationem Petrus rediit, Matthaeus
vero ad telonei negotium non resedit <note>(De poenit.,
dist. 5, cap. 7)</note>, quia aliud est victum per piscationem
quaerere, aliud autem telonei lucris pecunias augere.
Sunt enim pleraque negotia, quae sine peccatis
exhiberi aut vix aut nullatenus possunt. Quae ergo ad
peccatum implicant, ad haec necesse est ut post conversionem
animus non recurrat.</p>
        </div3>
<div3>
          <head>2.</head>
          <p>
 Quaeri etiam potest cur, discipulis in mari laborantibus,
post resurrectionem suam Dominus in
<pb n="1184D"/>
littore stetit, qui ante resurrectionem suam coram
discipulis in fluctibus maris ambulavit <note>(Matth., XIV,
25)</note>. Cujus rei ratio festine cognoscitur, si ipsa quae
tunc inerat causa pensetur. Quid enim mare nisi
praesens saeculum signat, quod se causarum tumultibus
et undis vitae corruptibilis illidit? Quid per
<pb n="1185A"/>
soliditatem littoris <emph>1541</emph> nisi illa perpetuitas quietis
aeternae figuratur? Quia ergo discipuli adhuc fluctibus
mortalis vitae inerant, in mari laborabant. Quia
autem Redemptor noster jam corruptionem carnis
excesserat, post resurrectionem suam in littore stabat.
Ac si ipsum resurrectionis suae mysterium rebus
discipulis loqueretur, dicens: Jam vobis in mari non
appareo, quia vobiscum in perturbationis fluctibus
non sum. Hinc est quod alio in loco post resurrectionem
suam eisdem discipulis dicit: <hi>Haec sunt
verba quae locutus sum ad vos cum adhuc essem vobiscum <note>(Luc. XXIV, 44)</note>
          </hi>.
Neque enim cum ipsis non erat
quibus praesens corporaliter apparebat, sed tamen
jam se esse cum ipsis denegat, a quorum mortali
corpore carnis immortalitate distabat. Quod illic cum
<pb n="1185B"/>
ipsis positus, fatetur non se esse cum ipsis, hoc
quoque hic situ corporis indicat, cum, adhuc eis navigantibus,
esse se jam in littore demonstrat.</p>
        </div3>
<div3>
          <head>3.</head>
          <p>
 Facta est autem discipulis piscationis magna
difficultas, ut magistro veniente fieret admirationis
magna sublimitas. Qui protinus dixit: <hi>Mittite in dexteram
navigii rete, et invenietis.</hi> Bis in sancto Evangelio
legitur, quia Dominus jussit ut ad piscandum
retia mitterentur, ante passionem videlicet, et post
resurrectionem. Sed priusquam Redemptor noster
pateretur et resurgeret, mitti quidem rete ad piscandum
jubet, sed utrum in dexteram, an in sinistram
mitti debuisset, non jubet; post resurrectionem
vero discipulis apparens, mitti <emph>1542</emph> rete in dexteram
jubet. In illa piscatione tanti capti sunt, ut retia
<pb n="1185C"/>
rumperentur; in ista autem et multi capti sunt, et
retia rupta non sunt. Quis vero nesciat bonos dextera,
et malos sinistra figurari? Illa ergo piscatio, in
qua specialiter in quam partem mitti rete debeat non
jubetur, praesentem Ecclesiam designat, quae bonos
simul ac malos colligit, nec eligit quos trahat, quia
et quos eligere possit ignorat. Haec autem piscatio
post Domini resurrectionem facta, in solam dexteram
missa est, quia ad videndam claritatis ejus gloriam
sola electorum Ecclesia pertingit, quae de sinistro
opere nihil habebit. In illa piscatione prae multitudine
piscium rete rumpitur, quia nunc ad confessionem
fidei etiam cum electis reprobi tanti intrant qui
ipsam quoque Ecclesiam haeresibus scindant. In ista
vero piscatione et multi pisces et magni capiuntur,
<pb n="1185D"/>
et rete non rumpitur, quia sancta electorum Ecclesia,
in continua auctoris sui pace requiescens, nullis
jam dissensionibus dilaniatur.</p>
        </div3>
<div3>
          <head>4.</head>
          <p>
 Captis autem tam magnis piscibus, <hi>Ascendit
Simon Petrus, et traxit rete in terram.</hi> Jam credo
quod vestra charitas advertat quid est quod Petrus
rete ad terram trahit. Ipsi quippe sancta Ecclesia
est commissa, ipsi specialiter dicitur: <hi>Simon Joannis
amas me? Pasce oves meas <note>(Joan. XXI, 15, 16)</note>
          </hi>. Quod
ergo postmodum aperitur in voce, hoc nunc signatur
in opere. Quia ergo praedicator Ecclesiae nos a mundi
hujus fluctibus separat, nimirum necesse est ut rete
<pb n="1186A"/>
plenum piscibus Petrus ad terram ducat. Ipse enim
pisces ad soliditatem littoris pertrahit, quia sanctae
praedicationis voce stabilitatem aeternae patriae fidelibus
ostendit. Hoc egit verbis, hoc Epistolis, hoc
agit quotidie miraculorum signis. Quoties per eum
ad amorem quietis aeternae convertimur, quoties a
terrenarum rerum tumultibus separamur, quid aliud
quam missi intra rete fidei pisces ad littus trahimur?
Sed cum rete magnis piscibus plenum dicitur, additur
et quantis, scilicet centum quinquaqinta tribus.
A magno mysterio numerus non vacat, sed intentos
vos tanti mysterii profunditas exspectat. Neque enim
quantitatis summam solerter evangelista exprimeret,
nisi hanc sacramento plenam esse judicasset. Scitis
namque quod in Veteri Testamento omnis operatio
<pb n="1186B"/>
per Decalogi mandata praecipitur, in Novo autem
ejusdem operationis virtus per septiformem gratiam
sancti Spiritus multiplicatis fidelibus datur. Quem
propheta denuntians, dicit: <hi>Spiritus sapientiae et intellectus,
spiritus consilii et fortitudinis, spiritus scientiae
et pietatis, et replebit eum spiritus timoris Domini <note>(Isai. XI, 2)</note>
          </hi>.
Sed ille in hoc Spiritu operationem
percipit, qui fidem Trinitatis agnoscit, ut et Patrem
et Filium et eumdem Spiritum sanctum unius virtutis
credat, unius substantiae esse fateatur. Quia ergo
septem quae superius diximus, per Novum Testamentum
latius data sunt, decem vero per Vetus praecepta,
omnis nostra virtus et operatio per decem et
septem potest plene comprehendi. Ducamus ergo per
trigonum decem et septem, et veniunt ad quinquaginta
<pb n="1186C"/>
unum. Qui profecto numerus a magno mysterio
non vacat, quia in Testamento Veteri legimus quod
annus quinquagesimus jubilaeus vocari jussus est <note>(Lev. XXV, 11)</note>,
in quo videlicet cunctus populus ab
omni operatione <emph>1543</emph> quiesceret. Sed vera requies
in unitate est. Dividi quippe unum non potest; ubi
enim scissura divisionis est, vera requies non est.
Ducamus ergo per trigonum quinquaginta et unum,
ut fiant centum quinquaginta tres. Quia ergo omnis
nostra operatio in fide Trinitatis exhibita ad requiem
tendit, decem et septem ter ducimus, ut ad quinquaginta
et unum venire debeamus. Et vera nostra
requies tunc est, cum ipsam jam claritatem Trinitatis
agnoscimus, quam in unitate divinitatis esse certum
tenemus. Quinquaginta et unum ter ducimus, et
<pb n="1186D"/>
electorum summam in superna patria quasi centum
quinquaginta trium piscium numerum tenemus. Post
resurrectionem ergo Domini missum rete dignum
fuit ut tot pisces caperet, quot solummodo electos
cives supernae patriae designarent.</p>
        </div3>
<div3>
          <head>5.</head>
          <p>
 Inter haec vero et hesterna sancti Evangelii
lectio et hodierna nos admonet, ut vigilanter debeamus
inspicere cur Dominus et Redemptor noster
post resurrectionem suam piscem assum legitur comedisse.
Non enim vacat a mysterio quod iteratur in
facto. In hac etenim lectione panem et assum piscem,
in illa vero quae hesterno die lecta est <hi>(Luc.
<pb n="1187A"/>
XXIV, 13, seq.)</hi> cum asso pisce etiam favum mellis
comedit. Quid autem signare piscem assum credimus,
nisi ipsum Mediatorem Dei et hominum passum?
Ipse enim latere dignatus est in aquis generis
humani, capi voluit, laqueo mortis nostrae, et quasi
tribulatione assatus est tempore passionis suae. Sed
qui piscis assus fieri dignatus est in passione, favus
mellis nobis exstitit in resurrectione. An qui in
pisce asso figurare voluit tribulationem passionis
suae, in favo mellis utramque naturam exprimere voluit
personae suae? Favus quippe mel in cera est,
mel vero in cera est divinitas in humanitate. Quod
ab hac quoque lectione non discrepat, nam piscem
comedit et panem. Qui enim assari ut piscis potuit
ex humanitate, pane nos reficit ex divinitate, qui ait:
<pb n="1187B"/> <hi>Ego sum panis vivus qui de coelo descendi 
 <note>(Joan. VI,
41, 52)</note>
          </hi>. Assum ergo piscem comedit et panem, ut
ipso suo cibo nobis ostenderet quia et passionem ex
nostra humanitate pertulit, et refectionem nostram
ex sua divinitate procuravit. Quod si vigilanter inspicimus,
nobis quoque qualiter ad imitandum congruat
videmus. Sic enim sua Redemptor indicat, ut
imitationis viam nobis sequentibus sternat. Ecce in
cibo suo Dominus noster pisci asso conjungere favum
voluit, quia videlicet illos in suo corpore ad
aeternam quietem suscipit, qui cum hic tribulationes
pro Domino sentiunt, ab amore internae dulcedinis
non recedunt. Cum asso pisce favus sumitur, quia
qui hic afflictionem pro veritate suscipiunt, illic dulcedine
vera satiantur.
<pb n="1187C"/>
</p>
        </div3>
<div3>
          <head>6. </head>
          <p>
Notandum quoque quod ultimum convivium
Dominus cum septem discipulis habuisse describitur;
Petrus namque et Thomas, Nathanael, filii Zebedaei,
et alii ex discipulis ejus duo, in eo fuisse memorantur.
Cur cum septem discipulis ultimum convivium
celebrat, nisi quod eos tantummodo qui septiformi
gratia sancti Spiritus pleni sunt futuros secum in
aeterna refectione denuntiat? Septem quoque diebus
omne hoc tempus evolvitur, et saepe septenario numero
perfectio designatur. <emph>1544</emph> Illi ergo ultimo
convivio de praesentia veritatis epulantur, qui nunc
perfectionis studio terrena transcendunt, quos mundi
hujus amor non ligat, quibus etsi utcunque per
tentamenta obstrepit, coepta tamen eorum desideria
non retundit. De hoc extremo convivio alias per
<pb n="1187D"/>
Joannem dicitur: <hi>Beati qui ad coenam nuptiarum Agni
vocati sunt <note>(Apoc. XIX, 9)</note>
          </hi>. Idcirco enim non ad prandium,
sed ad coenam vocatos narrat, quia nimirum
in fine diei convivium coena est. Qui ergo, finito
praesentis vitae tempore, ad refectionem supernae
<pb n="1188A"/>
contemplationis veniunt, non ad Agni prandium, sed
ad coenam vocantur. Quae videlicet coena hoc ultimo
convivio exprimitur, cui septem discipuli adesse memorantur,
quia illos, ut diximus, tunc interna refectio
reparat, qui pleni nunc septiformi gratia in amore
Spiritus anbelant. Haec ergo vobiscum, fratres,
agite, hujus spiritus repleri praesentia desiderate.
Quid vos sequi in futurum possit ex praesenti perpendite.
Pensate si hoc spiritu pleni estis, nostis si
ad illud convivium pervenire valeatis. Quisquis namque
ille est quem nunc spiritus iste non reparat,
profecto ab illa aeterni convivii refectione jejunat.
Mementote quid de eodem spiritu Paulus dicat: <hi>Si quis spiritum Christi non habet, hic non est ejus <note>(Rom. VIII, 9)</note>
          </hi>.
Quasi quidam titulus divinae possessionis
<pb n="1188B"/>
est iste spiritus amoris. Nunquidnam spiritum
Christi <emph>1545</emph> habet is cujus mentem odia dissipant,
elatio inflat, ira usque ad divisionem mentis
exasperat, avaritia cruciat, luxuria enervat? Pensate
quis sit spiritus Christi. Profecto ille qui facit amicos
et inimicos diligi, terrena despici, pro coelestibus
aestuari, carnem propter vitia conteri, mentem a
concupiscentiis frenari. Si ergo vultis cognoscere
jus possessionis Dei, personam perpendite possessoris
vestri. Ecce enim quod diximus, voce veridica
Paulus clamat: <hi>Si quis spiritum Christi non habet,
hic non est ejus <note>(Rom. VIII, IX)</note>
          </hi>. Ac si aperte dicat:
Qui nunc Deo inhabitante non regitur de divinae claritatis
specie postmodum non laetatur. Sed nos tamen
ad haec quae dicta sunt infirmamur, necdum culmen
<pb n="1188C"/>
perfectionis attingimus, in via Dei quotidie sancti
desiderii gressus ponamus. Consolatur nos Veritas
quae per Psalmistam dicit: <hi>Imperfectum meum viderunt
oculi tui, et in libro tuo omnes scribentur <note>(Psal.
CXXXVIII, 16)</note>
          </hi>. Non omnino erit nobis noxia nostra
imperfectio, si, in Dei itinere constituti, et ad
transacta non respicimus, et ad ea quae restant
transire festinamus. Nam qui imperfectorum desideria
dignanter inflammat, haec quandoque ad perfectionem
 roborat, per Dominum nostrum Jesum
Christum, qui cum eo vivit et regnat in unitate
Spiritus sancti Deus, per omnia saecula saeculorum.
Amen.
</p>
        </div3>
      </div1>

<div1>
        <head> HOMILIA XXV.</head>
<p>Habita ad populum in basilica sancti Joannis,
<pb n="1188D"/>
quae appellatur Constantiniana, Feria quinta
Paschae.</p>
<p>
          <emph>LECTIO S. EVANG. SEC. JOAN. XX, 11-18:</emph>
        </p>
<p divs_removed="true"> <hi>In illo tempore, Maria stabat ad monumentum foris
plorans. Dum ergo fleret, inclinavit se, et prospexit in
<pb n="1189A"/>
monumentum; et vidit duos angelos in albis, sedentes,
unum ad caput, et unum ad pedes, ubi positum fuerat
corpus Jesu. Dicunt ei illi: Mulier, quid ploras?
Dicit eis, Quia tulerunt Dominum meum, et nescio ubi
posuerunt eum. Haec cum dixisset, conversa est retrorsum,
et vidit Jesum stantem, et non sciebat quia Jesus
est. Dicit ei Jesus: Mulier, quid ploras? Quem quaeris?
Illa existimans quia hortulanus esset, dicit ei:
Domine, si tu sustulisti eum, dicito mihi ubi posuisti
eum, et ego eum tollam. Dicit ei Jesus: Maria. Conversa
illa, dicit ei: Rabboni, quod dicitur magister.
Dicit ei Jesus: Noli me tangere, nondum enim ascendi
ad Patrem meum. Vade autem ad fratres meos, et dic
eis: Ascendo ad Patrem meum et Patrem vestrum, Deum
meum et Deum vestrum. Venit Maria Magdalene annuntians
<pb n="1189B"/>
discipulis Quia vidi Dominum, et haec dixit mihi.</hi> <emph>1544</emph>

        </p>
        <div3 moved_from_p="true">
            <head>1.</head>
          <p>
 Maria Magdalene, quae fuerat in civitate
peccatrix, amando veritatem, lavit lacrymis maculas
criminis: et vox Veritatis impletur, qua dicitur: <hi>Dimissa
sunt ei peccata multa, quoniam dilexit multum <note>(Luc. VII, 47)</note>
            </hi>.
Quae enim prius frigida peccando remanserat,
postmodum amando fortiter ardebat. Nam
postquam venit ad monumentum, ibique corpus dominicum
non invenit, sublatum credidit, atque discipulis
nuntiavit. Qui venientes <emph>1545</emph> viderunt,
atque ita esse ut mulier dixerat crediderunt. Et de
eis protinus scriptum est: <hi>Abierunt ergo discipuli ad
semetipsos.</hi> Ac deinde subjungitur: <hi>Maria autem
stabat ad monumentum foris plorans <note>(Joan. XX, 10)</note>
            </hi>.
Qua in re pensandum est hujus mulieris mentem
<pb n="1189C"/>
quanta vis amoris accenderat, quae a monumento
Domini, etiam discipulis recedentibus, non recedebat.
Exquirebat quem non invenerat, flebat inquirendo,
et amoris sui igne succensa, <emph>1546</emph> ejus
quem ablatum credidit ardebat desiderio. Unde contigit
ut eum sola tunc videret, quae remansit ut
quaereret, quia nimirum virtus boni operis perseverantia
est, et voce Veritatis dicitur: <hi>Qui autem
perseveraverit usque in finem, hic salvus erit <note>(Matth.
X, 22; XXIV, 13)</note>
            </hi>. Et praecepto legis cauda hostiae in
sacrificio jubetur offerri <note>(Levit. III, 9)</note>. In cauda
quippe finis est corporis; et ille bene immolat,
qui sacrificium boni operis usque ad finem debitae
perducit actionis. Hinc Joseph inter reliquos fratres
talarem tunicam habuisse describitur <hi>(Genes. XXXVII,
<pb n="1189D"/>
3)</hi>. Tunica quippe usque ad talum est opus bonum
usque ad consummationem.</p>
        </div3>
<div3>
          <head>2.</head>
          <p>
 Sed Maria, cum fleret, inclinavit se, et prospexit
in monumentum. Certe jam monumentum vacuum
viderat, jam sublatum Dominum nuntiaverat;
quid est quod se iterum inclinat, iterum videre desiderat?
Sed amanti semel aspexisse non sufficit, quia
vis amoris intentionem multiplicat inquisitionis.
<pb n="1190A"/>
Quaesivit ergo prius, et minime invenit; perseveravit
ut quaereret, unde et contigit ut inveniret, actumque
est ut desideria dilata crescerent, et crescentia
caperent quod invenissent. Hinc est enim
quod de eodem sponso Ecclesia in Canticis canticorum
dicit: <hi>Iu lectulo meo per noctes quaesivi quem
diligit anima mea; quaesivi illum, et non inveni. Surgam,
et circuibo civitatem, per vicos et plateas quaeram
quem diligit anima mea <note>(Cant. III, 1)</note>
          </hi>. Quae defectum
quoque inventionis ingeminat, dicens: <hi>Quaesivi illum,
et non inveni <note>(Ibid.)</note>
          </hi>. Sed quia diu inventio se
non elongat, si inquisitio non desistat, adjungit: <hi>Invenerunt me vigiles qui custodiunt civitatem. Num
quem 
 diligit anima mea, vidistis? Paululum cum
pertransissem eos, inveni quem diligit anima mea</hi> 
<pb n="1190B"/> <note>(Ibid., 3, 4)</note>.
Dilectum namque in lectulo quaerimus,
quando in praesentis vitae aliquantula requie Redemptoris
nostri desiderio suspiramus. Per noctem quaerimus,
quia etsi jam in illo mens vigilat, tamen adhuc
oculus caligat. Sed qui dilectum suum non invenit,
restat ut surgat, et civitatem circumeat, id
est sanctam electorum Ecclesiam mente et inquisitione
percurrat; per vicos eum et plateas quaerat,
id est per angusta et lata gradientes aspiciat, ut si
qua in eis valeat invenire ejus vestigia exquirat,
quia sunt nonnulli, etiam vitae saecularis, qui imitandum
aliquid habeant de actione virtutis. Quaerentes
autem nos vigiles inveniunt qui custodiunt civitatem,
quia sancti patres, qui Ecclesiae statum custodiunt,
bonis nostris studiis occurrunt, ut suo vel
<pb n="1190C"/>
verbo, vel scripto nos doceant. Quos cum paululum
pertransimus, invenimus quem diligimus, quia Redemptor
noster etsi humilitate homo inter homines,
divinitate tamen super homines fuit. Cum
ergo transeuntur vigiles, dilectus invenitur, quia
cum prophetas et apostolos infra ipsum esse conspicimus,
illum qui natura Deus est esse supra homines
consideramus. Prius ergo non inveniendus quaeritur,
ut post inventus strictius teneatur. Sancta
enim desideria, ut praediximus, dilatione crescunt.
Si autem dilatione deficiunt, desideria non fuerunt.
Hoc amore arsit, quisquis ad veritatem pertingere
potuit. Hinc namque David ait: <hi>Sitivit anima mea</hi> <emph>1547</emph> 
 <hi>ad Deum vivum, quando veniam et apparebo
ante faciem Dei? <note>(Psal. XLI, 3.)</note>
          </hi> Hinc nos admonet,
<pb n="1190D"/>
dicens: <hi>Quaerite faciem ejus semper <note>(Psal. CIV, 4)</note>
          </hi>.
Hinc propheta ait: <hi>Anima mea desideravit te in nocte,
sed et spiritu meo in praecordiis meis de mane vigilabo
ad te <note>(Isai. XXVI, 9)</note>
          </hi>. Hinc iterum Ecclesia in Canticis
canticorum dicit: <hi>Vulnerata charitate ego sum <note>(Cant. IV, 9)</note>
          </hi>.
Justum quippe est ut ex visione medici
pertingat ad salutem, quae per aestum ejus desiderii
vulnus amoris portat in pectore. Hinc rursus ait:
<pb n="1191A"/> <hi>Anima mea liquefacta est, ut dilectus locutus est 
 <note>(Ibid.,
V, 6)</note>
          </hi>. Mens namque hominis conditoris sui speciem
non quaerentis male dura est, quia in semetipsa remanet
frigida. At si ardere jam ex desiderio coeperit
ad sequendum quem diligit, liquefacta per ignem
amoris currit. Fit desiderio anxia, vilescunt in saeculo
cuncta quae placebant, nihil est quod extra
conditorem libeat, et quae prius delectabant animum,
fiunt postmodum vehementer onerosa. Nihil
ejus moestitiam consolatur, quousque adhuc qui desideratur
non aspicitur. Moeret mens, lux ipsa fastidio
est; talique igne in mente decoquitur rubigo
culpae, et succensus animus quasi auri more, quia
per usum speciem perdidit, per incendium clarescit.</p>
        </div3>
<div3>
          <head>3.</head>
          <p>
 Ista itaque quae sic amat, quae se ad monumentum
<pb n="1191B"/>
quod perspexerat iterum inclinat, videamus
quo fructu vis amoris in ea ingeminat opus inquisitionis.
Sequitur: <hi>Vidit duos angelos in albis, sedentes,
unum ad caput, et unum ad pedes, ubi positum
fuerat corpus Jesu.</hi> Quid est quod in loco dominici
corporis duo angeli videntur, unus ad caput, atque
alius ad pedes sedens, nisi quia Latina lingua angelus
nuntius dicitur, et ille ex passione sua nuntiandus
erat, qui et Deus est ante saecula, et homo in fine
saeculorum? Quasi ad caput sedet angelus, cum per
apostolum Joannem praedicatur quia <hi>in principio erat
Verbum, et Verbum erat apud Deum, et Deus erat
Verbum <note>(Joan. I, 1)</note>
          </hi>. Et quasi ad pedes sedet angelus,
cum dicit: <hi>Verbum caro factum est, et habitavit
in nobis <note>(Ibid., 14)</note>
          </hi>. Possumus etiam per duos angelos
<pb n="1191C"/>
duo Testamenta cognoscere, unum prius, et
aliud sequens. Qui videlicet angeli per locum dominici
corporis sibimet suut conjuncti, quia nimirum
utraque Testamenta, dum pari sensu incarnatum et
mortuum ac resurrexisse Dominum nuntiant, quasi
Testamentum prius ad caput, et Testamentum posterius
ad pedes sedet. Unde et duo cherubim quae propitiatorium
tegunt sese invicem aspiciunt versis vultibus
in propitiatorium <note>(Exod. XXV, 20)</note>. Cherubim
quippe plenitudo scientiae dicitur. Et quid per duo
cherubim nisi utraque Testamenta signantur? Quid
vero per propitiatorium nisi incarnatus Dominus
figuratur? De quo Joannes ait: <hi>Ipse est enim propitiatio
pro peccatis nostris <note>(I Joan. II, 2)</note>
          </hi>. Et dum Testamentum
Vetus hoc faciendum denuntiat quod Testamentum
Novum de Domino factum clamat, quasi
<pb n="1191D"/>
utraque cherubim se invicem aspiciunt, dum vultus
in propitiatorium vertunt, quia dum inter se positum
incarnatum Dominum vident, a suo aspectu non
discrepant, quae dispensationis ejus mysterium concorditer
narrant.</p>
        </div3>
<div3>
          <head>4.</head>
          <p>
 Requirunt Mariam angeli, dicentes: <hi>Mulier,</hi> <emph>1548</emph> 
 <hi>quid ploras? Et dicit eis: Quia tulerunt Dominum
meum, et nescio ubi posuerunt eum.</hi> Ipsa namque
sacra eloquia, quae in nobis lacrymas amoris
<pb n="1192A"/>
excitant, easdem lacrymas consolantur, dum nobis
Redemptoris nostri speciem promittunt. Sed notandum
juxta historiam est quod mulier non ait: Tulerunt
corpus Domini mei: sed, <hi>Tulerunt Dominum
meum.</hi> Usus namque sacri eloquii est ut aliquando
ex parte totum, aliquando vero ex toto partem significet.
Ex parte etenim totum signat, sicut de Jacob
filiis scriptum est: <hi>Quia descendit Jacob in
Aegyptum in animabus septuaginta <note>(Genes. XLVI, 27)</note>
          </hi>.
Neque enim in Aegyptum animae sine corporibus
descenderunt; sed per solam animam totus homo
significatur, quia ex parte totum exprimitur. Et solum
dominicum corpus in monumento jacuerat, et
Maria non corpus Domini, sed sublatum Dominum
quaerebat, videlicet ex toto designans partem. <hi>Haec
<pb n="1192B"/>
cum dixisset, conversa retrorsum, vidit Jesum stantem,
et nesciebat quia Jesus esset.</hi> Notandum quod
Maria, quae adhuc de Domini resurrectione dubitabat,
retrorsum conversa est ut videret Jesum, quia
videlicet per eamdem dubitationem suam quasi tergum
in Domini faciem miserat, quem resurrexisse
minime credebat. Sed quia amabat et dubitabat,
videbat et non agnoscebat, eumque illi et amor
ostendebat, et dubietas abscondebat. Cujus adhuc
ignorantia exprimitur cum subinfertur: <hi>Et nesciebat
quia Jesus esset. Qui dixit ei: Mulier, quid ploras?
Quem quaeris?</hi> Interrogatur doloris causa, ut augeatur
desiderium, quatenus cum nominaret quem quaereret
in amore ejus ardentius aestuaret. <hi>Illa existimans
quia hortulanus esset, dicit ei: Domine, si tu
<pb n="1192C"/>
sustulisti eum, dicito mihi ubi posuisti eum, et ego eum
tollam.</hi> Forsitan nec errando haec mulier erravit,
quae Jesum hortulanum credidit. An non ei spiritaliter
hortulanus erat, qui in ejus pectore per amoris
sui semina virtutum virentia plantabat?</p>
        </div3>
<div3>
          <head>5.</head>
          <p>
 Sed quid est quod viso eo quem hortulanum
credidit, cui necdum dixerat quem quaerebat, ait: <hi>Domine, si tu sustulisti eum?</hi> 
 Quasi enim jam dixisset
ex cujus desiderio plangeret, eum dicit quem non
dixerat. Sed vis amoris hoc agere solet in animo,
ut quem ipse semper cogitat, nullum alium ignorare
credat. Recte et haec mulier quem quaerit non
dicit, et tamen dicit: <hi>Si tu sustulisti eum,</hi> quia alteri
non putat incognitum, quem sic ipsa continuo
 plangit desiderio. <hi>Dicit ei Jesus: Maria.</hi> Postquam
<pb n="1192D"/>
eam communi vocabulo appellavit ex sexu, et agnitus
non est, vocat ex nomine. Ac si ei aperte dicat:
Recognosce eum, a quo recognosceris. Perfecto
quoque viro dicitur: <hi>Novi te ex nomine <note>(Exod. XXXIII,
12)</note>
          </hi>, quia homo commune omnium nostrum vocabulum
est, Moyses vero proprium, cui recte dicitur
quia ex nomine scitur, ac si ei aperte Dominus dicat:
Non te generaliter ut caeteros, sed specialiter
scio. Maria ergo quia vocatur ex nomine, recognoscit
auctorem, atque eum protinus rabboni, id est
<pb n="1193A"/>
magistrum vocat, quia et ipse erat qui quaerebatur
exterius, et ipse qui eam interius ut quaereret docebat.
Jam vero ab evangelista non subditur quid
mulier fecit, sed ex eo <emph>1549</emph> innuitur quod audivit.
Cui dicitur: <hi>Noli me tangere; nondum enim
ascendi ad Patrem meum.</hi> In his namque verbis ostenditur
quod Maria amplecti voluit ejus vestigia,
quem recognovit. Sed ei magister dicit: <hi>Noli me
tangere.</hi> Non quia post resurrectionem Dominus
tactum renuit feminarum, cum de duabus ad sepulcrum
ejus venientibus scriptum sit: <hi>Accesserunt,
et tenuerunt pedes ejus <note>(Matth. XXVIII, 9)</note>
          </hi>.</p>
        </div3>
<div3>
          <head>6.</head>
          <p>
 Sed cur tangi non debeat ratio quoque additur
cum subinfertur: <hi>Nondum enim ascendi ad Patrem
meum.</hi> In corde etenim nostro tunc Jesus ad Patrem
<pb n="1193B"/>
ascendit, cum aequalis creditur Patri. Nam quisquis
eum aequalem Patri non credit, adhuc in ejus pectore
ad Patrem Dominus non ascendit. Ille ergo Jesum
veraciter tangit, qui Patri Filium coaeternum
credit. In corde etenim Pauli jam ad Patrem Jesus
ascenderat, cum idem Paulus dicebat: <hi>Qui cum in
forma Dei esset, non rapinam arbitratus est esse se
aequalem Deo <note>(Philip. II, 6)</note>
          </hi>. Unde Joannes quoque
Redemptorem nostrum manu fidei tetigit, qui ait: <hi>In principio erat Verbum, et Verbum erat apud Deum,
et Deus erat Verbum. Hoc erat in principio apud
Deum. Omnia per ipsum facta sunt 
 <note>(Joan. I, 1, 2)</note>
          </hi>.
Tangit ergo Dominum, qui eum Patri aeternitate
substantiae aequalem credit. Sed fortasse aliquis tacita
quaestione pulsatur quomodo Filius Patri esse
<pb n="1193C"/>
aequalis possit. Qua in re humana natura quod admirando
comprehendere non valet, restat ut hoc sibi
esse credibile ex admiratione alia sciat. Habet namque
quod ad haec sibi sub brevitate respondeat.
Constat enim quia ipse creavit matrem in cujus virgineo
utero ex humanitate crearetur. Quid ergo mirum
si aequalis est Patri, qui prior est matre? Paulo
quoque attestante didicimus, <hi>Christum Dei virtutem,
et Dei sapientiam <note>(I Cor. I, 24)</note>
          </hi>. Qui ergo Filium
minorem putat, Patri specialiter derogat, cujus sapientiam
ei esse inaequalem fatetur. Quis etenim
homo potens aequanimiter ferret, si quis ei diceret:
Magnus quidem es, sed tamen sapientia tua te minor
est? Ipse quoque Dominus dicit: <hi>Ego et Pater
unum sumus <note>(Joan. X, 30)</note>
          </hi>. Et rursus ait: <hi>Pater
<pb n="1193D"/>
major me est <note>(Ibid., XIV, 28)</note>
          </hi>. De quo etiam scriptum
est, quia <hi>subditus erat parentibus suis <note>(Luc. II, 51)</note>
          </hi>.
Quid ergo mirum si ex humanitate sua minorem se
Patre asserit in coelo, ex qua subjectus erat etiam
parentibus in terra? Ex qua humanitate nunc Mariae
dicitur: <hi>Vade ad fratres meos, et dic eis: Ascendo
ad Patrem meum et Patrem vestrum, Deum
meum et Deum vestrum.</hi> Cum <hi>meum</hi> dicat et <hi>vestrum,</hi> 
cur non communiter dicit nostrum? Sed distincte
<pb n="1194A"/>
loquens indicat quia eumdem Patrem et Deum dissimiliter
habeat ipse quam nos. <hi>Ascendo ad Patrem
meum,</hi> videlicet per naturam: <hi>Et Patrem vestrum,</hi> 
per gratiam. <hi>Ad Deum meum,</hi> quia descendi; <hi>ad
Deum vestrum,</hi> quia ascendetis. Quia enim et ego
homo, Deus mihi est; quia vos ab errore liberati,
Deus est vobis. Distincte ergo mihi Pater et Deus
est, quia quem ante saecula Deum genuit, hominem
in fine saeculorum mecum creavit. <hi>Venit Maria
Magdalene annuntians discipulis quia vidi Dominum,
et haec dixit mihi.</hi> Ecce humani generis culpa ibi absciditur
unde processit. Quia enim in paradiso mulier
viro propinavit mortem <note>(Genes. III, 7)</note>, a sepulcro
mulier viris annuntiat vitam; et dicta sui vivificatoris
narrat, <emph>1550</emph> quae mortiferi serpentis verba
<pb n="1194B"/>
narraverat. Ac si humano generi non verbis Dominus,
sed rebus dicat: De qua manu vobis illatus est
potus mortis, de ipsa suscipite poculum vitae.</p>
        </div3>
<div3>
          <head>7.</head>
          <p>
 Haec de expositione lectionis evangelicae succincte
transcurrimus; nunc, opitulante eodem de
quo loquimur Domino, et resurrectionis ejus gloriam,
et pietatis viscera consideremus. Citius enim
a morte voluit resurgere, ne nostra diu anima in infidelitatis
morte remaneret. Unde bene quoque per Psalmistam dicitur: <hi>De torrente in via bibet, propterea
exaltabit caput <note>(Psal. CIX, 7)</note>
          </hi>. In humano
quippe genere ab ipso mundi initio torrens mortis
effluxerat: sed de hoc torrente Dominus in via bibit,
quia mortem in transitu gustavit. Atque ideo
exaltavit caput, quia hoc quod moriendo in sepulcro
<pb n="1194C"/>
posuit, resurgendo super angelos elevavit; et
inde antiquum hostem in aeternum perculit, unde saevire
contra se manus persequentium temporaliter
permisit. Quod aperte Dominus beato Job indicat,
dicens: <hi>Nunquid capies Leviathan hamo <note>(Job. XL,
19, 20)</note>
          </hi>?</p>
        </div3>
<div3>
          <head>8.</head>
          <p>
 Per Leviathan quippe, quod additamentum eorum
dicitur, cetus ille devorator humani generis designatur.
Qui, dum se divinitatem homini addere
spopondit, immortalitatem sustulit. Qui praevaricationis
quoque culpam, quam primo homini propinavit,
dum se sequentibus pessima persuasione multiplicat,
poenas eis sine cessatione coacervat. In hamo
autem esca ostenditur, aculeus occultatur. Hunc
ergo Pater omnipotens hamo coepit, quia ad mortem
<pb n="1194D"/>
illius unigenitum Filium incarnatum misit, in quo et
caro passibilis videri posset, et divinitas impassibilis
videri non posset. Cumque in eo serpens iste per
manus persequentium escam corporis momordit, divinitatis
illum aculeus perforavit. Prius vero eum in
miraculis Deum cognoverat, sed de cognitione sua
ad dubitationem cecidit, quando hunc passibilem vidit.
Quasi hamus ergo fauces glutientis tenuit, dum
in illo esca carnis patuit, quam devorator appeteret;
<pb n="1195A"/>
et divinitas passionis tempore latuit, quae necaret.
In hamo ejus incarnationis captus est, quia dum in
illo appetit escam corporis, transfixus est aculeo divinitatis.
Ibi quippe inerat humanitas, quae ad se devoratorem
duceret; ibi divinitas, quae perforaret;
ibi aperta infirmitas, quae provocaret; ibi occulta
virtus, quae raptoris faucem transfigeret. In hamo
igitur captus est, quia inde interut unde momordit.
Et quos jure tenebat mortales perdidit, quia eum in
quo jus non habuit morte appetere immortalem praesumpsit.</p>
        </div3>
<div3>
          <head>9.</head>
          <p>
 Hinc est etiam quod haec ipsa de qua loquimur
Maria vivit, quia ille pro humano genere qui morti
nihil debebat occubuit. Hinc est quod nos quotidie
ad vitam post culpas revertimur, quia ad poenam
<pb n="1195B"/>
nostram conditor sine culpa descendit. Ecce jam antiquus
hostis ea quae de humano genere coeperat spotia
amisit, supplantationis suae victoriam perdidit.
Quotidie peccatores ad vitam redeunt, quotidie de
ejus faucibus Redemptoris manu rapiuntur. Unde
bene quoque ad beatum Job voce dominica iterum
dicitur: <hi>Aut armilla perforabis maxillam ejus <note>(Job.
XL, 21)</note>
          </hi>? Armilla ubi ponitur, ambiendo constringit. <emph>1551</emph> 
 Quid ergo per armillam, nisi circumplectens
nos divina misericordia designatur? Quae Leviathan
istius maxillam perforat, dum nobis post
perpetrata quae prohibuit, adhuc poenitentiae remedium
ostendit. Armilla Dominus maxillam Leviathan
perforat, quia ipse ineffabili misericordiae suae
potentia sic malitiae antiqui hostis obviat, ut aliquando
<pb n="1195C"/>
eos etiam quos jam coepit amittat. Et quasi
ab ore illius cadunt, qui post perpetratas culpas ad
innocentiam redeunt. Quis enim ore illius semel raptus,
maxillam ejus evaderet, si perforata non esset?
An non in ore Petrum tenuit, cum negavit <note>(Matth. XXVI, 76, seq.)</note>?
An non in ore David tenuit,
cum in tantam se luxuriae voraginem mersit <note>(II Reg.
XII, 4)</note>? Sed dum ad vitam uterque per poenitentiam
rediit, Leviathan iste eos aliquo modo quasi
per maxillae suae foramen amisit. Per foramen ergo
maxillae ab ejus ore subtracti sunt, qui post perpetrationem
tantae nequitiae poenitendo redierunt. Quis
autem hominum Leviathan istius os evadat, ut illicita
nulla committat? Sed hinc cognoscimus, quantum
Redemptori humani generis debitores sumus,
<pb n="1195D"/>
qui non solum nos in ore Leviathan ire prohibuit,
sed ab ore etiam ejus redire concessit. Qui spem
peccatori non abstulit, quia maxillam ejus, ut evadendi
viam tribueret, perforavit, ut saltem post
morsum fugiat, qui incautus prius cavere noluit ne
morderetur. Ubique ergo nobis occurrit superna medicina,
quia et dedit homini praecepta, ne peccet,
<pb n="1196A"/>
et tamen peccanti dedit remedia, ne desperet. Unde
cavendum summopere est ne quis delectatione peccati
Leviathan istius ore rapiatur; et tamen si raptus
fuerit, non desperet, quia si peccatum perfecte
lugeat, adhuc foramen in maxilla ejus invenit, per
quod evadat.</p>
        </div3>
<div3>
          <head>10.</head>
          <p>
 Adest testis divinae misericordiae, haec ipsa de
qua loquimur Maria, de qua Pharisaeus dum pietatis
fontem vellet obstruere, dicebat: <hi>Hic si esset
propheta, sciret utique quae et qualis est mulier quae
tangit eum, quia peccatrix est <note>(Luc. VII, 39)</note>
          </hi>. Sed lavit
lacrymis maculas cordis et corporis, et Redemptoris
sui vestigia tetigit, quae sua itinera prava dereliquit.
Sedebat ad pedes Jesu, verbumque de ore illius
audiebat. Viventi adhaeserat, mortuum quaerebat.
<pb n="1196B"/>
Viventem reperit, quem mortuum quaesivit.
Tantumque apud eum locum gratiae invenit, ut hunc
ipsis quoque apostolis, ejus videlicet nuntiis, ipsa
nuntiaret. Quid itaque, fratres, quid in hac re debemus
aspicere, nisi immensam misericordiam conditoris
nostri, qui nobis velut in signo ad exemplum
poenitentiae posuit eos quos per poenitentiam vivere
post lapsum fecit? Perpendo enim Petrum, considero
latronem, aspicio Zacchaeum, intueor Mariam
et nihil in his aliud video, nisi ante oculos nostros
posita spei et poenitentiae exempla. Fortasse enim
in fide lapsus est aliquis; aspiciat Petrum, qui
amare flevit, quod timide negaverat <note>(Matth. XXVI,
75)</note>. Alius contra proximum suum in malitia crudelitatis
exarsit; aspiciat latronem, qui et in ipso mortis
<pb n="1196C"/>
articulo ad vitae praemia poenitendo pervenit <note>(Luc. XXIII, 43)</note>.
Alius avaritiae aestibus anhelans
aliena diripuit; aspiciat Zacchaeum, qui si quid alicui
abstulit, quadruplum reddidit <note>(Luc. XIX, 8)</note>.
Alius libidinis igne succensus, <emph>1552</emph> carnis munditiam
perdidit; aspiciat Mariam, quae in se amorem
carnis igne divini amoris excoxit. Ecce omnipotens
Deus ubique oculis nostris quos imitari debeamus
objicit, ubique exempla suae misericordiae opponit.
Mala ergo jam displiceant, vel experta. Libenter
obliviscitur omnipotens Deus quod nocentes fuimus,
paratus est poenitentiam nostram nobis ad innocentiam
deputare. Inquinati post aquas salutis, renascamur
ex lacrymis. <emph>1553</emph> Itaque juxta primi Pastoris
vocem, sicut modo geniti infantes lac concupiscite
<pb n="1196D"/> <note>(I Petr. II, 2)</note>.
Redite, parvuli filii, ad sinum
matris vestrae aeternae sapientiae; sugite larga ubera
pietatis Dei; transacta plangite, imminentia vitate.
Redemptor noster momentaneos fletus nostros aeterno
consolabitur gaudio, qui vivit et regnat cum
Deo Patre in unitate Spiritus sancti Deus, per omnia
saecula saeculorum. Amen.
</p>
        </div3>
      </div1>

<div1>
        <head> HOMILIA XXVI.</head>

<pb n="1197A"/>
<p>Habita ad populum in basilica beati Joannis, quae
dicitur Constantiniana, in octavis Paschae.</p>
<p>
          <emph>LECTIO S. EVANG. SEC. JOAN. XX, 19-31.</emph>
        </p>
<p divs_removed="true"> <hi>In illo tempore cum esset sero die illa una sabbatorum,
et fores essent clausae, ubi erant discipuli congregati
propter metum Judaeorum, venit Jesus, et stetit 
 in medio eorum, et dixit eis: Pax vobis. Et cum
hoc dixisset, ostendit eis manus et latus. Gavisi sunt
ergo discipuli viso Domino. Dixit ergo eis iterum: Pax
vobis. Sicut misit me Pater, et ego mitto vos. Haec
cum dixisset, insufflavit, et dixit eis: Accipite Spiritum
sanctum: quorum remiseritis peccata, remittuntur
eis, et quorum retinueritis retenta sunt. Thomas autem
unus de duodecim, qui dicitur Didymus, non erat cum
eis quando venit Jesus. Dixerunt ergo ei alii discipuli:
<pb n="1197B"/>
Vidimus Dominum. Ille autem dixit eis: Nisi videro
in manibus ejus fixuram clavorum, et mittam digitum
meum in locum clavorum, et mittam manum meam in
latus ejus, non credam. Et post dies octo iterum erant
discipuli ejus intus et Thomas cum eis. Venit Jesus
januis clausis, et stetit in medio, et dixit: Pax vobis.
Deinde dicit Thomae: Infer digitum tuum huc, et vide
manus meas; et affer manum tuam, et mitte in latus
meum; et noli esse incredulus, sed fidelis. Respondit
Thomas, et dixit ei: Dominus meus, et Deus meus.
Dicit ei Jesus: Quia vidisti me, Thoma, credidisti:
beati qui non viderunt, et crediderunt. Multa quidem
et alia signa fecit Jesus in conspectu discipulorum suorum,
quae non sunt scripta in libro hoc. Haec autem
<pb n="1197C"/>
scripta sunt, ut credatis quia Jesus est Christus Filius
Dei, et ut credentes vitam habeatis in nomine ejus.</hi> <emph>1552</emph>

        </p>
        <div3 moved_from_p="true">
            <head>1.</head>
          <p>
 Prima lectionis hujus evangelicae quaestio
animum pulsat, quomodo post resurrectionem
corpus dominicum verum fuit, quod clausis januis ad
discipulos ingredi potuit. Sed sciendum nobis est
quod divina operatio si ratione comprehenditur, non
est admirabilis; nec fides habet meritum, cui humana
ratio praebet experimentum. Sed haec ipsa nostri
Redemptoris opera, quae ex semetipsis comprehendi
nequaquam possunt, ex alia ejus operatione
pensanda sunt, ut rebus mirabilibus fidem praebeant
facta mirabiliora. Illud enim corpus Domini intravit
ad discipulos januis clausis, quod videlicet ad humanos
oculos per nativitatem suam clauso exiit
utero Virginis. Quid ergo mirum si clausis januis
<pb n="1197D"/>
post resurrectionem suam in aeternum jam victurus
intravit, qui moriturus veniens non aperto utero
Virginis exivit? Sed quia ad illud corpus quod videri
poterat, fides intuentium dubitabat, ostendit eis
protinus <emph>1553</emph> manus et latus; palpandam carnem
<pb n="1198A"/>
praebuit, quam clausis januis introduxit. Qua in re
duo mira, et juxta humanam rationem sibi valde
contraria ostendit, dum post resurrectionem suam
corpus suum et incorruptibile et tamen palpabile demonstravit.
Nam et corrumpi necesse est quod palpatur,
et palpari non potest quod non corrumpitur.
Sed miro modo atque inaestimabili Redemptor noster
et incorruptibile post resurrectionem, et palpabile
corpus exhibuit, ut monstrando incorruptibile invitaret
ad praemium, et praebendo palpabile firmaret
ad fidem. Et incorruptibilem se ergo, et palpabilem
demonstravit, ut profecto esse post resurrectionem
ostenderet corpus suum et ejusdem naturae, et alterius
gloriae.</p>
        </div3>
<div3>
          <head>2.</head>
          <p>
 Dixit eis: <hi>Pax vobis. Sicut misit me Pater, et
ego mitto vos.</hi> Id est, sicut misit me Pater Deus
<pb n="1198B"/>
Deum, et ego mitto vos homo homines. Pater Filium
misit, <emph>1554</emph> qui hunc pro redemptione generis humani
incarnari constituit. Quem videlicet in mundum
venire ad passionem voluit, sed tamen amavit
Filium quem ad passionem misit. Electos vero
apostolos Dominus non ad mundi gaudia, sed, sicut
ipse missus est, ad passiones in mundum mittit.
Quia ergo et Filius amatur a Patre, et tamen ad
passionem mittitur, ita et discipuli a Domino amantur,
qui tamen ad passionem mittuntur in mundum.
Itaque dicitur: <hi>Sicut misit me Pater, et ego mitto vos,</hi> 
id est, ea vos charitate diligo cum inter scandala
persecutorum mitto, qua me charitate Pater diligit,
quem venire ad tolerandas passiones fecit. Quamvis
mitti etiam juxta naturam divinitatis possit intelligi.
<pb n="1198C"/>
Eo enim ipso a Patre Filius mitti dicitur, quo a Patre
generatur. Nam sanctum quoque Spiritum, qui
cum sit coaequalis Patri et Filio, non tamen incarnatus
est, idem se Filius mittere perhibet, dicens: <hi>Cum
venerit Paraclitus, quem ego mittam vobis a Patre <note>(Joan. XV, 26)</note>
          </hi>.
Si enim mitti solummodo incarnari
deberet intelligi, sanctus procul dubio Spiritus nullo
modo diceretur mitti, qui nequaquam incarnatus est.
Sed ejus missio ipsa processio est qua de Patre
procedit et Filio. Sicut itaque Spiritus mitti dicitur
quia procedit, ita et Filius non incongrue mitti dicitur
quia generatur.</p>
        </div3>
<div3>
          <head>3.</head>
          <p>
 <hi>Haec autem cum dixisset, insufflavit, et dixit eis.
Accipite Spiritum sanctum.</hi> Quaerendum nobis est quid
est quod Spiritum sanctum Dominus noster et semel
<pb n="1198D"/>
dedit in terra consistens, et semel coelo praesidens?
Neque enim alio in loco datus Spiritus sanctus aperte
monstratur <note>(Act. II, 1 seq.)</note>, nisi nunc cum per insufflationem
percipitur, et postmodum cum, de coelo
veniens, in linguis variis demonstratur. Cur ergo
<pb n="1199A"/>
prius in terra discipulis datur, postmodum de coelo
mittitur, nisi quod duo sunt praecepta charitatis, dilectio
videlicet Dei, et dilectio proximi? In terra datur
Spiritus, ut diligatur proximus; e coelo datur
Spiritus, ut diligatur Deus. Sicut ergo una est charitas,
et duo praecepta, ita unus Spiritus, et duo data.
Prius a consistente Domino in terra, postmodum e
coelo, quia in proximi amore discitur qualiter perveniri
debeat ad amorem Dei. Unde et idem Joannes
dicit: <hi>Qui non diligit fratrem suum quem videt, Deum
quem non videt quomodo potest diligere <note>(I Joan. IV.
20)</note>
          </hi>? Et ante quidem discipulorum mentibus idem
Spiritus sanctus inerat ad fidem, sed tamen manifesta
datione non nisi post resurrectionem datus est.
Unde et scriptum est: <hi>Nondum erat spiritus datus,
<pb n="1199B"/>
quia Jesus nondum fuerat glorificatus <note>(Joan. VII, 39)</note>
          </hi>.
Unde etiam per Moysen dicitur: <hi>Suxerunt mel de petra,
et oleum de firma petra <note>(Deut. XXXII, 13)</note>
          </hi>. Neque
enim quidquam tale juxta historiam legitur, si tota
Testamenti Veteris series recenseatur. Nusquam
de petra mel, nusquam oleum ille populus suxit. Sed
quia juxta Pauli vocem: <hi>Petra erat Christus <note>(I Cor.
X, 4)</note>
          </hi>, mel de petra suxerunt, qui ejusdem Redemptoris
nostri facta et miracula viderunt. Oleum vero
de firma petra suxerunt, quia effusione sancti Spiritus
post resurrectionem ejus ungi meruerunt. Quasi
ergo infirma petra mel dedit, quando adhuc mortalis
Dominus miraculorum suorum dulcedinem <emph>1555</emph> 
discipulis ostendit. Sed firma petra oleum fudit, quia,
post resurrectionem suam factus jam impassibilis,
<pb n="1199C"/>
per afflationem spiritus donum sanctae unctionis emanavit.</p>
        </div3>
<div3>
          <head>4.</head>
          <p>
 De hoc oleo per prophetam dicitur: <hi>Computrescet
jugum a facie olei <note>(Isai. X, 27)</note>
          </hi>. Sub jugo
quippe tenebamur daemoniacae dominationis, sed
uncti sumus oleo Spiritus sancti. Et quia nos gratia
libertatis unxit, dominationis daemoniacae jugum putruit,
Paulo attestante, qui ait: <hi>Ubi spiritus Domini,
ibi libertas <note>(II Cor. III, 17)</note>
          </hi>. Sciendum vero est quod
hi qui prius Spiritum sanctum habuerunt, ut et ipsi
innocenter viverent, et in praedicatione quibusdam
prodessent, idcirco hunc post resurrectionem Domini
patenter acceperunt, ut prodesse non paucis,
sed pluribus possent. Unde et in hac ipsa datione
Spiritus dicitur: <hi>Quorum remiseritis peccata remittuntur
<pb n="1199D"/>
eis, et quorum retinueritis retenta sunt.</hi> Libet intueri
illi discipuli, ad tanta onera humilitatis vocati,
ad quantum culmen gloriae sint perducti. Ecce non
solum de semetipsis securi fiunt, sed etiam alienae
obligationis potestatem relaxationis accipiunt;
principatumque superni judicii sortiuntur, ut vice
Dei quibusdam peccata retineant, quibusdam relaxent.
<pb n="1200A"/>
Sic sic eos a Deo decebat erigi, qui tantum pro
Deo consenserant humiliari. Ecce qui districtum
Dei judicium metuunt animarum judices fiunt; et
alios damnant, vel liberant, qui semetipsos damnari
metuebant.</p>
        </div3>
<div3>
          <head>5.</head>
          <p>
 Horum profecto nunc in Ecclesia episcopi locum
tenent. Ligandi atque solvendi auctoritatem
suscipiunt, qui gradum regiminis sortiuntur. Grandis
honor, sed grave pondus istius est honoris. Durum
quippe est ut qui nescit tenere moderamina vitae suae
judex vitae fiat alienae. Et plerumque contingit <note>(11,
q. 3, c. 88)</note> ut hic judicii locum teneat, cui ad locum
vita minime concordat. Ac saepe agitur, ut vel
damnet immeritos, vel alios ipse ligatus solvat. Saepe
in solvendis ac ligandis subditis suae voluntatis motus,
<pb n="1200B"/>
non autem causarum merita sequitur. Unde fit,
ut ipsa hac ligandi et solvendi potestate se privet,
qui hanc pro suis voluntatibus, et non pro subjectorum
moribus exercet <note>(Ibid., c. 60)</note>. Saepe fit, ut erga
quemlibet proximum odio vel gratia moveatur Pastor:
judicare autem de subditis digne nequeunt,
qui in subditorum causis sua vel odia vel gratiam sequuntur <note>(Ibid., c. 61)</note>.
Unde recte per prophetam
dicitur: <hi>Mortificabant animas quae non moriuntur; et
vivificabant animas quae non vivunt <note>(Ezech. XIII, 19)</note>
          </hi>.
Non morientem quippe mortificat, qui justum damnat.
Et non victurum vivificare nititur, qui reum a
supplicio absolvere conatur.</p>
        </div3>
<div3>
          <head>6.</head>
          <p>
 Causae ergo pensandae sunt, et tunc ligandi atque
solvendi potestas exercenda. Videndum est
<pb n="1200C"/>
 quae culpa praecessit, aut quae sit poenitentia secuta
post culpam, ut quos omnipotens Deus per compunctionis
gratiam visitat, illos pastoris sententia absolvat.
Tunc enim <note>(Ibid., c. 62)</note> vera est absolutio
praesidentis, cum interni arbitrium sequitur judicis.
Quod bene quatriduani mortui resuscitatio illa
significat, quae videlicet demonstrat quia prius mortuum
Dominus vocavit et vivificavit, dicens: <hi>Lazare,
veni foras <note>(Joan. XI, 43)</note>
          </hi>; et postmodum is qui vivens
egressus fuerat <emph>1556</emph> a discipulis est solutus, sicut
scriptum est: <hi>Cumque egressus esset qui fuerat ligatus
institis, tunc dixit discipulis: Solvite eum, et sinite
abire <note>(Joan. XI, 45)</note>
          </hi>. Ecce illum discipuli jam
viventem solvunt, quem magister resuscitaverat mor
tuum. Si enim discipuli Lazarum mortuum solverent,
<pb n="1200D"/>
fetorem magis ostenderent quam virtutem. Ex
qua consideratione intuendum est quod illos nos debemus
per pastoralem auctoritatem solvere quos auctorem
nostrum cognoscimus per suscitantem gratiam
vivificare. Quae nimirum vivificatio ante operationem
rectitudinis in ipsa jam cognoscitur confessione
peccati. Unde et huic ipsi mortuo Lazaro nequaquam
<pb n="1201A"/>
dicitur Revivisce, sed <hi>Veni foras.</hi> Omnis
quippe peccator dum culpam suam intra conscientiam
abscondit, introrsum latet, in suis penetralibus
occultatur. Sed mortuus venit foras, cum peccator
nequitias suas sponte confitetur. Lazaro ergo dicitur <hi>Veni foras.</hi> 
 Ac si aperte cuilibet mortuo in culpa diceretur:
Cur reatum tuum intra conscientiam abscondis?
Foras jam per confessionem egredere, qui
apud te interius per negationem lates. Veniat itaque
foras mortuus, id est culpam confiteatur peccator.
Venientem vero foras solvant discipuli, ut pastores
Ecclesiae ei poenam debeant amovere, quam meruit
qui non erubuit confiteri quod fecit. Haec de solutionis
ordine breviter dixerim, ut sub magno moderamine
pastores Ecclesiae vel solvere studeant, vel
<pb n="1201B"/>
ligare. Sed utrum juste an injuste obliget pastor, pastoris
tamen sententia gregi timenda est, ne is qui
subest, et cum injuste forsitan ligatur, ipsam obligationis
suae sententiam ex alia culpa mereatur. Pastor
ergo vel absolvere indiscrete timeat, vel ligare. Is autem
qui sub manu pastoris est, ligari timeat vel injuste;
nec pastoris sui judicium temere reprehendat,
ne etsi injuste ligatus est, ex ipsa tumidae reprehensionis
superbia culpa quae non erat fiat. Sed quia
haec breviter per excessum diximus, ad expositionis
ordinem redeamus.</p>
        </div3>
<div3>
          <head>7.</head>
          <p>
 <hi>Thomas autem unus ex duodecim, qui dicitur Didymus,
non erat cum eis quando venit Jesus.</hi> Iste unus
discipulus defuit, reversus quod gestum est audivit,
audita credere renuit. Venit iterum Dominus, et non
<pb n="1201C"/>
credenti discipulo latus palpandum praebuit, manus
ostendit, et, ostensa suorum cicatrice vulnerum, infidelitatis
illius vulnus sanavit. Quid, fratres charissimi,
quid inter haec animadvertitis? Nunquid casu
gestum creditis, ut electus ille discipulus tunc deesset,
post autem veniens audiret, audiens dubitaret,
dubitans palparet, palpans crederet? Non hoc casu,
sed divina dispensatione gestum est. Egit namque
miro modo superna clementia ut discipulus ille dubitans,
dum in magistro suo vulnera palparet carnis,
in nobis vulnera sanaret infidelitatis. Plus enim nobis
Thomae infidelitas ad fidem quam fides credentium
discipulorum profuit, quia dum ille ad fidem
palpando reducitur, nostra mens, omni dubitatione
postposita, in fide solidatur. Sic quippe <hi>(27, q. 2, c.
<pb n="1201D"/>
45)</hi> discipulum Dominus post resurrectionem suam
dubitare permisit, nec tamen in dubitatione deseruit,
sicut ante nativitatem suam habere Mariam sponsum
voluit, <emph>1557</emph> qui tamen ad ejus nuptias non pervenit.
Nam ita factus est discipulus dubitans et palpans,
testis verae resurrectionis, sicut sponsus matris
fuerat custos integerrimae virginitatis.</p>
        </div3>
<div3>
          <head>8.</head>
          <p>
 Palpavit autem, et exclamavit: <hi>Dominus meus,
et Deus meus. Dicit ei Jesus: Quia vidisti me, Thoma,
<pb n="1202A"/>
credidisti.</hi> Cum Paulus apostolus dicat: <hi>Est autem
fides sperandarum substantia rerum, argumentum non
apparentium <note>(Hebr. XI, 1)</note>
          </hi>, profecto liquet quia fides
illarum rerum argumentum est quae apparere non
possunt. Quae etenim apparent jam fidem non habent,
sed agnitionem. Dum ergo vidit Thomas, dum palpavit,
cur ei dicitur: <hi>Quia vidisti me, credidisti?</hi> Sed
aliud vidit, aliud credidit. A mortali quippe homine
divinitas videri non potuit. Hominem ergo vidit, et
Deum confessus est, dicens: <hi>Dominus meus, et Deus
meus.</hi> Videndo ergo credidit, qui considerando verum
hominem, hunc Deum, quem videre non poterat,
exclamavit</p>
        </div3>
<div3>
          <head>9.</head>
          <p>
 Laetificat valde quod sequitur: <hi>Beati qui non viderunt,
et crediderunt.</hi> In qua nimirum sententia nos
<pb n="1202B"/>
specialiter signati sumus, qui eum quem carne non
vidimus mente retinemus. Nos signati sumus, sed si
fidem nostram operibus sequimur. Ille etenim vere
credit, qui exercet operando quod credit. Quo contra
de his qui fidem nomine tenus retinent Paulus
dicit: <hi>Confitentur se nosse Deum, factis autem negant <note>(Tit. I, 16)</note>
          </hi>.
Hinc Jacobus ait: <hi>Fides sine operibus
mortua est <note>(Jac. II, 26)</note>
          </hi>. Hinc ad beatum Job de antiquo
hoste generis humani Dominus dicit: <hi>Absorbebit
fluvium, et non mirabitur, et habet fiduciam quod
influat Jordanis in os ejus <note>(Job. XL, 18)</note>
          </hi>. Quis etenim
per fluvium designatus, nisi humani generis fluxus?
Quod videlicet genus ab ortu ad finem defluit, et,
quasi aquae more, usque ad competentem terminum
ex carnis liquore percurrit, Quid per Jordanem, nisi
<pb n="1202C"/>
baptizatorum forma signatur? Quia enim in Jordane
flumine ipse auctor redemptionis nostrae baptizari dignatus
est, recte Jordanis nomine eorum multitudo
exprimitur, qui intra sacramentum baptismatis tenentur.
Antiquus ergo hostis generis humani fluvium
absorbuit, quia a mundi origine usque ad Redemptoris
adventum, vix paucis electis evadentibus, in
ventrem suae malitiae genus humanum traxit. De quo
recte dicitur: <hi>Absorbebit fluvium, et non mirabitur <note>(Ibid.)</note>
          </hi>,
quia pro magno non habet cum infideles
rapit. Sed grave est valde quod subditur: <hi>Et habet
fiduciam quod influat Jordanis in os ejus <note>(Ibid.)</note>
          </hi>, quia
postquam infideles quosque a mundi origine rapuit,
adhuc se posse suscipere etiam fideles praesumit.
Nam ore pestiferae persuasionis eos quotidie devorat,
<pb n="1202D"/>
 in quibus a confessione fidei reproba vita discordat.</p>
        </div3>
<div3>
          <head>10.</head>
          <p>
 Hoc ergo, fratres charissimi, tota intentione
pertimescite, hoc apud vos sollicita mente cogitate.
Ecce Paschalia solemnia agimus; sed ita vivendum
est nobis, ut pervenire ad aeterna festa mereamur.
Transeunt cuncta quae temporaliter festiva celebrantur.
Curate, qui his solemnitatibus interestis, ne ab
aeterna solemnitate separemini. Quid prodest interesse
<pb n="1203A"/>
esse festis hominum, si deesse contingat <emph>1558</emph> festis
angelorum? Umbra venturae solemnitatis est solemnitas
praesens. Idcirco hanc annue agimus, ut ad
illam quae non est annua, sed continua, perducamur.
Cum haec statuto tempore geritur, ad illius desiderium
memoria nostra refricatur. Frequentatione
ergo gaudii temporalis ad aeterna gaudia mens incalescat
et ferveat, ut ex veritate laetitiae perfruatur in
patria quod de umbra gaudii meditatur in via. Vitam
ergo vestram, fratres, moresque componite. Is qui
mitis resurrexit ex morte, quam districtus in judicio
veniat praevidete. Certe in die tremendi examinis
suis, cum angelis, cum archangelis, cum thronis,
cum dominationibus, cum principatibus et potestatibus
apparebit, coelis ac terris ardentibus, cunctis
<pb n="1203B"/>
videlicet elementis in sui obsequii terrore commotis.
Hunc ergo tanti pavoris judicem ante oculos ponite;
hunc venturum timete, ut hunc, cum venerit, non
timidi, sed securi videatis. Timendus ergo est, ne
timeatur. Terror ejus nos ad usum bonae operationis
exerceat, metus illius vitam nostram a pravitate
compescat. Mihi, fratres, credite, quia tanto tunc
erimus securi de ejus praesentia, quanto nunc esse
satagimus suspecti de culpa.</p>
        </div3>
<div3>
          <head>11.</head>
          <p>
 Certe si aliquis vestrum cum suo adversario
causam dicturus in meo judicio die crastino esset
exhibendus, totam fortasse noctem insomnem duceret,
quid sibi dici posset, quid objectionibus responderet,
secum sollicita et aestuante mente versaret, ne
me inveniret asperum vehementer metueret, ne
<pb n="1203C"/>
apud me appareret noxius formidaret. Et quis ego?
aut quid ego? nimirum non longe post futurus post
hominem vermis, atque post vermem pulvis. Si ergo
tanta cura pertimescitur judicium pulveris, qua intentione
cogitandum est, qua formidine praevidendum
tantae judicium majestatis?</p>
        </div3>
<div3>
          <head>12.</head>
          <p>
 Sed quia sunt nonnulli qui de resurrectione
carnis incerti sunt, et hanc tunc rectius docemus,
si etiam cordium vestrorum quaestionibus occultis
occurrimus: pauca nobis de ipsa resurrectionis fide
loquenda sunt. Multi etenim de resurrectione dubitant,
sicut et nos aliquando fuimus, qui dum carnem
in putredinem ossaque in pulverem redigi per
sepulcra conspiciunt, reparari ex pulvere carnem et
ossa diffidunt, sicque apud se quasi ratiocinantes
<pb n="1203D"/>
dicunt: Quando ex pulvere homo reducitur? quando
agitur ut cinis animetur? Quibus breviter respondemus
quia longe minus est Deo reparare quod fuit
quam creasse quod non fuit. <emph>1559</emph> Aut quid mirum
si hominem ex pulvere reficit, qui simul omnia
ex nihilo creavit? Mirabilius namque est coelum
et terram ex nullis existentibus condidisse, quam
<pb n="1204A"/>
ipsum hominem ex terra reparare. Sed cinis attenditur,
et in carnem redire posse desperatur, et divinae
operationis virtus comprehendi quasi ex ratione
quaeritur. Qui scilicet haec idcirco in suis cogitationibus
dicunt, quia eis quotidiana Dei miracula ex
assiduitate viluerunt. Nam ecce in uno grano parvissimi
seminis latet tota quae nascitura est arboris moles.
Constituamus namque ante oculos cujuslibet
arboris miram magnitudinem; cogitemus unde oriendo
coepit, quae ad tantam molem crescendo pervenit.
Invenimus procul dubio ejus originem, parvissimum
semen. Consideremus nunc ubi in illo parvo grano
seminis latet fortitudo ligni, asperitas corticis, saporis
odorisque magnitudo, ubertas fructuum, viriditas
foliorum. Contrectatum namque seminis granum
<pb n="1204B"/>
non est validum; unde ergo processit ligni
duritia? non est asperum, unde asperitas corticis
erupit? non est saporum, unde sapor in fructibus?
olfactum nil redolet, unde odor in fructibus fragrat?
nil in se viride ostendit, unde foliorum viriditas
exivit? Cuncta ergo in semine simul latent, quae
tamen non simul ex semine prodeunt. Ex semine
quippe producitur radix, ex radice prodit virgultum,
ex virgulto oritur fructus, in fructu etiam producitur
semen. Addamus ergo quia et semen latet in
semine. Quid igitur mirum, si ossa, nervos, carnem,
capillosque reducat ex pulvere, qui lignum,
fructus, folia, in magna mole arboris ex parvo quotidie
semine restaurat? Cum ergo dubitans animus
de resurrectionis potentia rationem quaerit, earum
<pb n="1204C"/>
rerum ei quaestiones inferendae sunt, quae et incessanter
fiunt, et tamen ratione comprehendi nequaquam
possunt, ut dum non valet ex visione rei penetrare
quod conspicit, de promissione divinae potentiae
credat quod audit. Illa ergo vobiscum, fratres
charissimi, promissa cogitate quae permanent;
quae vero cum tempore transeunt, velut jam dimissa
despicite. Ad hujus resurrectionis gloriam
quam in se Veritas ostendit tota intentione festinate.
Terrena desideria quae ab auctore separant fugite,
quia tanto altius ad conspectum Dei omnipotentis
pertingitis, quanto Mediatorem Dei et hominum singularius
amatis. Qui vivit et regnat cum Patre in
unitate Spiritus sancti Deus, per omnia saecula saeculorum.
Amen.
</p>
        </div3>
      </div1>

<div1>
        <head> HOMILIA XXVII.</head>

<pb n="1204D"/>
<p>Habita ad populum in basilica sancti Pancratii martyris,
 die natalis ejus</p>
<p>
          <emph>LECTIO S. EVANG. SEC. JOAN. XV, 12-16.</emph>
        </p>
<p divs_removed="true"> <hi>In illo tempore, dixit Jesus discipulis suis: Hoc est
praeceptum meum, ut diligatis invicem sicut dilexi vos.
Majorem hac dilectionem nemo habet quam ut animam
<pb n="1205A"/>
suam ponat quis pro amicis suis. Vos amici mei
estis si feceritis quae ego praecipio vobis. Jam non dicum
vos servos, quia servus nescit quid faciat dominus
ejus. Vos autem dixi amicos, quia omnia quaecunque
audivi a Patre meo, nota feci vobis. Non vos
me elegistis, sed ego elegi vos, et posui vos ut eatis, et
fructum afferatis, et fructus vester maneat, ut quodcunque
petieritis Patrem in nomine meo, det vobis.</hi> <emph>1560</emph>

        </p>
        <div3 moved_from_p="true">
            <head>1.</head>
          <p>
 Cum cuncta sacra eloquia dominicis
plena sint praeceptis, quid est quod de dilectione,
quasi de singulari mandato, Dominus dicit: <hi>Hoc
est praeceptum meum, ut diligatis invicem,</hi> nisi quia
omne mandatum de sola dilectione est, et omnia
unum praeceptum sunt, quia quidquid praecipitur,
in sola charitate solidatur? Ut enim multi arboris
<pb n="1205B"/>
rami ex una radice prodeunt, sic multae virtutes
ex una charitate generantur. Nec habet aliquid
viriditatis ramus boni operis, si non manet in radice
charitatis. Praecepta ergo dominica et multa
sunt, et unum: multa per diversitatem operis, unum
in radice dilectionis. Qualiter autem ista dilectio
tenenda sit, ipse insinuat, qui in plerisque Scripturae
suae sententiis et amicos jubet diligi in se, et inimicos
diligi propter se. Ille enim veraciter charitatem
habet, qui et amicum diligit in Deo, et inimicum diligit
propter Deum. Nam sunt nonnulli qui diligunt
proximos, sed per affectum cognationis et carnis,
quibus tamen in hac dilectione sacra eloquia non
contradicunt. Sed aliud est quod sponte impenditur
naturae, aliud quod praeceptis dominicis ex charitate
debetur obedientiae. Hi nimirum et proximum
<pb n="1205C"/>
diligunt, et tamen illa sublimia dilectionis praemia
non assequuntur, quia amorem suum non spiritaliter,
sed carnaliter impendunt. Proinde cum Dominus
diceret: <hi>Hoc est praeceptum meum, ut diligatis invicem,</hi> 
protinus addidit: <hi>Sicut dilexi vos.</hi> Ac si aperte
dicat: Ad hoc amate ad quod amavi vos.</p>
        </div3>
<div3>
          <head>2.</head>
          <p>
 Qua in re, fratres charissimi, solerter intuendum
est quod antiquus hostis, dum mentem nostram
ad rerum temporalium delectationem trahit, infirmiorem
contra nos proximum excitat, qui ea ipsa
quae diligimus auferre moliatur. Nec curat antiquus
hostis, haec faciens, ut terrena tollat, sed ut charitatem
in nobis feriat. Nam in odium repente exardescimus;
et dum foris invicti esse cupimus, intus
graviter ferimur; dum parva foris defendimus, intus
<pb n="1205D"/>
amittimus maxima, quia dum rem diligimus temporalem,
veram amittimus dilectionem. Omnis quippe
qui nostra tollit, inimicus est. Sed si odio habere
coeperimus inimicum intus est quod perdimus. Cum
ergo aliquid exterius a proximo patimur, contra
occultum raptorem interius <emph>1561</emph> vigilemus, qui
nunquam melius vincitur, nisi cum raptor exterior
amatur. Una quippe et summa est probatio charitatis,
si et ipse diligitur qui adversatur. Hinc est quod
<pb n="1206A"/>
ipsa Veritas et crucis patibulum sustinet, et tamen
ipsis suis persecutoribus affectum dilectionis impendit,
dicens: <hi>Pater ignosce illis, quia nesciunt quid
faciunt <note>(Luc. XXIII, 34)</note>
          </hi>. Quid ergo mirum si inimicos
diligant discipuli dum vivunt, quando et tunc inimicos
diligit magister cum occiditur? Cujus dilectionis
summam exprimit, cum subjungitur: <hi>Majorem hac
dilectionem nemo habet quam ut animam suam ponat
quis pro amicis suis.</hi> Mori etiam pro inimicis Dominus
venerat, et tamen positurum se animam pro
amicis dicebat, ut profecto nobis ostenderet quia
dum diligendo lucrum facere de inimicis possumus,
etiam ipsi amici sunt qui persequuntur.</p>
        </div3>
<div3>
          <head>3.</head>
          <p>
 Sed ecce nos usque ad mortem nemo persequitur.
Unde ergo probare possumus an diligamus
<pb n="1206B"/>
inimicos? Sed est quod in pace sanctae Ecclesiae
fieri debeat, unde clarescat si persecutionis tempore
mori pro dilectione valeamus. Certe idem Joannes
dicit: <hi>Qui habuerit substantiam mundi hujus, et
viderit fratrem suum necessitatem habere, et clauserit
viscera sua ab eo, quomodo charitas Dei manet in eo <note>(I Joan. III, 17)</note>
          </hi>?
Hinc etiam Joannes Baptista ait: <hi>Qui habet duas tunicas, det non habenti 
 <note>(Luc. III, 11)</note>
          </hi>.
Qui ergo tranquillitatis tempore non dat pro Deo
tunicam suam, quando in persecutione daturus est
animam suam? Virtus ergo charitatis ut invicta sit
in perturbatione, nutriatur per misericordiam in
tranquillitate, quatenus omnipotenti Deo primum
discat sua impendere, postmodum semetipsum.</p>
        </div3>
<div3>
          <head>4.</head>
          <p>
 Sequitur: <hi>Vos amici mei estis.</hi> O quanta est
<pb n="1206C"/>
misericordia conditoris nostri. Servi digni non
sumus, et amici vocamur. Quanta est dignitas hominum
esse amicos Dei? Sed audistis gloriam
dignitatis, audite et laborem certaminis. <hi>Si feceritis
quae ego praecipio vobis.</hi> Amici mei estis, si ea quae
praecipio vobis facitis. Ac si aperte dicat: Gaudetis
de culmine, pensate quibus laboribus pervenitur ad
culmen. Certe dum filii Zebedaei, interveniente
matre, quaererent ut unus a dextris Dei et alius a
sinistris sedere debuissent, audierunt: <hi>Potestis bibere
calicem quem ego bibiturus sum <note>(Matth. XX, 22)</note>
          </hi>? <emph>1562</emph> 
 Jam locum celsitudinis quaerebant, ad viam
illos Veritas revocat, per quam ad celsitudinem venirent.
Ac si dicatur: Jam vos locus delectat celsitudinis,
sed prius via exerceat laboris. Per calicem
<pb n="1206D"/>
pertingitur ad majestatem. Si mens vestra appetit
quod demulcet, prius bibite quod dolet. Sic sic per
amarum poculum confectionis pervenitur ad gaudium
salutis. <hi>Jam non dicam vos servos, quia servus
nescit quid faciat dominus ejus. Vos autem dixi amicos,
quia omnia quaecunque audivi a Patre meo, nota feci
vobis.</hi> Quae sunt omnia quae audivit a Patre suo, quae
nota fieri veluit servis suis, ut eos efficeret amicos
suos, nisi gaudia internae charitatis, nisi illa festa
<pb n="1207A"/>
supernae patriae, quae nostris quotidie mentibus per
aspirationem sui amoris imprimit? Dum enim audita
 supercoelestia amamus, amata jam novimus, quia
amor ipse notitia est. Omnia ergo eis nota fecerat,
qui, a terrenis desideriis immutati, amoris summi
facibus ardebant. Istos vero amicos Dei aspexerat
Propheta, cum dicebat; <hi>Mihi autem nimis honorificati
sunt amici tui, Deus <note>(Psal. CXXXVIII, 17)</note>
          </hi>. Amicus
enim quasi animi custos vocatur. Quia ergo Psalmista
prospexit electos Dei a mundi hujus amore separatos
custodire in mandatis coelestibus voluntatem
Dei, miratus est amicos Dei, dicens: <hi>Mihi autem
nimis honorificati sunt amici tui, Deus.</hi> Et tanquam si
ab eo protinus causas honoris tanti nobis insinuari
quaereremus, illico adjunxit: <hi>Nimis confortatus est
<pb n="1207B"/>
principatus eorum <note>(Ibid.)</note>
          </hi>. Ecce electi Dei carnem
domant, spiritum roborant, daemonibus imperant,
virtutibus coruscant, praesentia despiciunt, aeternam
patriam cum voce moribus praedicant; eam etiam
moriendo diligunt, atque ad illam per tormenta pertingunt.
Occidi possunt, et flecti nequeunt. Nimis
ergo confortatus est principatus eorum. In ista ipsa
passione, qua ceciderunt in morte carnis, videte
quantum fuerit culmen mentis. Unde hoc, nisi quia
confortatus est principatus eorum. Sed sic magni
forsitan pauci sunt? Subjunxit: <hi>Dinumerabo eos,
et super arenam multiplicabuntur <note>(Ibid., 18)</note>
          </hi>. Totum
mundum, fratres, aspicite: martyribus plenus est.
 Jam pene tot qui videamus non sumus quot veritatis
testes habemus. Deo ergo numerabiles nobis super
<pb n="1207C"/>
arenam multiplicati sunt, quia quanti sint, a nobis
comprehendi non possunt.</p>
        </div3>
<div3>
          <head>5.</head>
          <p>
 Sed quisquis ad hanc pervenit dignitatem, ut
amicus vocetur Dei, sese in se conspiciat, dona autem
quae percipit, super se. Nihil suis meritis tribuat,
ne ad inimicitias erumpat. Unde et subditur: <hi>Non
vos me elegistis, sed ego elegi vos, et posui vos, ut eatis,
et fructum afferatis.</hi> Posui ad gratiam, plantavi
ut eatis volendo, fructum afferatis operando. Eatis
enim volendo dixi, quia velle aliquid facere, jam
mente ire est. Qualem vero fructum afferre debeant
subditur: <hi>Et fructus vester maneat.</hi> Omne quod secundum
praesens saeculum laboramus vix usque ad
mortem sufficit. Mors namque interveniens fructum
nostri laboris abscidit. Quod vero pro aeterna vita
<pb n="1207D"/>
agitur etiam <emph>1563</emph> post mortem servatur; et tunc
apparere incipit, cum laborum carnalium fructus
coeperit non videri. Ibi ergo illa retributio inchoat,
ubi ista terminatur. Quisquis ergo jam aeterna cognovit,
apud ejus animum temporales fructus vilescant.
Tales fructus operemur qui maneant; tales fructus
operemur qui, cum mors cuncta interimat, ipsi exordium
a morte sumant. Nam quod a morte incipiat
<pb n="1208A"/>
fructus Dei, testatur Propheta, qui dicit: <hi>Cum dederit
dilectis suis somnum, haec est haereditas Domini <note>(Psal. CXXVI, 2, 3)</note>
          </hi>.
Omnis qui dormit in morte perdit
haereditatem; sed cum dederit dilectis suis somnum,
haec est haereditas Domini, quia electi Dei
postquam pervenerint ad mortem, tunc invenient
haereditatem.</p>
        </div3>
<div3>
          <head>6.</head>
          <p>
 Sequitur: <hi>Ut quodcunque petieritis Patrem in
nomine meo, det vobis.</hi> Ecce hic dicit: <hi>Quodcunque
petieritis Patrem in nomine meo, det vobis.</hi> Rursum
alibi per eumdem Evangelistam dicit: <hi>Si quid petieritis
Patrem in nomine meo, dabit vobis. Usque modo
non petistis quidquam in nomine meo <note>(Joan. XVI, 23, 24)</note>
          </hi>.
Si omne quod petimus in nomine Filii dat nobis Pater,
quid ergo est quod Paulus ter Dominum rogavit,
<pb n="1208B"/>
et exaudiri non meruit, sed dictum est illi: <hi>Sufficit tibi gratia mea, nam virtus in infirmitate perficitur <note>(II Cor. XII, 9)</note>
          </hi>?
Nunquid ille tam egregius praedicator
in Filii nomine non petiit? Quare autem non
accepit quod petiit? Quomodo ergo verum est quia
quidquid petierimus Patrem in nomine Filii, dat
nobis Pater, si auferri a se angelum Satanae petiit
Apostolus in nomine Filii, et tamen quod petiit non
accepit? Sed quia nomen Filii Jesus est, Jesus autem
salvator, vel etiam salutaris dicitur, ille ergo
in nomine Salvatoris petit, qui illud petit quod ad
veram salutem pertinet. Nam si id quod non expedit
petitur, non in nomine Jesu petitur Pater. Unde et
eisdem apostolis adhuc infirmantibus Dominus dicit: <hi>Usque modo non petistis quidquam in nomine mea</hi> 
<pb n="1208C"/> <note>(Joan. XVI, 23)</note>.
Ac si aperte diceretur: Non petistis
in nomine Salvatoris quia nescitis quaerere aeternam
salutem. Hinc est quod et Paulus non exauditur
quia si liberaretur a tentatione, ei non proderat
ad salutem <note>(II. Cor. XII, 9)</note>.</p>
        </div3>
<div3>
          <head>7.</head>
          <p>
 Ecce videmus, fratres charissimi, quam multi
ad solemnitatem martyris convenistis, genua flectitis,
pectus tunditis, voces orationis ac confessionis emittitis,
faciem lacrymis rigatis. Sed pensate, quaeso,
petitiones vestras; videte si in nomine Jesu petitis,
id est si gaudia salutis aeternae postulatis. In domo
enim Jesu Jesum non quaeritis, si in aeternitatis templo
importune pro temporalibus oratis. Ecce alius in
oratione quaerit uxorem, alius petit villam, alius postulat
vestem, alius dari sibi deprecatur alimentum.
<pb n="1208D"/>
Et quidem cum haec desunt, ab omnipotenti Deo petenda
sunt. Sed meminisse continuo debemus quod
ex mandato ejusdem nostri Redemptoris accepimus, <hi>Quaerite primum regnum Dei, et justitiam ejus, et haec
omnia adjicientur vobis 
 <note>(Matth. VI, 33)</note>
          </hi>. Et haec itaque
a Jesu petere non est errare, si tamen non nimie
petantur. Sed adhuc, <emph>1564</emph> quod est gravius, alius
postulat mortem inimici, eumque quem gladio non
<pb n="1209A"/>
potest persequi, persequitur oratione. Et vivit adhuc
qui maledicitur, et tamen is qui maledicit jam de
morte illius reus tenetur. Jubet autem Deus ut diligatur
inimicus <note>(Matth. V, 44)</note>, et tamen rogatur Deus
ut occidat inimicum. Quisquis itaque sic orat, in ipsis
suis precibus contra conditorem pugnat. Unde et sub
Judae specie dicitur: <hi>Fiat oratio ejus in peccatum <note>(Psal. CVIII, 7)</note>
          </hi>.
Oratio quippe in peccatum est illa
petere quae prohibet ipse qui petitur.</p>
        </div3>
<div3>
          <head>8.</head>
          <p>
 Hinc Veritas dicit: <hi>Cum statis ad orandum, remittite
si quid habetis in cordibus vestris <note>(Marc. XI,
25)</note>
          </hi>. Quam virtutem remissionis apertius ostendimus,
si unum testimonium Testamenti Veteris proferamus.
Certe cum Judaea conditoris sui justitiam culpis
exigentibus offendisset, prophetam suum ab oratione
<pb n="1209B"/>
Dominus prohibens, dicit: <hi>Non assumas laudem et
orationem pro eis <note>(Jerem. VII, 16)</note>
          </hi>. <hi>Si Moyses et Samuel
steterint coram me, non est anima mea ad populum
istum <note>(Ibid., XV, 1)</note>
          </hi>. Quid est quod intermissis
relictisque tot patribus, soli Moyses et Samuel ad
medium deducuntur, quorum mira obtinendi virtus
ostenditur, dum nec ipsi posse intercedere dicuntur?
Ac si aperte Dominus dicat: Nec illos audio quos
propter magnum petitionis suae meritum minime
contemno. Quid ergo est quod Moyses et Samuel caeteris
patribus in postulatione praeferuntur, nisi quod
hi duo tantummodo in cuncta Testamenti Veteris
serie etiam pro inimicis suis leguntur exorasse? Unus
a populo lapidibus impetitur <note>(Exod. XVII, 4)</note>, et tamen
 pro lapidatore suo Dominum deprecatur; alter
<pb n="1209C"/>
ex principatu dejicitur, et tamen petitus ut exoraret,
fatetur dicens: <hi>Absit a me hoc peccatum in
Domino, quo minus cessem orare pro vobis <note>(I Reg. XII,
23)</note>
          </hi>. <hi>Si Moyses et Samuel steterint coram me, non est
anima mea ad populum istum <note>(Jerem. XV, 1)</note>
          </hi>. Ac si
aperte dicat; Nec illos modo pro amicis audio, quos
magnae virtutis merito orare etiam pro inimicis scio.
Virtus ergo verae orationis est celsitudo charitatis.
Et tunc quisque quod recte petit, adipiscitur, cum
ejus animus in petitione nec inimici odio fuscatur.
Sed plerumque reluctantem animum vincimus, si
etiam pro inimicis oramus. Effundit os pro adversariis
precem, sed utinam cor teneat amorem. Nam
saepe et orationem pro inimicis nostris impendimus, <emph>1565</emph> 
 sed hanc ex praeceptione potius fundimus
quam ex charitate. Nam et vitam inimicorum petimus,
<pb n="1209D"/>
et tamen ne exaudiamur timemus. Sed quia internus
judex mentem potius quam verba considerat,
 pro inimico nil postulat, qui pro eo ex charitate
non orat.</p>
        </div3>
<div3>
          <head>9.</head>
          <p>
 Sed ecce in nos graviter inimicus deliquit,
damna intulit, juvantes laesit, amantes persecutus
<pb n="1210A"/>
est. Retinenda haec essent, si remittenda nobis delicta
non essent. Advocatus etenim noster precem
nobis in causa nostra composuit; et ipse ejusdem
causae judex est, qui advocatus. Preci autem quam
composuit conditionem inseruit, dicens: <hi>Dimitte
nobis debita nostra, sicut et nos dimittimus debitoribus
nostris <note>(Matth. VI, 12)</note>
          </hi>. Quia ergo ipse judex venit,
qui advocatus exstitit, ipse precem exaudit qui fecit.
Aut ergo non facientes dicimus, <hi>Dimitte nobis debita
nostra, sicut et nos dimittimus debitoribus nostris,</hi> et
nosmetipsos hoc dicendo amplius ligamus; aut fortasse
conditionem hanc in oratione intermittimus, et
advocatus noster precem quam composuit non recognoscit,
atque apud se protinus dicit: Scio quid monui,
non est ipsa oratio quam feci. Quid ergo nobis
<pb n="1210B"/>
agendum est, fratres, nisi ut verae charitatis affectum
impendamus fratribus? Nulla in corde malitia maneat.
Consideret omnipotens Deus erga proximum
charitatem nostram, ut nostris impendat iniquitatibus
pietatem suam. Mementote quod monemur: <hi>Dimittite, et dimittetur vobis 
 <note>(Luc. VI, 37)</note>
          </hi>. Ecce
debetur nobis, et debemus. Dimittamus ergo quod
debetur nobis, ut dimittatur quod debetur a nobis.
Sed ad haec mens renititur, et vult implere quod audit,
et tamen reluctatur.
</p>
          <p>Ad martyris tumbam consistimus, qui ad coeleste
regnum ex qua morte pervenerit scimus. Nos si pro
Christo corpus non ponimus, saltem animum vincamus.
Placatur Deus isto sacrificio, approbat in judicio
pietatis suae victoriam pacis nostrae. Certamen
enim nostri cordis aspicit; et qui post vincentes remunerat,
<pb n="1210C"/>
nunc decertantes juvat, per Dominum nostrum
Jesum Christum Filium suum, qui cum eo
vivit et regnat in unitate Spiritus sancti Deus, per
omnia saecula saeculorum. Amen.</p>
</div3>
      </div1>

<div1>
        <head> HOMILIA XXVIII.</head>
<p>Habita ad populum in basilica sanctorum Nerei et
Achillei, die natalis eorum.</p>
<p>
          <emph>LECTIO S. EVANG. SEC. JOAN. IV, 46-53.</emph>
        </p>
<p divs_removed="true"> <hi>In illo tempore, erat quidam regulus, cujus filius
infirmabatur Capharnaum. Hic cum audisset quia Jesus
veniret a Judaea in Galilaeam, abiit ad eum, et rogabat
eum ut descenderet, et sanaret filium ejus. Incipiebat
enim mori. Dixit ergo Jesus ad eum: Nisi signa et prodigia
videritis, non creditis. Dicit ad eum regulus: Domine,
<pb n="1210D"/>
descende priusquam moriatur filius meus. Dicit
ei Jesus: Vade, filius tuus vivit. Credidit homo
sermoni quem dixit ei Jesus, et ibat. Jam autem eo
descendente, servi occurrerunt ei, et nuntiaverunt dicentes
quia filius ejus viveret. Interrogabat ergo horam
ab eis in qua melius habuerit. Et dixerunt ei
quia heri hora septima reliquit eum febris. Cognovit
<pb n="1211A"/>
ergo pater quia illa hora erat in qua dixerat ei Jesus:
Filius tuus vivit. Et credidit ipse, et domus ejus
tota.</hi> <emph>1566</emph>

        </p>
        <div3 moved_from_p="true">
            <head>1.</head>
          <p>
 Lectio sancti Evangelii, quam modo,
fratres, audistis, expositione non indiget. Sed ne hanc
taciti praeterisse videamur, exhortando potius quam
exponendo in ea aliquid loquamur. Hoc autem nobis
solummodo de expositione video esse requirendum,
cur is qui ad salutem filio petendam venerat audivit: <hi>Nisi signa et prodigia videritis, non creditis?</hi> 
 Qui enim
salutem filio quaerebat, procul dubio credebat. Neque
enim ab eo quaereret salutem quem non crederet
salvatorem. Quare ergo dicitur: <hi>Nisi signa et
prodigia videritis, non creditis,</hi> qui ante credidit quam
signum videret? Sed mementote quid petiit, et
<pb n="1211B"/>
aperte cognoscetis quia in fide dubitavit. Poposcit
namque ut descenderet, et sanaret filium ejus. Corporalem
ergo praesentiam Domini quaerebat, qui per
spiritum nusquam deerat. Minus itaque in illum credidit,
quem non putavit posse salutem dare, nisi
praesens esset et corpore. Si enim perfecte credidisset,
procul dubio sciret quia non esset locus ubi non
esset Deus. Ex magna ergo parte diffisus est, quia
honorem non dedit majestati, sed praesentiae corporali.
Salutem itaque filio petiit, et tamen in fide dubitavit,
quia eum ad quem venerat, et potentem ad
curandum credidit, et tamen morienti filio esse
absentem putavit. Sed Dominus, qui rogatur ut vadat,
quia non desit ubi invitatur indicat, solo jussu
salutem reddidit qui voluntate omnia creavit.</p>
        </div3>
<pb n="1211C"/>

<div3>
          <head>2. </head>
          <p>
Qua in re hoc est nobis solerter intuendum,
quod, sicut evangelista alio testante didicimus, centurio
ad Dominum venit dicens: <hi>Domine, puer meus
jacet paralyticus in domo mea, et male torquetur.</hi> Cui
a Jesu protinus respondetur: <hi>Ego veniam et curabo
eum <note>(Matth. VIII, 6, 7)</note>
          </hi>. Quid est quod regulus rogat ut
ad ejus filium veniat, et tamen ire corporaliter recusat;
ad servum vero centurionis non invitatur, et
tamen se corporaliter ire pollicetur? Reguli filio
per corporalem praesentiam non dignatur adesse,
centurionis servo non dedignatur occurrere. Quid
est hoc, nisi quod superbia nostra retunditur, <emph>1567</emph> 
qui in hominibus non naturam qua ad imaginem Dei
facti sunt, sed honores et divitias veneramur? Cumque
pensamus quae circa eos sunt, profecto interiora
<pb n="1211D"/>
minime providemus, dum ea consideramus quae in
corporibus despecta sunt, negligimus pensare quod
sunt. Redemptor vero noster ut ostenderet quia quae
alta sunt hominum despicienda sunt, et quae despecta
sunt hominum sanctis despicienda non sunt,
ad filium reguli ire noluit, ad servum centurionis
ire paratus fuit. Increpata est ergo superbia nostra,
quae nescit pensare homines propter homines. Sola,
ut diximus, quae circumstant hominibus pensat, naturam
<pb n="1212A"/>
non aspicit, honorem Dei in hominibus non
agnoscit. Ecce ire non vult Filius Dei ad filium reguli,
et tamen venire paratus est ad salutem servi.
Certe si nos cujuspiam servus rogaret ut ad eum ire
deberemus, protinus nobis nostra superbia in cogitatione
tacita responderet, dicens: Non eas, quia
temetipsum degeneras, honor tuus despicitur, locus
vilescit. Ecce de coelo venit qui servo in terra occurrere
non despicit; et tamen humiliari in terra
contemnimus, qui de terra sumus. Quid vero apud
Deum vilius, quid despectius esse potest, quam servare
honorem apud homines, et interni testis oculos
non timere? Unde et in sacro Evangelio ad Pharisaeos
Dominus ait: <hi>Vos estis qui justificatis vos coram
hominibus, Deus autem novit corda vestra, quia quod
<pb n="1212B"/>
hominibus altum est abominabile est apud Deum <note>(Luc.
XVI, 15)</note>
          </hi>. Notate, fratres, notate quod dicitur. Si
enim quod hominibus altum est abominabile est
apud Deum, cordis nostri cogitatio tanto apud Deum
in imo est, quanto hominibus in alto, et humilitas
cordis nostri tanto apud Deum in alto est, quanto hominibus
in imo.</p>
        </div3>
<div3>
          <head>3.</head>
          <p>
 Despiciamus ergo si quid boni gerimus, nulla
nos nostra inflet operatio, non rerum abundantia,
non gloria extollat. Si quibuslibet ex bonis affluentibus
intus intumescimus, Deo despecti sumus. Quo
contra de humilibus Psalmista dicit: <hi>Custodiens
parvulos Dominus <note>(Psal. CXIV, 6)</note>
          </hi>. Quia parvulos humiles
appellat, <emph>1568</emph> postquam sententiam protulit,
consilium subjungit; nam quasi quaereremus
<pb n="1212C"/>
quid ipse ad haec faceret, adjunxit: <hi>Humiliatus sum,
et liberavit me <note>(Ibid.)</note>
          </hi>. Haec ergo cogitate, fratres,
haec tota intentione pensate. Nolite in proximis
vestris mundi hujus bona venerari. Hoc propter
Deum honorate in hominibus, quibus tamen commissi
non estis, quod facti sunt ad imaginem Dei. Quod
tunc proximis vere servatis, si apud vosmetipsos
prius in corde non intumescitis. Nam qui se adhuc
pro rebus transitoriis extollit, nescit in proximo
venerari quod maneat. Nolite ergo in vobismetipsis
pensare quod habetis, sed quid estis. Ecce mundus
qui diligitur fugit. Sancti isti, ad quorum tumbam
consistimus, florentem mundum mentis despectu
calcaverunt. Erat vita longa, salus continua, opulentia
in rebus, fecunditas in propagine, tranquillitas
<pb n="1212D"/>
in diuturna pace; et tamen cum in seipso floreret,
jam in eorum cordibus mundus aruerat. Ecce jam
mundus in seipso aruit, et adhuc in cordibus nostris
floret. Ubique mors, <emph>1569</emph> ubique luctus, ubique
desolatio, undique percutimur, undique amaritudinibus
replemur; et tamen caeca mente carnalis concupiscentiae
ipsas ejus amaritudines amamus, fugientem
sequimur, labenti inhaeremus. Et quia labentem
retinere non possumus, cum ipso labimur, quem cadentem
<pb n="1213A"/>
tenemus. Aliquando nos mundus delectatione
sibi tenuit; nunc tantis plagis plenus est, ut
ipse nos jam mundus mittat ad Deum. Pensate ergo
 quia nulla sunt quae temporaliter currunt. Finis
temporalium ostendit quam nihil sit quod transire
potuit. Casus rerum indicat quia res transiens et
tunc prope nihil fuit cum stare videretur. Haec ergo,
fratres charissimi, sollicita consideratione pensate,
in aeternitatis amore cor figite; ut dum terrena culmina
adipisci contemnitis, perveniatis ad gloriam,
quem per fidem tenetis, per Jesum Christum Dominum
nostrum, qui vivit et regnat Deus cum Patre in
unitate Spiritus sancti, per omnia saecula saeculorum.
Amen.
</p>
        </div3>
      </div1>

<div1>
        <head> HOMILIA XXIX.</head>
<p>
          <pb n="1213B"/>Habita ad populum in basilica beati Petri apostoli,
 in Ascensione Domini.</p>
<p>
          <emph>LECTIO S. EVANG. SEC. MARC. XVI, 14-20.</emph>
        </p>
<p divs_removed="true"> <hi>In illo tempore, recumbentibus undecim discipulis,
apparuit illis Jesus, et exprobravit incredulitatem eorum,
et duritiam cordis, quia his qui viderant eum resurrexisse
non crediderunt. Et dixit eis: Euntes in
mundum universum, praedicate Evangelium omni creaturae.
Qui crediderit, et baptizatus fuerit salvus erit;
qui vero non crediderit condemnabitur. Signa autem
eos qui crediderint haec sequentur. In nomine meo daemonia
ejicient, linguis loquentur novis, serpentes tollent,
et si mortiferum quid biberint, non eis nocebit. Super
aegros manus imponent, et bene habebunt. Et Dominus
quidem Jesus, postquam locutus est eis, assumptus est
<pb n="1213C"/>
in coelum, et sedet a dextris Dei. Illi autem profecti
praedicaverunt ubique, Domino cooperante, et sermonem
confirmante, sequentibus signis.</hi> <emph>1568</emph>

        </p>
        <div3 moved_from_p="true">
            <head>1.</head>
          <p>
 Quod resurrectionem dominicam discipuli
tarde crediderunt, non tam illorum infirmitas quam
nostra, ut ita dicam, futura firmitas fuit. Ipsa namque
resurrectio illis dubitantibus per multa argumenta
monstrata est: quae dum nos legentes agnoscimus,
quid aliud quam de illorum dubitatione solidamur?
Minus enim mihi Maria Magdalene praestitit, quae citius
credidit quam Thomas qui diu dubitavit. Ille etenim
dubitando vulnerum cicatrices tetigit, et de nostro
pectore dubietatis vulnus amputavit. Ad insinuandam
quoque veritatem dominicae resurrectionis notandum
nobis est quid Lucas referat, dicens: <hi>Convescens
<pb n="1213D"/>
praecepit eis a Jerosolymis ne discederent <note>(Act.
I, 4)</note>
            </hi>. Et post pauca: <hi>Videntibus illis, elevatus est, et
nubes suscepit eum ab oculis eorum <note>(Ibid., 9)</note>
            </hi>. Notate
verba, signate mysteria. <hi>Convescens elevatus est.</hi> Comedit,
et ascendit, ut videlicet per effectum comestionis
veritas patesceret carnis. Marcus vero priusquam <emph>1569</emph> 
 coelum Dominus ascendat, eum de cordis atque
<pb n="1214A"/>
infidelitatis duritia increpasse discipulos memorat.
Qua in re quid considerandum est, nisi quod idcirco
Dominus tunc discipulos increpavit, cum eos corporaliter
reliquit, ut verba quae recedens diceret in
corde audientium arctius impressa remanerent? Increpata
igitur eorum duritia, quid admonendo dicat,
audiamus: <hi>Euntes in mundum universum, praedicate
Evangelium omni creaturae.</hi> </p>
        </div3>
<div3>
          <head>2.</head>
          <p>
 Nunquid, fratres mei, sanctum Evangelium vel
insensatis rebus, vel brutis animalibus fuerat praedicandum,
ut de eo discipulis dicatur: <hi>Praedicate
omni creaturae?</hi> Sed omnis creaturae nomine signatur
homo. Sunt namque lapides, sed nec vivunt, nec
sentiunt. Sunt herbae et arbusta; vivunt quidem, sed
non sentiunt. Vivunt dico, non per animam, sed per
<pb n="1214B"/>
viriditatem, quia et Paulus dicit: <hi>Insipiens, tu quod
seminas non vivificatur,</hi> <emph>1570</emph> <hi>nisi prius moriatur <note>(I Cor. XV, 36)</note>
          </hi>.
Vivit ergo quod moritur, ut vivificetur.
Lapides itaque sunt, sed non vivunt. Arbusta
autem sunt, et vivunt, sed non sentiunt. Bruta vero
animalia sunt, vivunt, sentiunt, sed non discernunt.
Angeli etenim sunt, vivunt, sentiunt, et discernunt.
Omnis autem creaturae aliquid habet homo. Habet
namque commune esse cum lapidibus, vivere cum
arboribus, sentire cum animalibus, intelligere cum
angelis. Si ergo commune habet aliquid cum omni
creatura homo, juxta aliquid omnis creatura est homo.
Omni ergo creaturae praedicatur Evangelium, cum soli
homini praedicatur, quia ille videlicet docetur, propter
quem in terra cuncta creata sunt, et a quo omnia
<pb n="1214C"/>
per quamdam similitudinem aliena non sunt. Potest
etiam omnis creaturae nomine, omnis natio gentium
designari. Ante etenim dictum fuerat: <hi>In viam gentium
ne abieritis <note>(Matth. X, 5)</note>
          </hi>. Nunc autem dicitur, <hi>Praedicate omni creaturae,</hi> 
 ut scilicet prius a Judaea
apostolorum repulsa praedicatio tunc nobis in adjutorium
fieret, cum hanc illa ad damnationis suae testimonium
superba repulisset. Sed cum discipulos ad
praedicandum Veritas mittit, quid aliud in mundo
facit, nisi grana seminis spargit? Et pauca grana
mittit in semine, ut multarum messium fruges recipiat
ex nostra fide. Neque enim in universo mundo
tanta fidelium messis exsurgeret, si de manu Domini
super rationalem terram illa electa grana praedicantium
non venisset. Sequitur:
<pb n="1214D"/>
</p>
        </div3>
<div3>
          <head>3. </head>
          <p>
 <hi>Qui crediderit, et baptizatus fuerit, salvus erit,
qui vero non crediderit, condemnabitur.</hi> Fortasse
unusquisque apud semetipsum dicat: Ego jam credidi,
salvus ero. Verum dicit, si fidem operibus tenet.
Vera etenim fides est, quae in hoc quod verbis
dicit, moribus non contradicit. Hinc est enim quod
de quibusdam falsis fidelibus Paulus dicit: <hi>Qui confitentur
<pb n="1215A"/>
se nosse Deum, factis autem negant <note>(Tit. I,
16)</note>
          </hi>. Hinc Joannes ait: <hi>Qui dicit se nosse Deum, et
mandata ejus non custodit, mendax est <note>(I Joan. II,
4)</note>
          </hi>. Quod cum ita sit, fidei nostrae veritatem in vitae
nostrae consideratione debemus agnoscere. Tunc enim
veraciter fideles sumus, si quod verbis promittimus
operibus implemus. In die quippe baptismatis omnibus
nos antiqui hostis operibus atque omnibus pompis
abrenuntiare promisimus. Itaque unusquisque vestrum
ad considerationem suam mentis oculos reducat;
 et si servat post baptismum quod ante baptismum
spopondit, certus jam quia fidelis est, gaudeat. Sed
ecce quod promisit minime servavit, si ad exercenda
prava opera, ad concupiscendas mundi pompas,
dilapsus est; videamus si jam scit plangere quod
<pb n="1215B"/>
erravit. Apud misericordem namque judicem nec ille
fallax habebitur, qui ad veritatem revertitur, etiam
postquam mentitur, quia omnipotens Deus dum libenter
nostram poenitentiam suscipit, ipse suo judicio
hoc quod erravimus abscondit <note>(32, q. 1, c. 10)</note>.
Sequitur:</p>
        </div3>
<div3>
          <head>4.</head>
          <p>
 <hi>Signa autem eos qui credituri sunt haec sequentur.
In nomine meo daemonia ejicient, linguis loquentur notis,
serpentes tollent; et si mortiferum quid biberint,
non eis nocebit; super aegros manus</hi> <emph>1571</emph> <hi>imponent,
et bene habebunt.</hi> Nunquidnam, fratres mei,
quia ista signa non facitis, minime creditis? Sed haec
necessaria in exordio Ecclesiae fuerunt. Ut enim
 fides cresceret, miraculis fuerat nutrienda, quia
et nos cum arbusta plantamus, tandiu eis aquam infundimus,
<pb n="1215C"/>
quousque ea in terra jam convaluisse
videamus; et si semel radicem fixerint, in rigando
cessamus. Hinc est enim quod Paulus dicit: <hi>Linguae
in signum sunt non fidelibus, sed infidelibus <note>(I Cor.
XIV, 22)</note>
          </hi>. Habemus de his signis atque virtutibus quae
adhuc subtilius considerare debeamus. Sancta quippe
Ecclesia quotidie spiritaliter facit quod tunc per
apostolos corporaliter faciebat. Nam sacerdotes ejus <note>(De consecrat. dist. 4, c. 67)</note> 
 cum per exorcismi gratiam
manum credentibus imponunt, et habitare malignos
spiritus in eorum mente contradicunt, quid
aliud faciunt, nisi daemonia ejiciunt? Et fideles quique
qui jam vitae veteris saecularia verba derelinquunt,
sancta autem mysteria insonant, conditoris
sui laudes et potentiam, quantum praevalent, narrant,
<pb n="1215D"/>
quid aliud faciunt, nisi novis linguis loquuntur?
qui dum bonis suis exhortationibus malitiam de
alienis cordibus auferunt, serpentes tollunt. Et dum
pestiferas suasiones audiunt, sed tamen ad operationem
pravam minime pertrahuntur, mortiferum quidem
est quod bibunt, sed non eis nocebit. Qui quoties
<pb n="1216A"/>
proximos suos in bono opere infirmari conspiciunt,
dum eis tota virtute concurrunt, et exemplo
suae operationis illorum vitam roborant qui in propria
actione titubant; quid aliud faciunt, nisi super
aegros manus imponunt, ut bene habeant? Quae nimirum
miracula tanto majora sunt, quanto spiritalia;
tanto majora sunt, quanto per haec non corpora,
sed animae suscitantur: haec itaque signa, fratres
charissimi, auctore Deo si vultis vos facitis. Ex illis
enim exterioribus signis obtineri vita ab haec operantibus
non valet. Nam corporalia illa miracula ostendunt
aliquando sanctitatem, non autem faciunt;
haec vero spiritalia, quae aguntur in mente, virtutem
vitae non ostendunt, sed faciunt. Illa habere et mali
possunt, istis autem perfrui nisi boni non possunt.
<pb n="1216B"/>
Unde de quibusdam Veritas dicit: <hi>Multi mihi dicent
in die illa: Domine, Domine, nonne in nomine tuo prophetavimus,
et in nomine tuo daemonia ejecimus, et in
nomine tuo virtutes multas fecimus? Et tunc confitebor
illis, quia non novi vos; discedite a me qui operamini
iniquitatem <note>(Matth. VII, 22, 23; Psal. VI, 9)</note>
          </hi>.
Nolite ergo, fratres charissimi, amare signa quae
possunt cum reprobis haberi communia; sed haec
quae modo diximus charitatis atque pietatis miracula
amate, quae tanto securiora sunt, quanto et
occulta, et de quibus apud Dominum eo major sit
retributio, quo apud homines minor est gloria. Sequitur:</p>
        </div3>
<div3>
          <head>5.</head>
          <p>
 <hi>Et Dominus quidem Jesus postquam locutus est
eis, assumptus est in coelum, et sedet a dextris Dei.</hi> In
<pb n="1216C"/>
Veteri Testamento cognovimus quod Elias sit raptus
in coelum. Sed aliud est coelum aereum, aliud aethereum.
Coelum quippe aereum terrae est proximum;
unde et aves coeli dicimus, quia eas volitare in aere
videmus. In coelum itaque aereum Elias sublevatus
est, ut in secretam quamdam terrae <emph>1572</emph> regionem
repente duceretur, ubi in magna jam carnis et
spiritus quiete viveret, quousque ad finem mundi
redeat, et mortis debitum solvat. Ille etenim mortem
distulit, non evasit. Redemptor autem noster quia
non distulit, superavit, eamque resurgendo consumpsit,
et resurrectionis suae gloriam ascendendo declaravit.
Notandum quoque est quod Elias in curru
legitur ascendisse, ut videlicet aperte demonstraretur
quia homo purus adjutorio indigebat alieno. Per
<pb n="1216D"/>
angelos quippe facta illa et ostensa sunt adjumenta,
quia nec in coelum quidem aereum per se ascendere
poterat, quem naturae suae infirmitas gravabat. Redemptor
autem noster non curru, non angelis sublevatus
legitur, quia is qui fecerat omnia nimirum
super omnia sua virtute ferebatur. Illo etenim revertebatur
<pb n="1217A"/>
ubi erat, et inde redibat ubi remanebat,
quia cum per humanitatem ascenderet in coelum,
per divinitatem suam et terram pariter continebat et
coelum.</p>
        </div3>
<div3>
          <head>6.</head>
          <p>
 Sicut autem Joseph a fratribus venditus venditionem
Redemptoris nostri figuravit, sic Enoch
translatus, atque ad coelum aereum Elias sublevatus,
Ascensionem dominicam designavit. Ascensionis
ergo suae Dominus praenuntios et testes habuit,
unum ante legem, alium sub lege, ut quandoque veniret
ipse qui veraciter coelos penetrare potuisset.
Unde et ipse ordo in eorum quoque utrorumque
sublevatione per quaedam incrementa distinguitur.
Nam Enoch translatus <note>(Genes. V, 24)</note>, Elias vero ad
coelum subvectus esse memoratur <note>(IV Reg. II, 11)</note>,
<pb n="1217B"/>
ut veniret postmodum qui nec translatus, nec subvectus,
coelum aethereum sua virtute penetraret. Qui
nobis in se credentibus quia carnis quoque munditiam
largiretur, et sub eo per incrementa temporum
virtus castitatis excresceret, in ipsa quoque eorum
translatione qui Ascensionem dominicam ut videlicet
famuli designaverunt, et in seipso qui ad coelum
ascendit, Dominus ostendit. Nam Enoch quidem
uxorem et filios habuit; Elias vero neque uxorem;
neque filios legitur habuisse. Pensate ergo quomodo
per incrementa creverit munditia sanctitatis,
quod et per translatos famulos et per ascendentis
Domini personam patenter ostenditur. Translatus
namque est Enoch et per coitum genitus, et per coitum
generans. Raptus est Elias per coitum genitus,
<pb n="1217C"/>
sed non jam per coitum generans. Assumptus vero
est Dominus neque per coitum generans, neque per
coitum generatus.</p>
        </div3>
<div3>
          <head>7.</head>
          <p>
 Considerandum vero nobis est quid est quod
Marcus ait: <hi>Sedet a dextris Dei;</hi> et Stephanus dicit: <hi>Video coelos apertos, et Filium hominis stantem a dextris
Dei 
 <note>(Act. VII, 55)</note>
          </hi>. Quid est quod hunc Marcus
sedentem, Stephanus vero stantem se videre testatur?
Sed scitis, fratres, quia sedere judicantis est,
stare vero pugnantis vel adjuvantis. Quia ergo Redemptor
noster assumptus in coelum, et nunc omnia
judicat, et ad extremum judex omnium venit, hunc
post assumptionem Marcus sedere describit, quia
 post Ascensionis suae gloriam judex in fine videbitur.
Stephanus vero in labore certaminis positus
stantem vidit, quem adjutorem habuit, quia ut iste
<pb n="1217D"/>
in terra persecutorum infidelitatem vinceret, pro illo
de coelo illius gratia pugnavit. <emph>1573</emph>
</p>
        </div3>
<div3>
          <head>8.</head>
          <p>
 Sequitur: <hi>Illi autem profecti praedicaverunt
ubique, Domino cooperante, et sermonem confirmante
sequentibus signis.</hi> Quid in his considerandum
est, quid memoriae commendandum, nisi quod
praeceptum obedientia, obedientiam vero signa secuta
sunt? Sed quia, auctore Deo, breviter lectionem
<pb n="1218A"/>
Evangelicam exponendo transcurrimus, restat ut aliquid
de ipsa tantae solemnitatis consideratione dicamus.</p>
        </div3>
<div3>
          <head>9.</head>
          <p>
 Hoc autem nobis primum quaerendum est, quidnam
sit quod nato Domino apparuerunt angeli, et
tamen non leguntur in albis vestibus apparuisse,
ascendente autem Domino, missi angeli in albis leguntur
vestibus apparuisse. Sic etenim scriptum est: <hi>Videntibus illis elevatus est, et nubes suscepit eum ab
oculis eorum. Cumque intuerentur in coelum euntem illum,
ecce duo viri steterunt juxta illos in vestibus albis <note>(Act. I, 9)</note>
          </hi>.
In albis autem vestibus gaudium et solemnitas
mentis ostenditur. Quid est ergo quod nato
Domino, non in albis vestibus, ascendente autem Domino,
in albis vestibus angeli apparent, nisi quod
<pb n="1218B"/>
tunc magna solemnitas angelis facta est, cum coelum
Deus homo penetravit? Quia nascente Domino videbatur
divinitas humiliata; ascendente vero Domino,
est humanitas exaltata. Albae etenim vestes exaltationi
magis congruunt quam humiliationi. In assumptione
ergo ejus angeli in albis vestibus videri
debuerunt, quia qui in nativitate sua apparuit Deus
humilis, in Ascensione sua ostensus est homo sublimis.</p>
        </div3>
<div3>
          <head>10.</head>
          <p>
 Sed hoc nobis magnopere, fratres charissimi,
in hac solemnitate pensandum est, quia deletum est
hodierna die chirographum damnationis nostrae, mutata
est sententia corruptionis nostrae. Illa enim natura
cui dictum est: <hi>Terra es, et in terram ibis (Genes,
III, 19)</hi>, hodie in coelum ivit. Pro hac ipsa namque
<pb n="1218C"/>
carnis nostrae sublevatione per figuram beatus
Job Dominum avem vocat. Quia enim Ascensionis
ejus mysterium Judaeam non intelligere conspexit,
de infidelitate ejus sententiam protulit, dicens: <hi>Semitam
ignoravit avis <note>(Job. XXVIII, 7)</note>
          </hi>. Avis enim recte
appellatus est Dominus, quia corpus carneum ad
aethera libravit. Cujus avis semitam ignoravit quisquis
eum ad coelum ascendisse non credidit. De hac
solemnitate per Psalmistam dicitur: <hi>Elevata est magnificentia
tua super coelos <note>(Psal. VIII, 2)</note>
          </hi>. De hac rursus
ait: <hi>Ascendit Deus in jubilatione, et Dominus in
voce tubae <note>(Psal. XLVI, 6)</note>
          </hi>. De hac iterum dicit: <hi>Ascendens
in altum captivam duxit captivitatem, dedit
dona hominibus <note>(Psal. LXVII, 19)</note>
          </hi>. Ascendens quippe
in altum captivam duxit captivitatem, quia corruptionem
nostram virtute suae incorruptionis absorbuit.
<pb n="1218D"/>
Dedit vero dona hominibus, quia, misso desuper
Spiritu, alii sermonem sapientiae, alii sermonem
scientiae, alii gratiam virtutum, alii gratiam curationum,
alii genera linguarum, alii interpretationem
tribuit sermonum <note>(I Cor. XII, 8)</note>. Dedit ergo dona
hominibus. De hac Ascensionis ejus gloria etiam
Habacuc ait: <hi>Elevatus est sol, et luna stetit in ordine
suo <note>(Habac. III, 11, sec. LXX)</note>
          </hi>. Quis enim solis nomine
<pb n="1219A"/>
nisi Dominus, et quae lunae nomine nisi Ecclesia
designatur? Quousque enim Dominus ascendit ad
coelos, sancta ejus Ecclesia adversa mundi omnimodo
formidavit; at postquam ejus Ascensione roborata <emph>1574</emph> 
 est, aperte praedicavit quod occulte
credidit. Elevatus est ergo sol, et luna stetit in ordine
suo, quia cum Dominus coelum petiit, sancta
ejus Ecclesia in auctoritate praedicationis excrevit.
Hinc ejusdem Ecclesiae voce per Salomonem dicitur: <hi>Ecce iste venit saliens in montibus, et transiliens colles <note>(Cant. II, 8)</note>
          </hi>.
Consideravit namque tantorum operum
culmina, et ait: <hi>Ecce iste venit saliens in montibus.</hi> 
Veniendo quippe ad redemptionem nostram, quosdam,
ut ita dixerim, saltus dedit. Vultis, fratres
charissimi, ipsos ejus saltus agnoscere? De coelo venit
<pb n="1219B"/>
in uterum, de utero venit in praesepe, de praesepe
venit in crucem, de cruce venit in sepulcrum, de
sepulcro rediit in coelum. Ecce, ut nos post se currere
faceret, quosdam pro nobis saltus manifestata
per carnem veritas dedit, quia <hi>exsultavit ut gigas ad
currendam viam suam <note>(Psal. XVIII, 6)</note>
          </hi>, ut nos ei diceremus
ex corde: <hi>Trahe nos post te, curremus in
odorem unguentorum tuorum <note>(Cant. I, 3)</note>
          </hi>.</p>
        </div3>
<div3>
          <head>11.</head>
          <p>
 Unde, fratres charissimi, oportet ut illuc sequamur
corde, ubi eum corpore ascendisse credimus.
Desideria terrena fugiamus, nihil nos jam
delectet <emph>1575</emph> in infimis, qui patrem habemus in
coelis. Et hoc nobis est magnopere perpendendum,
quia is qui placidus ascendit terribilis redibit; et
quidquid nobis cum mansuetudine praecepit, hoc a
<pb n="1219C"/>
nobis cum districtione exiget. Nemo ergo indulta
poenitentiae tempora parvipendat, nemo curam sui,
dum valet, agere negligat, quia Redemptor noster
tanto tunc in judicium districtior veniet, quanto
nobis ante judicium magnam patientiam praerogavit.
Haec itaque vobiscum, fratres, agite, haec in mente
sedula cogitatione versate. Quamvis adhuc rerum
perturbationibus animus fluctuet, jam tamen spei
vestrae anchoram in aeternam patriam figite, intentionem
mentis in vera luce solidate. Ecce ad coelum
ascendisse Dominum audivimus. Hoc ergo servemus
in meditatione quod credimus. Et si adhuc hic tenemur
infirmitate corporis, sequamur tamen eum
passibus amoris. Non autem deserit desiderium nostrum
ipse qui dedit, Jesus Christus Dominus noster,
qui vivit et regnat cum Deo Patre in unitate
<pb n="1219D"/>
Spiritus sancti Deus, per omnia saecula saeculorum.
Amen.
</p>
        </div3>
      </div1>

<div1>
        <head> HOMILIA XXX.</head>

<pb n="1220A"/>
<p>Habita ad populum in basilica sancti Petri
apostoli, die sancto Pentecostes.</p>
<p>
          <emph>LECTIO S. EVANG. SEC. JOAN. XIV, 23-31.</emph>
        </p>
<p divs_removed="true"> <hi>In illo tempore, dicebat Jesus discipulis suis: Si
quis diligit me, sermonem meum servabit, et Pater
meus diliget eum, et ad eum veniemus, et mansionem
apud eum faciemus. Qui non diligit me sermones meos
non servat. Et sermonem quem audistis non est meus,
sed ejus qui misit me Patris. Haec locutus sum vobis
apud vos manens. Paraclitus autem Spiritus sanctus,
quem mittet Pater in nomine meo, ille vos docebit
omnia, et suggeret vobis omnia quaecunque dixero vobis.
Pacem relinquo vobis, pacem meam do vobis. Non
quomodo mundus dat ego do vobis. Non turbetur cor
vestrum, neque formidet. Audistis quia ego dixi vobis:
Vado et venio ad vos. Si diligeretis me, gauderetis utique,
quia vado ad Patrem, quia Pater major me est.
<pb n="1220B"/>
Et nunc dixi vobis priusquam fiat, ut cum factum fuerit
credatis. Jam non multa loquar vobiscum. Venit
enim princeps mundi hujus, et in me non habet quidquam.
Sed ut cognoscat mundus quia diligo Patrem,
et sicut mandatum dedit mihi Pater, sic facio.</hi> <emph>1574</emph>

        </p>
        <div3 moved_from_p="true">
            <head>1.</head>
          <p>
 Libet, fratres charissimi, evangelicae
verba lectionis sub brevitate transcurrere, ut post
diutius liceat in contemplatione tantae solemnitatis
immorari. Hodie namque Spiritus sanctus repentino
sonitu super discipulos venit <note>(Act. II, 2, seq.)</note>, mentesque
carnalium in sui amorem permutavit, et foris
apparentibus linguis igneis, intus facta sunt corda
flammantia, quia dum Deum in ignis visione suscipiunt,
per amorem suaviter arserunt. Ipse namque
Spiritus sanctus amor est. Unde et Joannes dicit:
<pb n="1220C"/> <hi>Deus charitas est 
 <note>(I Joan. IV, 8, 16)</note>
            </hi>. Qui ergo mente
integra Deum desiderat, profecto jam habet quem
 amat. Neque enim quisquam posset Deum diligere,
si <emph>1575</emph> eum quem diligit non haberet. Sed ecce,
si unusquisque vestrum requiratur an diligat Deum,
tota fiducia et secura mente respondet, Diligo. In
ipso autem lectionis exordio audistis quid Veritas
dicat: <hi>Si quis diligit me, sermonem meum servabit.</hi> 
Probatio ergo dilectionis, exhibitio est operis. Hinc
in Epistola sua idem Joannes dicit: <hi>Qui dicit, Dilige
Deum, et mandata ejus non custodit, mendax est <note>(Ibid.,
20)</note>
            </hi>. Vere etenim Deum diligimus, si ad mandata
ejus nos a nostris voluptatibus coarctamus. Nam
qui adhuc per illicita desideria diffluit, profecto
Deum non amat, quia ei in sua voluntate contradicit.</p>
        </div3>
<p>
          <pb n="1220D"/> <emph>1576</emph> 2. <hi>Et Pater meus diliget eum, et ad eum veniemus
et mansionem apud eum faciemus.</hi> Pensate,
fratres charissimi, quanta sit ista solemnitas, habere
in cordis hospitio adventum Dei. Certe si domum
vestram quisquam dives ac praepotens amicus
<pb n="1221A"/>
intraret, omni festinantia domus tota mundaretur,
ne quid fortasse esset quod oculos amici intrantis
offenderet. Tergat ergo sordes pravi operis, qui
Deo praeparat domum mentis. Sed videte quid Veritas
dicat: <hi>Veniemus, et mansionem apud eum faciemus.</hi> 
In quorumdam etenim corda venit, et mansionem
non facit, quia per compunctionem quidem Dei
respectum percipiunt, sed tentationis tempore hoc
ipsum quod compuncti fuerant obliviscuntur; sicque
ad perpetranda peccata redeunt, ac si haec minime
planxissent. Qui ergo Deum vere diligit, qui ejus
mandata custodit, in ejus corde Dominus et venit et
mansionem facit, quia sic eum divinitatis amor penetrat,
ut ab hoc amore tentationis tempore non
recedat. Ille ergo vere amat, cujus videlicet mentem
<pb n="1221B"/>
delectatio prava ex consensu non superat. Nam
tanto quisque a superno amore disjungitur, quanto
inferius delectatur. Unde et adhuc subditur: <hi>Qui
non diligit me, sermones meos non servat.</hi> Ad vosmetipsos
ergo, fratres charissimi, introrsus redite; si
Deum vere amatis, exquirite; nec tamen sibi aliquis
credat, quidquid sibi animus sine operis attestatione
responderit. De dilectione conditoris, lingua, meus,
et vita requiratur. Nunquam est Dei amor otiosus.
Operatur etenim magna, si est; si vero operari renuit,
amor non est.</p>
<p> <hi>Et sermonem quem audistis non est meus, sed ejus
qui misit me Patris.</hi> Scitis, fratres charissimi, quia
ipse qui loquitur unigenitus Filius Verbum Patris
est, et ideo sermo quem loquitur Filius non est Filii,
sed Patris, quia ipse Filius Verbum est Patris. <hi>Haec
<pb n="1221C"/>
locutus sum vobis apud vos manens.</hi> Quando non maneret
apud eos, qui ascensurus coelum promittit, dicens: <hi>Ecce ego vobiscum sum omnibus diebus usque ad
consummationem saeculi 
 <note>(Matth. XXVIII, 20)</note>
          </hi>? Sed Verbum
incarnatum et manet et recedit: recedit corpore,
manet divinitate. Apud eos ergo tunc se mansisse
perhibet, quia qui invisibili semper potestate
 praesens erat, corporali jam visione recedebat.</p>
<div3>
          <head>3.</head>
          <p>
 <hi>Paraclitus autem Spiritus sanctus, quem mittet
Pater in nomine meo, ille vos docebit omnia, et suggeret
vobis omnia quaecunque dixero vobis.</hi> Nostis plurimi,
fratres mei, quod Graeca locutione paraclitus
Latina advocatus dicitur, vel consolator. Qui idcirco
advocatus dicitur, quia pro errore delinquentium
<pb n="1221D"/>
apud justitiam Patris intervenit. Qui unius substantiae
cum Patre et Filio, exorare pro delinquentibus
perhibetur, quia eos quos repleverit, exorantes facit.
Unde et Paulus dicit: <hi>Ipse enim Spiritus postulat
pro nobis, gemitibus inenarrabilibus <note>(Rom. VIII, 26)</note>
          </hi>.
Minor vero est qui postulat quam qui postulatur;
quomodo ergo Spiritus postulare dicitur qui minor
non est? Sed ipse Spiritus postulat, quia ad postulandum
eos quos repleverit inflammat. Consolator
autem idem Spiritus vocatur, quia de peccati perpetratione
moerentibus, dum spem veniae praeparat, ab
afflictione tristitiae mentem levat. De quo recte promittitur:
<pb n="1222A"/> <hi>Ipse vos docebit omnia.</hi> 
 Quia nisi idem
Spiritus cordi adsit audientis, <emph>1577</emph> otiosus est
sermo doctoris. Nemo ergo docenti homini tribuat
quod ex ore docentis intelligit, quia nisi intus sit qui
doceat, doctoris lingua exterius in vacuum laborat.
Ecce unam loquentis vocem omnes pariter auditis,
nec tamen pariter sensum auditae vocis percipitis.
Cum ergo vox dispar non sit, cur in cordibus vestris
dispar est vocis intelligentia, nisi quia per hoc quod
vox loquentis communiter admonet, est magister
interior qui de vocis intelligentia quosdam specialiter
docet? De hac unctione Spiritus rursus per Joannem
dicitur: <hi>Sicut unctio ejus docet vos de omnibus <note>(I
Joan. II, 27)</note>
          </hi>. Per vocem ergo non instruitur, quando
mens per Spiritum non ungitur. Sed cur ista de doctrina
hominum loquimur, quando et ipse conditor
<pb n="1222B"/>
non ad eruditionem hominis loquitur, si eidem homini
per unctionem Spiritus non loquatur? Certe
Cain, priusquam fratricidium opere perpetraret, audivit: <hi>Peccasti quiesce 
 <note>(Genes. IV, 7, juxta LXX)</note>
          </hi>. Sed
quia, culpis suis exigentibus, voce est admonitus,
non unctione Spiritus, audire verba Dei potuit, sed
servare contempsit. Requirendum vero nobis est cur
de eodem Spiritu dicatur: <hi>Suggeret vobis omnia,</hi> 
cum suggerere soleat esse minoris. Sed quia suggerere
aliquando dicimus subministrare, invisibilis
Spiritus suggerere dicitur, non quod nobis scientiam
ab imo inferat, sed ab occulto. <hi>Pacem relinquo vobis,
pacem meam do vobis.</hi> Hic relinquo, illic do. Sequentibus
relinquo, pervenientibus do.</p>
        </div3>
<div3>
          <head>4.</head>
          <p>
 Ecce, fratres charissimi, verba sacrae lectionis
<pb n="1222C"/>
sub brevitate discussimus, nunc in contemplationem
tantae festivitatis animum transferamus. Sed quia
cum lectione evangelica vobis est etiam Actuum
apostolorum lectio recitata <note>(Act. II)</note>, ex ea ergo aliquid
in usum nostrae contemplationis trahamus. Audistis
etenim quia Spiritus sanctus super discipulos
in igneis linguis apparuit, omniumque linguarum
scientiam dedit. Quid scilicet hoc miraculo designans,
nisi quod sancta Ecclesia, eodem Spiritu repleta,
omnium gentium erat voce locutura? Qui
vero contra Deum turrim aedificare conati sunt communionem
unius linguae perdiderunt <note>(Genes. XI, 8)</note>,
in his autem qui Deum humiliter metuebant linguae
omnes unitae sunt. Hic ergo humilitas virtutem meruit,
illic superbia confusionem.
<pb n="1222D"/>
</p>
        </div3>
<div3>
          <head>5. </head>
          <p>
Sed quaerendum nobis est cur sanctus Spiritus,
Patri et Filio coaeternus, in igne apparuit, cur in
igne simul et linguis, cur aliquando in columba, aliquando
vero in igne monstratur, cur super unigenitum
Filium apparuit in columbae specie, et super
discipulos in igne <note>(Act. II, 2 seq.)</note>; ita ut neque super
Dominum veniret in igne, neque super discipulos
monstraretur in columba. Per quatuor itaque haec
quae proposuimus solvendo redeamus. Patri namque
et Filio coaeternus Spiritus in igne monstratur, quia
incorporeus, ineffabilis, atque invisibilis ignis est
Deus, attestante Paulo: <hi>Deus noster ignis consumens
<pb n="1223A"/>
est <note>(Hebr. XII, 29)</note>
          </hi>. Deus quippe ignis dicitur, quia
per hunc peccatorum rubigo consumitur. De hoc
igne Veritas dicit: <hi>Ignem veni mittere in terram, et
quid volo, nisi ut ardeat <note>(Luc. XII, 49)</note>
          </hi>? Terra enim
vocata sunt corda terrena, quae, dum semper infimas
in se cogitationes congerunt, a malignis spiritibus
conculcantur. Sed ignem Dominus in terram mittit
cum afflatu sancti Spiritus corda carnalium incendit.
Et terra ardet cum cor carnale in suis pravis voluptatibus
frigidum, <emph>1578</emph> relinquit concupiscentias praesentis
saeculi, et incenditur ad amorem Dei. Bene ergo
in igne apparuit Spiritus, quia ab omni corde quod
replet torporem frigoris excutit, et hoc in desiderium
suae aeternitatis accendit. In igneis autem linguis
monstratus est, quia idem Spiritus coaeternus est Filio,
<pb n="1223B"/>
et habet cognationem maximam lingua cum verbo.
Verbum quippe Patris est Filius. Et quia una est
Spiritus et Verbi substantia, idem Spiritus monstrari
debuit in lingua. Vel certe quia per linguam
procedit verbum, in linguis apparuit Spiritus, quia
quisquis sancto Spiritu tangitur, Dei Verbum, id est
unigenitum Filium confitetur; et negare Dei Verbum
non valet, quia jam sancti Spiritus linguam habet.
Vel certe in linguis igneis apparuit Spiritus, quia
omnes quos repleverit ardentes pariter et loquentes
facit. Linguas igneas doctores habent, quia, dum
Deum amandum praedicant, corda audientium inflammant.
Nam et otiosus est sermo docentis, si
praebere non valet incendium amoris. Hoc doctrinae
incendium ab ipso Veritatis ore conceperant, qui
<pb n="1223C"/>
dicebant: <hi>Nonne cor nostrum ardens erat in nobis
cum loqueretur in via et aperiret nobis Scripturas <note>(Luc. XXIV, 32)</note>
          </hi>?
Ex audito quippe sermone inardescit
animus, torporis frigus recedit, fit mens in superno
desiderio anxia, a concupiscentiis terrenis
aliena. Amor verus qui hanc repleverit, in fletibus
cruciat; sed dum tali ardore cruciatur, ipsis suis
cruciatibus pascitur. Audire ei libet praecepta coelestia;
et quot mandatis instruitur, quasi tot facibus
inflammatur; et quae torpebat prius per desideria,
ardet postmodum per verba. Unde bene per Moysen
dicitur: <hi>In dextera ejus ignea lex <note>(Deut. XXXIII, 2)</note>
          </hi>.
Sinistra quippe reprobi, qui et ad sinistram ponendi
sunt; dextera autem Dei appellantur electi. In dextera
ergo Dei lex ignea est, quia electi mandata coelestia
<pb n="1223D"/>
nequaquam frigido corde audiunt, sed ad haec
amores intimi facibus inardescunt. Sermo ad aurem
ducitur, et mens eorum sibimet irata ex internae
dulcedinis flamma concrematur. In columba vero Spiritus
sanctus et in igne monstratus est, quia omnes
quos repleverit, simplices et ardentes facit, simplices
puritate, ardentes aemulatione. Neque enim placere
Deo potest aut simplicitas sine zelo, aut zelus
sine simplicitate. Hinc ipsa Veritas dicit: <hi>Estote prudentes
sicut serpentes, et simplices sicut columbae</hi> 
<pb n="1224A"/> <note>(Matth. X, 16)</note>.
Qua in re notandum est quod discipulos
suos nec de columba sine serpente, nec
de serpente sine columba voluit Dominus admonere,
quatenus et columbae simplicitatem astutia serpentis
accenderet, et serpentis astutiam columbae simplicitas
temperaret. Hinc Paulus ait: <hi>Nolite pueri effici
sensibus <note>(I Cor. XIV, 20)</note>
          </hi>. Ecce prudentiam serpentis
audivimus, nunc de simplicitate columbae moneamur: <hi>Sed malitia parvuli estote 
 <note>(Ibid.)</note>
          </hi>. Hinc de beato
Job dicitur: <hi>Erat vir simplex et rectus <note>(Job I, 1)</note>
          </hi>. Quae
est autem rectitudo sine simplicitate, aut quae simplicitas
sine rectitudine? Quia ergo et rectitudinem
docet iste Spiritus et simplicitatem, et in igne monstrari
debuit et in columba, quatenus omne cor
quod ejus gratia tangitur, et mansuetudinis lenitate
<pb n="1224B"/>
tranquillum, et zelo justitiae accensum fiat.</p>
        </div3>
<div3>
          <head>6.</head>
          <p>
 Ad extremum vero quaerendum est cur in ipso
Redemptore nostro <emph>1579</emph> Mediatore Dei et hominum
per columbam apparuit, in discipulis vero per
ignem? Certe unigenitus Dei Filius judex est generis
humani. Sed quis ejus justitiam ferret, si priusquam
nos per mansuetudinem colligeret culpas nostras
per zelum rectitudinis examinare voluisset?
Homo ergo pro hominibus factus, mitem se hominibus
praebuit. Noluit peccatores ferire, sed colligere.
Prius voluit mansuete corripere, ut haberet quos
postmodum in judicio salvaret. In columba ergo super
eum apparere debuit Spiritus, qui non veniebat ut
peccata jam per zelum percuteret, sed adhuc per
mansuetudinem toleraret. At contra super discipulos
<pb n="1224C"/>
in igne debuit Spiritus sanctus demonstrari, ut hi
qui erant simpliciter homines, atque ideo peccatores,
eos contra semetipsos spiritalis servos accenderet, et
peccata, quibus Deus per mansuetudinem parceret,
ipsi in se per poenitentiam punirent. Nec ipsi quippe
esse poterant sine peccato qui adhaerebant coelesti
magisterio, Joanne attestante, qui ait: <hi>Si dixerimus
quia peccatum non habemus, nosmetipsos seducimus,
et veritas in nobis non est <note>(I Joan. I, 8)</note>
          </hi>. In igne ergo
venit in hominibus, in columba vero apparuit in Domino,
quia peccata nostra, quae pie Dominus per
mansuetudinem tolerat, nos per zelum rectitudinis
debemus caute conspicere, et ardore semper poenitentiae
cremare. Igitur per columbam Spiritus in
Redemptore monstratus est, per ignem vero in hominibus,
<pb n="1224D"/>
quia quanto nobis nostri judicis facta est severitas
temperata, tanto erga se debet fieri nostra
infirmitas accensa. Quatuor itaque propositionum
expleta ratione, ad dona ejusdem Spiritus contemplanda
transeamus.</p>
        </div3>
<div3>
          <head>7.</head>
          <p>
 De isto quippe Spiritu scriptum est: <hi>Spiritus
ejus ornavit coelos <note>(Job. XXVI, 13)</note>
          </hi>. Ornamenta enim
coelorum sunt virtutes praedicantium. Quae videlicet
ornamenta Paulus enumerat, dicens: <hi>Alii datur per
Spiritum sermo sapientiae, alii sermo scientiae secundum
<pb n="1225A"/>
eumdem Spiritum, alteri fides in eodem Spiritu, alii
gratia sanitatum in uno Spiritu, alii operatio virtutum,
alii prophetia, alii discretio spirituum, alii genera linguarum,
alii interpretatio sermonum. Haec autem omnia
operatur unus atque idem Spiritus, dividens singulis
prout vult <note>(I Cor. XII, 8, seq.)</note>
          </hi>. Quot ergo sunt bona
praedicantium, tot sunt ornamenta coelorum. Hinc
rursus scriptum est: <hi>Verbo Domini coeli firmati sunt <note>(Psal. XXXII, 6)</note>
          </hi>.
Verbum enim Domini, Filius est
Patris. Sed eosdem coelos, videlicet sanctos apostolos,
ut tota simul sancta Trinitas ostendatur operata,
repente de sancti Spiritus divinitate adjungitur: <hi>Et
spiritu oris ejus omnis virtus eorum <note>(Ibid.)</note>
          </hi>. Coelorum
ergo virtus de spiritu sumpta est, quia mundi hujus
potestatibus contraire non praesumerent, nisi eos
<pb n="1225B"/>
sancti Spiritus fortitudo solidasset. Quales namque
doctores sanctae Ecclesiae ante adventum hujus Spiritus
fuerint scimus, et post adventum illius cujus
fortitudinis facti sint conspicimus.</p>
        </div3>
<div3>
          <head>8.</head>
          <p>
 Certe iste ipse pastor Ecclesiae, ad cujus sacratissimum
corpus sedemus, quantae debilitatis,
quantaeque formidinis ante adventum Spiritus fuerit,
ancilla ostiaria requisita dicat. Una enim mulieris
voce perculsus, dum mori timuit, vitam negavit <note>(Joan. XVIII, 17)</note>.
Et tunc Petrus negavit in terra, <emph>1580</emph> 
 cum latro confiteretur in cruce <note>(Luc. XXIII,
41, 42)</note>. Sed vir iste tantae formidinis qualis post
adventum Spiritus existat audiamus. Fit conventus
magistratus atque seniorum, caesis denuntiatur apostolis
ne in nomine Jesu loqui debeant: Petrus magna
<pb n="1225C"/>
auctoritate respondit: <hi>Obedire oportet Deo magis
quam hominibus <note>(Act. V, 29)</note>
          </hi>. Et rursus: <hi>Si justum
est in conspectu Dei vos potius audire quam Deum,
judicate. Non enim possumus quae vidimus et audivimus
non loqui <note>(Ibid., IV, 9, 10)</note>
          </hi>. <hi>Et illi quidem ibant
gaudentes a conspectu concilii, quoniam digni habiti
sunt pro nomine Jesu contumelias pati <note>(Ibid., V, 41)</note>
          </hi>.
Ecce gaudet Petrus in verberibus, qui ante in verbis
timebat. Et qui prius ancillae voce requisitus timuit,
post adventum sancti Spiritus vires principum caesus
premit. Libet oculos fidei in virtutem opificis hujus
attollere, atque sparsim Patres testamenti novi ac
veteris considerare. Ecce, apertis eisdem oculis fidei,
David, Amos, Danielem, Petrum, Paulum, Matthaeum
intueor, et sanctus iste Spiritus qualis sit artifex
<pb n="1225D"/>
considerare volo, sed in ipsa mea consideratione
deficio. Implet namque citharoedum puerum, et
psalmistam facit <note>(I Reg. XVI, 18)</note>. Implet pastorem
armentarium sycomoros vellicantem, et prophetam
facit <note>(Amos. VII, 14)</note>. Implet abstinentem puerum, et
judicem senum facit <note>(Dan. XIII, 46, seq.)</note>. Implet piscatorem,
et praedicatorem facit <note>(Matth. IV, 19)</note>. Implet
persecutorem, et doctorem gentium facit <hi>(Act.
<pb n="1226A"/>
IX, 1, seq.)</hi>. Implet publicanum, et evangelistam facit <note>(Luc. V, 27, 28)</note>.
O qualis est artifex iste Spiritus!
Nulla ad discendum mora agitur in omne quod voluerit.
Mox ut tetigerit mentem, docet, solumque
tetigisse docuisse est. Nam humanum animum subito
ut illustrat immutat; abnegat hunc repente quod
erat, exhibet repente quod non erat.</p>
        </div3>
<div3>
          <head>9.</head>
          <p>
 Pensemus sanctos praedicatores nostros quales
 hodierna die reperit, quales fecit. Certe qui in uno
conclavi pro Judaeorum metu residebant, nativitatis
suae singuli linguam noverant, et tamen nec ea ipsa
lingua quam noverant aperte Christum loqui praesumebant.
Venit Spiritus, et in ore eos per diversitatem
linguarum docuit, in mente autem ex auctoritate
roboravit <note>(Act. II, 2, seq.)</note>. Coeperunt et in aliena
<pb n="1226B"/>
Christum eloqui, qui de illo prius et in sua lingua loqui
metuebant. Inflammatum etenim cor despexit tormenta
corporis, quae ante metuebat; vicit vim carnalis
formidinis prae amore conditoris. Et qui prius
suis adversariis succumbebant formidine, eis jam
praeerant auctoritate. Qui ergo in tantae eos celsitudinis
culmen erexit, quid aliud dixerim, nisi quod
mentes terrenorum hominum coelos fecit? Pensate,
fratres charissimi, post incarnationem unigeniti Filii
Dei qualis sit hodierna solemnitas de adventu Spiritus
sancti. Sicut enim illa, ita quoque et haec est
honorabilis. In illa quippe Deus in se permanens suscepit
hominem, in ista vero homines venientem
desuper susceperunt Deum. In illa Deus naturaliter
factus est homo, in ista homines facti sunt per adoptionem
<pb n="1226C"/>
dii. Si ergo remanere carnales in morte
nolumus, hunc, fratres charissimi, vivificantem Spiritum
amemus. <emph>1581</emph>
</p>
        </div3>
<div3>
          <head>10.</head>
          <p>
 Sed quia caro spiritum nescit, dicat
fortasse carnali cogitatione apud se aliquis: Quomodo
diligere valeo quem ignoro? Hoc et nos concedimus,
quia mens, visibilibus intenta, videre nescit invisibilem.
 Nulla enim nisi visibilia cogitat, eaque et cum
non agit, eorum imagines introrsus trahit; dumque
in imaginibus corporeis jacet, surgere ad incorporea
non valet. Unde fit ut tanto deterius Creatorem nesciat,
quanto in cogitatione sua familiarius corpoream
creaturam portat. Sed cum Deum videre non
possumus, habemus aliquid quod agamus, unde iter
fiat quo ad eum nostrae intelligentiae oculus veniat.
<pb n="1226D"/>
Certe quem in se videre nullo modo valemus, hunc
in servis suis videre jam possumus. Quos dum mira
conspicimus agere, certum nobis fit in eorum mentibus
Deum habitare. In re autem incorporea a rebus
corporalibus usum trahamus. Nemo etenim nostrum
orientem clare solem, in sphaeram illius intendendo,
valet conspicere, quia tensi in ejus radiis oculi reverberantur;
sed sole illustratos montes aspicimus,
<pb n="1227A"/>
et quia jam sol ortus est videmus. Quia ergo solem
justitiae in seipso videre non possumus, illustratos
montes claritate illius videamus, sanctos videlicet
apostolos, qui virtutibus emicant, miraculis coruscant,
quos nati solis claritas perfudit, et cum in
seipso sit invisibilis, per eos nobis quasi per illustratos
montes se visibilem praebuit. Virtus enim divinitatis
in se quasi sol in coelo est; virtus divinitatis
in hominibus, sol in terra. Solem ergo justitiae intueamur
in terra, quem videre non possumus in
coelo, ut dum inoffenso pede operis per hunc in terra
gradimur, ad intuendum illum quandoque oculos in
coelum levemus. Sed inoffenso pede iter nostrum in
terra agitur, si Deus ac proximus integra mente diligatur.
Nec enim Deus vere sine proximo, nec proximus
vere diligitur sine Deo. Hinc est quod sicut in
<pb n="1227B"/>
alio sermone jam diximus <note>(Supra, homil. 26, num. 3)</note>,
idem Spiritus secundo legitur discipulis datus, prius
a Domino in terra degente, postmodum a Domino
coelo praesidente. In terra quippe datur ut diligatur
proximus, e coelo vero ut diligatur Deus. Sed cur
prius in terra, postmodum e coelo, nisi quod patenter
datur intelligi quia, juxta Joannis vocem, <hi>Qui fratrem
suum non diligit quem videt, Deum quem non videt,
quomodo potest diligere? <note>(I Joan. IV, 20.)</note>
          </hi> Diligamus
ergo proximum, fratres, amemus eum qui juxta nos
est, ut pervenire valeamus ad amorem illius qui super
nos est. Meditetur mens in proximo quod exhibeat
Deo; ut perfecte mereatur in Deo gaudere cum
proximo. Tunc ad illam supernae frequentiae laetitiam
perveniemus, de qua nunc sancti Spiritus pignus
<pb n="1227C"/>
accepimus. Ad istum finem toto amore tendamus, in
quo sine fine laetabimur. Ibi supernorum civium societas
sancta; ibi solemnitas certa; ibi requies
secura; ibi pax vera, quae nobis jam non relinquitur,
sed datur per Dominum nostrum Jesum Christum,
qui cum Patre vivit et regnat in unitate Spiritus
sancti Deus, per omnia saecula saeculorum. Amen.
</p>
        </div3>
      </div1>

<div1>
        <head> HOMILIA XXXI.</head>
<p>Habita ad populum in basilica sancti Laurentii martyris,
 Sabbato Quatuor temporum Septembris.</p>
<p>
          <emph>LECTIO S. EVANG. SEC. LUC. XIII, 6-13.</emph>
        </p>
<p divs_removed="true"> <hi>In illo tempore, dicebat Jesus turbis similitudinem
hanc: Arborem fici habebat quidam plantatam in vinea
sua, et venit quaerens fructum in illa, et non invenit.
Dixit autem ad cultorem vineae: Ecce anni tres sunt,
<pb n="1227D"/>
ex quo venio quaerens fructum in ficulnea hac, et non
invenio. Succide ergo illam, ut quid etiam terram occupat?
<pb n="1228A"/>
At ille respondens, dicit illi: Domine, dimitte
illam et hoc anno, usque dum fodiam circa illam, et
mittam cophinum stercoris. Et si quidem fecerit fructum;
sin autem, in futurum succides eam. Erat autem
docens in synagoga eorum Sabbatis. Et ecce mulier
quae habebat spiritum infirmitatis annis decem et octo,
et erat inclinata, nec omnino poterat sursum respicere.
Quam cum videret Jesus, vocavit ad se, et ait
illi: Mulier, dimissa es ab infirmitate tua. Et imposuit
illi manus; et confestim erecta est, et glorificabat Deum,</hi> etc. <emph>1582</emph>

        </p>
        <div3 moved_from_p="true">
            <head>1.</head>
          <p>
 Dominus et Redemptor noster per
Evangelium suum aliquando verbis, aliquando rebus
loquitur; aliquando aliud verbis, atque aliud rebus;
aliquando autem hoc verbis quod rebus. Duas
<pb n="1228B"/>
etenim res ex Evangelio, fratres, audistis, ficulneam
infructuosam, et mulierem curvam, et utrique rei est
pietas impensa. Illud autem dixit per similitudinem,
istud egit per exhibitionem. Sed hoc significat ficulnea
infructuosa quod mulier inclinata, et hoc ficulnea
reservata quod mulier erecta. Dominus vineae
tertio venit ad ficulneam, et fructum minime invenit,
et mulier quae erecta est decem et octo annis
fuerat curva. Hoc autem decem et octo annorum numero
signatur, quod tertio dominus vineae ad ficulneam
infructuosam venisse perhibetur. Quia ergo
praemittendo summatim tota perstrinximus, jam per
lectionis ordinem singula disseramus.</p>
        </div3>
<div3>
          <head>2.</head>
          <p>
 <hi>Arborem fici habebat quidam plantatam in vinea
sua; et venit quaerens fructum in illa, et non invenit.</hi> 
Quid arbor fici, nisi humanam naturam designat?
<pb n="1228C"/>
Quid mulier inclinata nisi eamdem naturam significando
denuntiat? Quae et bene plantata est sicut ficus,
et bene <LACUNA>ta sicut mulier; sed in culpam propria
sponte lapsa, neque fructum servat operationis,
neque statum rectitudinis. Ad peccatum quippe ex
voluntate corruens, quia fructum obedientiae ferre
noluit, statum rectitudinis amisit. Quae ad Dei similitudinem
condita, dum in sua dignitate non perstitit,
quod plantata vel creata fuerat, servare contempsit.
Tertio dominus vineae ad ficulneam venit, quia naturam
generis humani ante legem, sub lege, sub gratia,
exspectando, admonendo, visitando, requisivit.</LACUNA>
        </p>
        </div3>
<div3>
          <head>3.</head>
          <p>
 <hi>Dixit autem ad cultorem vineae: Ecce anni tres
sunt ex quo venio fructum quaerens in ficulnea hac,</hi> 
<pb n="1228D"/> <emph>1583</emph> 
 <hi>et non invenio.</hi> Venit ante legem, quia per
naturalem intellectum quid unusquisque exemplo sui
qualiter erga proximum agere debuisset innotuit. Venit
<pb n="1229A"/>
in lege, quia praecipiendo docuit. Venit post legem
per gratiam, quia pietatis suae praesentiam exhibendo
monstravit. Sed tamen in tribus annis fructum
se non invenisse conqueritur, quia quorumdam
pravorum mentes nec inspirata lex naturalis corrigit,
nec praecepta erudiunt, nec incarnationis ejus
miracula convertunt. Quid vero per cultorem vineae,
nisi praepositorum ordo exprimitur? Qui dum
praesunt Ecclesiae, nimirum dominicae vineae curam
gerunt. Hujus enim vineae primus cultor Petrus apostolus
exstitit. Hunc nos indigni sequimur, in quantum
pro eruditione vestra, docendo, deprecando,
increpando, laboramus.</p>
        </div3>
<div3>
          <head>4.</head>
          <p>
 Sed cum magno jam timore audiendum est quod
cultori vineae de infructuosa arbore dicitur: <hi>Succide
<pb n="1229B"/>
illam; ut quid etiam terram occupat?</hi> Unusquisque
juxta modum suum, in quantum locum vitae praesentis
tenet, si fructum bonae operationis non exhibet,
velut infructuosa arbor terram occupat, quia
in eo loco in quo ipse est, et aliis operandi occasionem
negat. Sed in hoc saeculo potens quilibet, si fructum
non habet operationis bonae, etiam impedimentum
praestat caeteris, quia quicunque sub ipso sunt,
exemplo pravitatis illius, quasi umbra perversitatis
ejus premuntur. Stat desuper arbor infructuosa, et
subtus terra sterilis jacet. Infructuosae arboris desuper
umbra densatur, et solis radius ad terram descendere
nequaquam permittitur, quia dum subjecti
quilibet patroni perversi perversa exempla conspiciunt,
ipsi quoque, infructuosi remanentes, veritatis
<pb n="1229C"/>
lumine privantur. Et, pressi umbra, calorem solis
non accipiunt, quia <emph>1584</emph> inde remanent a Deo frigidi,
unde in hoc saeculo male proteguntur. Sed de
hoc perverso quolibet et potente pene jam requisitio
Deo non est. Postquam enim se perdidit, quaerendum
solummodo est cur et alios premat. Unde bene
ejusdem vineae dominus dicit: <hi>Ut quid etiam terram
occupat?</hi> Terram quippe occupat qui mentes alienas
gravat, terram occupat qui locum quem tenet in bonis
operibus non exercet.</p>
        </div3>
<div3>
          <head>5.</head>
          <p>
 Sed tamen nostrum est pro talibus deprecari.
Nam cultor vineae quid dicat audiamus: <hi>Domine, dimitte
illam et hoc anno, usque dum fodiam circa illam.</hi> 
Quid est circa ficulneam fodere, nisi infructuosas
mentes increpare? Omnis quippe fossa in imo
<pb n="1229D"/>
est. Et nimirum increpatio dum mentem sibi demonstrat,
humiliat. Quoties ergo aliquem de peccato suo
corripimus, quasi ex culturae debito circa infructuosam
arborem fodimus. Post fossionem vero quid dicatur
audiamus. <hi>Et mittam cophinum stercoris.</hi> Quid
est cophinus stercoris, nisi memoria peccatorum?
Peccata etenim carnis stercora vocantur. Unde et
per prophetam dicitur: <hi>Computruerunt jumenta in
stercore suo <note>(Joel. I, 17)</note>
          </hi>. Jumenta quippe in stercore
suo computrescere est carnales quosque in fetore
luxuriae vitam finire. Nos itaque quoties carnalem
<pb n="1230A"/>
mentem de suis peccatis increpamus, quoties ad ejus
memoriam vitia anteacta reducimus, quasi infructuosae
arbori cophinum stercoris versamus, ut malorum
quae egit memoriam recolat, et ad compunctionis
gratiam quasi de fetore pinguescat. Mittitur
ergo cophinus stercoris ad radicem arboris quando
pravitatis suae conscientia tangitur memoria cogitationis.
Cumque se per poenitentiam ad lamenta mens
excitat, et ad bonae operationis gratiam reformat,
quasi per tactum stereodris redit ad fecunditatem
operis radix cordis: plangit quod fecisse se meminit,
displicet sibi qualem fuisse se recolit: intentionem
contra se dirigit, atque ad meliora animum accendit.
Ex fetore ergo ad fructum reviviscit arbor,
quia de consideratione peccati ad bona se opera resuscitat
<pb n="1230B"/>
animus. Et sunt plerique qui increpationes
audiunt, et tamen ad poenitentiam redire centemnunt,
et, infructuosi Deo, in hoc saeculo virides
stant. Sed audiamus quid ficulneae cultor adjungat: <hi>Si quidem fecerit fructum: sin autem, in futuro succides
eam.</hi> 
 Quia profecto qui hic non vult ad fecunditatem
pinguescere per increpationem, illic cadet
unde jam resurgere per poenitentiam non valet; et
in futuro succidetur, quamvis hic sine fructu viridis
stare videatur.</p>
        </div3>
<div3>
          <head>6.</head>
          <p>
 <hi>Erat autem docens in synagoga eorum sabbatis.
Et ecce mulier quae habebat spiritum infirmitatis annis
decem et octo.</hi> Paulo ante jam diximus, quia hoc erat
trinus adventus domini ad infructuosam ficulneam,
quod decem et octo annorum numerus ad curvam
<pb n="1230C"/>
mulierem signat. Sexto enim die homo factus est <note>(Genes. I, 27)</note>,
atque eodem sexto die opera Domini
cuncta perfecta sunt. Senarius autem numerus in
trigonum ductus decem et octo facit. Quia ergo homo,
qui sexta die factus est, perfecta opera habere
noluit, sed ante legem, sub lege, atque in exordio
inchoantis gratiae infirmus exstitit, decem et octo
annis curva mulier fuit. <hi>Et erat inclinata, nec omnino
poterat sursum respicere.</hi> Omnis peccator terrena
cogitans, coelestia non requirens, <emph>1585</emph> sursum respicere
non valet, quia dum desideria inferiora sequitur,
a mentis suae rectitudine curvatur, et haec
semper videt, quod sine cessatione cogitat. Ad corda
vestra, fratres charissimi, redite, quid horis omnibus
in cogitationibus vestris volvatis semper aspicite.
<pb n="1230D"/>
Alius de honoribus, alius de pecuniis, alius de praediorum
ambitu cogitat. Haec cuncta in imo sunt, et
quando mens talibus implicatur, a status sui rectitudine
flectitur. Et quia ad coeleste desiderium non assurgit,
quasi mulier inclinata sursum respicere nequaquam
potest.</p>
        </div3>
<div3>
          <head>7.</head>
          <p>
 Sequitur: <hi>Hanc cum vidisset Jesus, vocavit ad
se, et ait illi: Mulier, dimissa es ab infirmitate tua. Et
imposuit illi manum, et confestim erecta est.</hi> Vocavit
et erexit, quia illuminavit et adjuvit. Vocat, sed non
erigit, quando quidem per ejus gratiam illuminamur,
<pb n="1231A"/>
sed, exigentibus nostris meritis, adjuvari non possumus.
Plerumque enim videmus quae agenda sunt,
sed hoc opere non implemus. Nitimur, et infirmamur.
Mentis judicium rectitudinem conspicit, sed ad
hanc operis fortitudo succumbit, quia nimirum jam
de poena peccati est ut ex dono quidem possit bonum
conspici, sed tamen ab eo quod aspicitur contingat
per meritum repelli. Usitata etenim culpa obligat
mentem, ut nequaquam surgere possit ad rectitudinem.
Conatur, et labitur, quia ubi sponte diu perstitit,
ibi et cum noluerit coacta cadit. Bene de hac
nostra incurvatione ex typo humani generis per Psalmistam
dicitur: <hi>Incurvatus sum et humiliatus sum
usquequaque <note>(Psal. XXXVII, 7)</note>
          </hi>. Contemplatus namque
quod ad supernam lucem intuendam homo, conditus
<pb n="1231B"/>
fuerat, sed peccatis exigentibus foras missus,
mentis suae tenebras portat, superna non appetit,
 infimis intendit, coelestia nequaquam desiderat,
terrena semper in animo versat, et hoc quod de suo
genere doluit, in seipso exclamavit, dicens: <hi>Incurvatus
sum et humiliatus sum usquequaque.</hi> Contemplationem
namque coelestium perdens, si sola carnis
necessaria homo cogitaret, incurvatus et humiliatus
esset, sed tamen usquequaque non esset. Quem ergo
a supernis cogitationibus non solum necessitas dejicit,
sed etiam voluptas illicita sternit, non solum incurvatus,
sed usquequaque incurvatus est. Hinc alius
propheta de immundis spiritibus dicit: <hi>Qui dixerunt
animae tuae, Incurvare ut transeamus <note>(Isai. LI, 23)</note>
          </hi>.
Recta quippe stat anima cum superna desiderat, et
<pb n="1231C"/>
nequaquam flectitur ad ima. Sed maligni spiritus cum
hanc in sua rectitudine stare conspiciunt, per eam
transire non possunt. Transire namque eorum est immunda
illi desideria spargere. Dicunt ergo <hi>Incurvare
ut transeamus,</hi> quia si ipsa se ad ima appetenda non
dejicit, contra hanc illorum perversitas nullatenus
convalescit; et transire per eam nequeunt, quam
contra se rigidam in superna intentione pertimescunt.</p>
        </div3>
<div3>
          <head>8.</head>
          <p>
 Nos ergo, fratres charissimi, non viam malignis
in nobis spiritibus damus, cum terrena concupiscimus,
cum ad temporalia appetenda curvamur. Pudeat
ergo terrena concupiscere, et dorsa mentium
ascendentibus adversariis praebere. Terram semper
intuetur qui curvus est, et quo praemio sit redemptus
non meminit qui ima quaerit. Hinc etiam per
<pb n="1231D"/>
Moysen dicitur, ut qui gibbo premitur, nequaquam
ad sacerdotium provehatur <note>(Levit. XXI, 20)</note>. Et quotquot
Christi sanguine redempti sumus, membra
ejusdem summi sacerdotis <emph>1586</emph> efficimur. Unde
et nobis per Petrum dicitur: <hi>Vos autem genus electum,
regale sacerdotium <note>(I Petr. II, 9)</note>
          </hi>. Sed qui gibbum
tolerat, ima semper intuetur. A sacerdotio ergo
<pb n="1232A"/>
repellitur, quia quisquis solis terrenis intentus est,
ipse sibi testis est quod membrum summi sacerdotis
non est. Hinc rursus pisces qui pennulas non
habent, ab esu fidelis populi prohibentur <note>(Levit. XI,
10)</note>. Pisces quippe qui pennulas squamarum habent,
dare etiam saltus super aquas solent. Quid ergo pennatis
piscibus nisi electae animae figurantur? Quae
profecto solae in coelestis Ecclesiae corpus transeunt,
quae, modo virtutum pennulis fultae, saltus dare per
coeleste desiderium sciunt, ut superna per contemplationem
appetant, quamvis in seipsis iterum ex
mortali carne relabantur. Si ergo jam bona coelestis
patriae <emph>1587</emph> agnovimus, displiceat nobis, fratres
charissimi, quod curvi sumus. Ponatur ante oculos
mulier curva, et arbor infructuosa. Reminiscamur
<pb n="1232B"/>
malorum quae fecimus, mittamus ad radicem cordis
cophinum stercoris, ut tunc in retributionis fructu
pinguescat quod nobis hic per poenitentiam fetebat.
Et si virtutum summa operari non possumus, ipse
Deus nostro gaudet lamento. Ex ipsa enim justitiae
inhoatione ei placebimus, qui injusta quae fecimus
punimus. Nec mora erit in fletibus, quia tergent citius
transeuntes lacrymas mansura gaudia. Per Dominum
nostrum Jesum Christum, qui vivit et regnat
cum Patre in unitate Spiritus sancti Deus, per omnia
saecula saeculorum. Amen.
</p>
        </div3>
      </div1>

<div1>
        <head> HOMILIA XXXII.</head>
<p>Habita ad populum in basilica sanctorum Processi
et Martiniani, die natalis eorum.</p>
<p>
          <emph>LECTIO S. EVANG. SEC. LUC. IX, 23-27.</emph>
        </p>
<p divs_removed="true">
          <pb n="1232C"/> <hi>In illo tempore, dixit Jesus discipulis suis: Si quis
vult post me venire, abneget semetipsum, et tollat crucem
suam quotidie, et sequatur me. Qui enim voluerit
animam suam salvam facere, perdet eam; et qui perdiderit
animam suam propter me, salvam eam faciet.
Quid enim prodest homini, si totum mundum lucretur,
se autem perdat, et detrimentum sui faciat? Nam
qui me erubuerit et meos sermones, hunc Filius hominis
erubescet cum venerit in majestate sua, et Patris,
et sanctorum angelorum. Dico autem vobis vere, sunt
aliqui hic stantes qui non gustabunt mortem, donec videant
regnum Dei.</hi> <emph>1586</emph>

        </p>
        <div3 moved_from_p="true">
            <head>1.</head>
          <p>
 Quia Dominus ac Redemptor noster
novus homo venit in mundum, nova praecepta dedit
mundo. Vitae etenim nostrae veteri in vitiis enutritae
<pb n="1232D"/>
contrarietatem opposuit novitatis suae. Quid enim
vetus, quid carnalis homo noverat, nisi sua retinere,
aliena rapere, si posset; concupiscere, si non posset?
Sed coelestis medicus singulis quibusque vitiis
obviantia adhibet medicamenta. Nam sicut arte medicinae
calida frigidis, frigida calidis curantur, ita
Dominus noster contraria opposuit praedicamenta
<pb n="1233A"/>
peccatis, ut lubricis continentiam, tenacibus largitatem,
iracundis mansuetudinem, elatis praeciperet
humilitatem. Certe cum se sequentibus nova mandata
proponeret, dixit: <hi>Nisi quis renuntiaverit omnibus
quae possidet, non potest meus esse discipulus <note>(Luc. XIV, 33)</note>
            </hi>.
Ac si aperte dicat: Qui per vitam
veterem aliena concupiscitis, per novae conversationis
 studium et vestra largimini. Quid vero in hac
lectione dicat, audiamus: <hi>Qui vult post me venire,
abneget semetipsum.</hi> Ibi dicitur ut abnegemus nostra,
hic dicitur ut abnegemus nos. Et fortasse laboriosum
non est homini relinquere sua, sed valde laboriosum
est relinquere semetipsum. Minus quippe est
abnegare quod habet, valde autem multum est abnegare
quod est.</p>
        </div3>
<p>
          <pb n="1233B"/> <emph>1587</emph> 2. Ad se autem nobis venientibus Dominus
praecepit ut renuntiemus nostris, quia quicunque
ad fidei agonem venimus, luctamen contra malignos
spiritus sumimus. Nihil autem maligni spiritus
in hoc mundo proprium possident. Nudi ergo
cum nudis luctari debemus. Nam si vestitus quisquam
cum nudo luctatur, citius ad terram dejicitur,
quia habet unde teneatur. Quid enim sunt terrena
omnia, nisi quaedam corporis indumenta? Qui ergo
contra diabolum ad certamen properat, vestimenta
abjiciat, ne succumbat. Nihil in hoc mundo amando
possideat, nullas rerum labentium delectationes requirat,
ne unde ad votum tegitur, ad casum inde
teneatur. Nec tamen sufficit nostra relinquere, nisi
relinquamus et nos. Quid est quod dicimus, Relinquamus
et nos? Si enim nosmetipsos relinquimus,
<pb n="1233C"/>
quo ibimus extra nos? Vel quis est qui vadit, si se
deseruit? Sed aliud sumus per peccatum lapsi, aliud
per naturam conditi; aliud quod fecimus, aliud quod
facti sumus. Relinquamus nosmetipsos quales peccando
nos fecimus, et maneamus nosmetipsi quales
per gratiam facti sumus. Ecce etenim qui superbus
fuit, si conversus ad Christum humilis factus est,
semetipsum relinquit. Si luxuriosus quisque ad
continentiam vitam mutavit, abnegavit utique quod
fuit. <emph>1588</emph> Si avarus quisque ambire jam desiit, et
largiri didicit propria qui prius aliena rapiebat, procul
dubio semetipsum reliquit. Ipse quidem est per
naturam, sed non est ipse per malitiam. Hinc enim
scriptum est: <hi>Verte impios, et non erunt <note>(Prov. XII,
7)</note>
          </hi>. Conversi namque impii non erunt, non quia non
<pb n="1233D"/>
erunt omnino in essentia, sed scilicet non erunt in
impietatis culpa. Tunc ergo nosmetipsos relinquimus,
tunc nos ipsos abnegamus, cum vitamus
quod per vetustatem fuimus, et ad hoc nitimur
 quod per novitatem vocamur. Pensemus quomodo
se Paulus abnegaverat, qui dicebat: <hi>Vivo autem jam
non ego <note>(Gal. II, 20)</note>
          </hi>. Exstinctus quippe fuerat saevus
ille persecutor, et vivere coeperat pius praedicator.
Si enim ipse esset, pius profecto non esset. Sed
<pb n="1234A"/>
qui se vivere denegat, dicat unde est quod sancta
verba per doctrinam veritatis clamat. Protinus subdit: <hi>Vivit vero in me Christus 
 <note>(Ibid.)</note>
          </hi>. Ac si aperte
dicat: Ego quidem a memetipso exstinctus sum, quia
carnaliter non vivo; sed tamen essentialiter mortuus
non sum, quia in Christo spiritaliter vivo. Dicat ergo
Veritas, dicat: <hi>Si quis vult post me venire, abneget
semetipsum.</hi> Quia nisi quis a semetipso deficiat,
ad eum qui super ipsum est non appropinquat; nec
valet apprehendere quod ultra ipsum est, si nescierit
mactare quod est. Sic olerum plantae transponuntur
ut proficiant, atque, ut ita dixerim, eradicantur
ut crescant. Sic rerum semina in terrae admistione
deficiunt, ut in reparatione sui generis
uberius assurgant. Unde enim videntur perdidisse
<pb n="1234B"/>
quod erant, inde accipiunt hoc apparere quod non
erant.</p>
<div3>
          <head>3.</head>
          <p>
 Sed qui jam se a vitiis abnegat, exquirendae ei
virtutes sunt in quibus crescat. Nam cum dictum
est: <hi>Qui vult post me venire, abneget semetipsum,</hi> protinus
additur: <hi>Et tollat crucem suam quotidie, et sequatur
me.</hi> Duobus etenim modis crux tollitur, cum
aut per abstinentiam afficitur corpus, aut per compassionem
proximi affligitur animus. Pensemus qualiter
utroque modo Paulus crucem suam tulerat, qui
dicebat: <hi>Castigo corpus meum, et in servitutem redigo,
ne forte aliis praedicans ipse reprobus efficiar <note>(I Cor IX, 27)</note>
          </hi>.
Ecce in afflictione corporis audivimus
crucem carnis, audiamus nunc in compassione
proximi crucem mentis. Ait enim: <hi>Quis infirmatur,
<pb n="1234C"/>
et ego non infirmor? Quis scandalizatur, et ego non
uror? <note>(II Cor. XI, 29.)</note>
          </hi> Perfectus quippe praedicator,
ut exemplum daret abstinentiae, crucem portabat in
corpore. Et quia in se trahebat damna infirmitatis
alienae, crucem portabat in corde.</p>
        </div3>
<div3>
          <head>3.</head>
          <p>
 Sed quia ipsis virtutibus quaedam vitia juxta
sunt, dicendum nobis est quod vitium abstinentiam
carnis et quod obsideat compassionem mentis. E vicino
namque abstinentiam carnis nonnunquam vana
gloria obsidet, quia dum tenuitas in corpore, dum
pallor in vultu respicitur, virtus patefacta laudatur;
et tanto se celerius foras fundit, quanto ad humanos
oculos per ostensum pallorem exit. Et plerumque fit
ut hoc quod causa Dei agi creditur pro solis humanis
favoribus agatur. Quod bene Simon ille significat,
<pb n="1234D"/>
qui, inventus in itinere <note>(Matth. XXVII, 32)</note>, crucem
dominicam in angaria <emph>1589</emph> portat. Aliena quippe
onera in angaria portantur, quando per vanitatis studium
aliquid geritur. Qui ergo per Simonem designantur,
nisi abstinentes et arrogantes? Qui per abstinentiam
quidem carnem afficiunt, sed fructum
abstinentiae interius non requirunt. Crucem ergo
Domini in angaria Simon portat, quia cum ad opus
bonum ex bona voluntate non ducitur, rem justi sine
fructu peccator operatur. Unde idem Simon crucem
<pb n="1235A"/>
portat, sed non moritur, quia abstinentes et arrogantes
per abstinentiam quidem corpus afficiunt, sed
per desiderium gloriae mundo vivunt. Compassionem
vero animi plerumque latenter obsidet pietas falsa,
ut hanc nonnunquam usque ad condescendendum
vitiis pertrahat, cum ad culpas quisque non debeat
compassionem exercere, sed zelum. Compassio
quippe homini, et rectitudo vitiis debetur, ut in
uno eodemque homine et diligamus bonum quod
factus est, et persequamur mala quae fecit, ne dum
culpas incaute remittimus, non jam per charitatem
compati, sed per negligentiam concidisse videamur.</p>
        </div3>
<div3>
          <head>4.</head>
          <p>
 Sequitur: <hi>Qui enim voluerit animam suam salvam
facere, perdet eam; et qui perdiderit animam
suam propter me, salvam eam faciet.</hi> Sic dicitur fideli:
<pb n="1235B"/> <hi>Qui voluerit animam suam salvam facere, perdet
eam; et qui perdiderit animam suam propter me,
salvam eam faciet.</hi> 
 Ac si agricolae dicatur: Frumentum
si servas, perdis; si seminas, renovas. Quis
enim nesciat quod frumentum cum in semine mittitur,
perit ab oculis, in terra deficit? Sed unde putrescit
in pulvere, inde virescit in renovatione. Quia
vero sancta Ecclesia aliud tempus habet persecutionis,
atque aliud pacis; Redemptor noster ipsa ejus
tempora distinguit in praeceptis. Nam persecutionis
tempore ponenda est anima, pacis autem tempore
ea quae amplius dominari possunt frangenda sunt
desideria terrena. Unde et nunc dicitur: <hi>Quid enim
prodest homini, si lucretur totum mundum, se autem
<pb n="1235C"/>
perdat, et detrimentum sui faciat?</hi> Cum persecutio
ab adversariis deest, valde vigilantius cor custodiendum
est. Nam pacis tempore quia licet vivere, libet
etiam ambire. Quae profecto avaritia bene compescitur,
si ipse status ambientis sollicite consideretur.
Nam cur instet ad colligendum, quando stare non
potest ipse qui colligit? Cursum ergo suum quisque
consideret, et agnoscet sibi posse sufficere parva
quae habet. Sed fortasse metuit ne in hujus vitae itinere
sumptus desit. Longa nostra desideria increpat
 via brevis, incassum multa portantur cum juxta
est quod pergitur. Plerumque autem et avaritiam
vincimus, sed adhuc obstat quod vias rectitudinis
minori tenemus custodia perfectionis. Nam saepe labentia
cuncta despicimus, sed tamen adhuc humanae
<pb n="1235D"/>
verecundiae usu praepedimur, ut rectitudinem quam
servamus in mente nondum exprimere valeamus in
voce; et tanto Dei faciem ad justitiae defensionem
negligimus, quanto humanas facies contra justitiam
veremur. Sed huic quoque vulneri congruum subjungitur
medicamentum cum Dominus dicit: <hi>Qui me
erubuerit et meos sermones,</hi> <emph>1590</emph> <hi>hunc Filius hominis
<pb n="1236A"/>
erubescet cum venerit in majestate sua, et Patris,
et sanctorum angelorum.</hi> </p>
        </div3>
<div3>
          <head>5.</head>
          <p>
 Sed ecce nunc apud se homines dicunt: Nos
jam Dominum et sermones ejus non erubescimus:
quia aperta eum voce profitemur. Quibus ego respondeo
quod in hac plebe Christiana sunt nonnulli
qui Christum ideo confitentur, quia cunctos Christianos
esse conspiciunt. Nam si nomen Christi in tanta
hodie gloria non esset, tot professores Christi sancta
Ecclesia non haberet. Non ergo ad probationem fidei
vox sufficit professionis, quam defendit a verecundia
professio generalitatis. Est tamen ubi se quisque interroget,
ut in confessione Christi se veraciter probet,
si non jam nomen ejus erubescit, si plena virtute
mentis humanum pudorem subdidit. Certe enim
<pb n="1236B"/>
persecutionis tempore erubescere poterant fideles,
substantiis nudari, de dignitatibus dejici, verberibus
affligi. Pacis autem tempore quia haec a nostris persecutionibus
desunt, est aliud ubi ostendamur nobis.
Veremur saepe a proximis despici, dedignamur injurias
verbi tolerare; si contingat jurgium fortasse cum
proximo, erubescimus priores satisfacere. Cor quippe
carnale dum hujus vitae gloriam quaerit, humilitatem
respuit. Et plerumque ipse homo qui irascitur discordanti
sibi reconciliari appetit, sed ire ad satisfaciendum
prior erubescit. Pensemus facta Veritatis,
ut videamus quo jacent nostrae pravitatis actiones. Si
enim membra summi capitis sumus, imitari eum cui
connectimur debemus. Quid namque ad nostrae eruditionis
exemplum Paulus egregius praedicator dicit?
<pb n="1236C"/> <hi>Pro Christo legatione fungimur, tanquam Deo exhortante
per nos; obsecramus pro Christo, reconciliamini
Deo 
 <note>(II Cor. V, 20)</note>
          </hi>. Ecce inter nos et Deum discordiam
peccando fecimus, et tamen ad nos Deus suos
legatos prior misit, ut nos ipsi qui peccavimus ad pacem
Dei rogati veniamus. Erubescat ergo humana
superbia, confundatur quisque si non satisfaciat prior
proximo, quando post culpam nostram ut ei reconciliari
debeamus et ipse qui offensus est, legatis intervenientibus,
obsecrat Deus.</p>
        </div3>
<div3>
          <head>6.</head>
          <p>
 Sequitur: <hi>Dico autem vobis, vere sunt aliqui hic
stantes qui non gustabunt mortem donec videant regnum
Dei.</hi> Regnum Dei, fratres charissimi, non semper
in sacro eloquio venturum regnum dicitur, sed nonnunquam
praesens Ecclesia vocatur. Unde scriptum
<pb n="1236D"/>
est: <hi>Mittet Filius hominis angelos suos, et colligent
de regno ejus omnia scandala <note>(Matth. XIII, 41)</note>
          </hi>. In
illo quippe regno scandala non erunt, ubi profecto
reprobi non admittuntur. Quo videlicet exemplo colligitur
quod hoc loco regnum Dei praesens Ecclesia
vocatur. Et quia nonnulli ex discipulis usque adeo
in corpore victuri erant ut Ecclesiam Dei constructam
<pb n="1237A"/>
conspicerent, et contra mundi hujus gloriam
erectam, consolatoria promissione nunc dicitur: <hi>Sunt quidam de hic stantibus qui non gustabunt mortem
donec videant regnum Dei.</hi> 
 Sed cum tanta Dominus
subeundae mortis praecepta ederet, quid necessarium
fuit ut ad hanc subito <emph>1591</emph> promissionem
veniret? Quod si subtiliter attendamus, quanta dispensatione
pietatis agatur agnoscimus. Discipulis
enim rudibus etiam de praesenti vita aliquid promittendum
fuit, ut possent robustius in futura solidari.
Sic Israelitico populo ex Aegypti terra liberando repromissionis
terra promittitur, et cum vocandus esset
ad dona coelestia, terrenis promissionibus suadetur.
 Cur hoc? Ut dum esset aliquid quod de vicino
perciperet, illud jam fidelius crederet quod de
<pb n="1237B"/>
longinquo audire potuisset? Carnalis etenim populus
si parva non acciperet, magna non crederet.
Omnipotens ergo Deus largiendo terrena, suadet ad
coelestia, ut percipiens quod videret, sperare disceret
quod minime videbat; et tanto solidior de invisibilibus
fieret, quanto eum ad spei certitudinem
visibilia promissa fulcirent. Unde recte quoque per
Psalmistam dicitur: <hi>Dedit eis regiones gentium, et
labores populorum possederunt, ut custodiant justificationes
ejus, et legem ejus requirant <note>(Psal. CIV, 44,
45)</note>
          </hi>. Sic ergo hoc loco rudibus discipulis Veritas loquens,
videndum regnum Dei promittit in terra, ut
hoc ab eis fidelius in coelo praesumatur. Ex ipso itaque
regno quod jam videmus in mundo esse sublimatum
speremus regnum quod in coelo credimus
<pb n="1237C"/>
percipiendum. Nam sunt nonnulli qui Christianitatis
nomine censentur, sed Christianitatis non habent
fidem. Sola esse visibilia aestimant, invisibilia non
appetunt, quia nec esse suspicantur. Ad sanctorum
martyrum corpora consistimus, fratres mei. Nunquid
isti carnem suam in mortem darent, nisi eis certissime
constitisset esse vitam pro qua mori debuissent?
Et ecce qui ita crediderunt, miraculis coruscant.
Ad exstincta namque eorum corpora viventes
aegri veniunt et sanantur, perjuri veniunt et a daemonio
vexantur, daemoniaci veniunt et liberantur.
Quomodo ergo vivunt illic ubi vivunt, si in tot miraculis
vivunt hic ubi mortui sunt?</p>
        </div3>
<div3>
          <head>7.</head>
          <p>
 Rem, fratres, dico brevem verbo, sed non parvam
merito, quam religiosis quibusdam senioribus
narrantibus agnovi. Gothorum tempore matrona quaedam
<pb n="1237D"/>
fuit valde religiosa, quae ad horum martyrum
ecclesiam crebro veniebat. Quadam die dum ex more
ad orandum venisset, egrediens, duos stantes sub
peregrino habitu monachos invenit, peregrinos credidit,
<pb n="1238A"/>
dari eis aliquid eleemosynae praecepit. Sed
priusquam ejus erogator eis ad largiendam eleemosynam
propinquasset, astiterunt illi vicinius, et
dixerunt: Tu nos modo visitas, nos te in die judicii
requiremus, et quidquid possumus, praestabimus tibi.
Quo dicto, ab oculis ejus ablati sunt. Territa illa ad
orandum rediit, seseque in lacrymis prolixius effudit.
Et facta est post hoc tanto instantior in prece,
quanto certior de promissione. Si autem, juxta Pauli
vocem, <hi>Fides est sperandarum substantia rerum, argumentum
non apparentium <note>(Hebr. XI, 1)</note>
          </hi>, nequaquam
jam dicimus ut venturam vitam credatis, quia ecce
ipsi qui in illa vivunt, humanis obtutibus visibiliter
praesentantur. Quod enim videri potest, melius dicitur
sciri, quam credi. Venturam ergo vitam nos
<pb n="1238B"/>
Dominus <emph>1592</emph> magis voluit scire, quam credere,
qui eos quos invisibiliter recipit, apud se vivere nobis
etiam visibiliter ostendit.</p>
        </div3>
<div3>
          <head>8.</head>
          <p>
 Hos ergo, fratres charissimi, in causa vestri
examinis, quam cum districto judice habetis, patronos
facite, hos in die tanti terroris illius defensores
adhibete. Certe si apud quemdam magnum judicem
causa quaelibet vestra esset die crastino ventilanda,
totus hodiernus dies in cogitatione duceretur, patronum
vestra fraternitas quaereret, magnis precibus
ageret ut apud tantum judicem sibi defensor veniret.
Ecce districtus judex Jesus venturus est, tanti
illius angelorum archangelorumque concilii terror
adhibetur. In illo conventu causa nostra discutitur,
et tamen nos patronos modo non quaerimus, quos
<pb n="1238C"/>
tunc defensores <emph>1593</emph> habeamus. Adsunt defensores
nostri sancti martyres, rogari volunt, atque, ut
ita dixerim, quaerunt, ut quaerantur. Hos ergo adjutores
vestrae orationis quaerite, hos protectores vestri
reatus invenite, quia ne punire peccatores debeat,
rogari vult et ipse qui judicat. Unde et tam longo
tempore comminatur iram, et tamen misericorditer
exspectat. Sic autem nos et misericordia ejus refoveat,
ut nullo modo negligentes reddat. Sic peccata
nostra perturbent, ut mens in desperationem non
prorant, quia etsi praesumentes metuimus, et metuentes
speramus, aeternum regnum citius adepturi
sumus, per eum qui vivit et regnat cum Patre in
unitate Spiritus sancti Deus, per omnia saecula saeculorum.
Amen.
</p>
        </div3>
      </div1>

<div1>
        <head> HOMILIA XXXIII.</head>
<p>
          <pb n="1238D"/>Habita ad populum in basilica sancti Clementis, feria
sexta Quatuor temporum Septembris.</p>
<p>
          <emph>LECTIO S. EVANG. SEC. LUC. VII, 36-50.</emph>
        </p>
<p divs_removed="true"> <hi>In illo tempore, rogabat Jesum quidam Pharisaeus
<pb n="1239A"/>
ut manducaret cum illo. Et ingressus domum Pharisaei,
discubuit. Et ecce mulier, quae erat in civitate peccatrix,
ut cognovit quod Jesus accubuisset in domo Pharisaei,
attulit alabastrum unguenti, et stans retro secus
pedes ejus, lacrymis coepit rigare pedes ejus, et capillis
capitis sui tergebat, et osculabatur pedes ejus, et unguento
ungebat. Videns autem Pharisaeus qui vocaverat
eum, ait intra se, dicens: Hic, si esset propheta, sciret
utique quae et qualis est mulier quae tangit eum,
quia peccatrix est. Et respondens Jesus, dixit ad illum;
Simon, habeo tibi aliquid dicere. At ille ait: Magister,
dic. Duo debitores erant cuidam feneratori: unus debebat
denarios quingentos, et alius quinquaginta. Non
habentibus illis unde redderent, donavit utrisque. Quis
ergo eum plus diligit? Respondens Simon, dixit:</hi> 
<pb n="1239B"/>
 <hi>Aestimo quia is cui plus donavit. At ille dixit ei: Recte
judicasti. Et conversus ad mulierem, dixit Simoni:
Vides hanc mulierem? Intravi in domum tuam, aquam
pedibus meis non dedisti; haec autem lacrymis suis rigavit
pedes meos, et capillis suis tersit. Osculum mihi
non dedisti, haec autem ex quo intravit, non cessavit
osculari pedes meos. Oleo caput meum non unxisti, haec
autem unguento unxit pedes meos. Propter quod dico
tibi: Remittuntur ei peccata multa, quoniam dilexit
multum. Cui autem minus dimittitur, minus diligit. Dixit
autem ad illam: Remittuntur tibi peccata tua. Et
coeperunt qui simul accumbebant, dicere intra se: Quis
est hic qui etiam peccata dimittit? Dixit autem ad mulierem:
Fides tua te salvam fecit, vade in pace.</hi> <emph>1592</emph>

        </p>
        <div3 moved_from_p="true">
            <head>1.</head>
          <p>
 Cogitanti mihi de Mariae poenitentia,
<pb n="1239C"/>
flere magis libet quam aliquid dicere. Cujus enim vel
saxeum pectus illae hujus peccatricis lacrymae ad
exemplum poenitendi non emolliant? Consideravit
namque quid fecit, et noluit moderari quid faceret.
Super convivantes ingressa est, non jussa venit, inter
epulas lacrymas obtulit. Discite quo dolore ardet,
quae flere et inter epulas non erubescit. Hanc
vero quam Lucas peccatricem mulierem, <emph>1593</emph> 
Joannes Mariam nominat, illam esse Mariam credimus
de qua Marcus septem daemonia ejecta fuisse
testatur. Et quid per septem daemonia, nisi universa
vitia designantur? Quia enim septem diebus omne
tempus comprehenditur, recte septenario numero
universitas figuratur. Septem ergo daemonia Maria
habuit, quae universis vitiis plena fuit. Sed ecce quia
<pb n="1239D"/>
turpitudinis suae maculas aspexit, lavanda ad fontem
misericordiae cucurrit, <emph>1594</emph> convivantes non erubuit.
Nam quia semetipsam graviter erubescebat intus,
nihil esse credidit quod verecundaretur foris.
Quid ergo miramur, fratres, Mariam venientem, an
<pb n="1240A"/>
Dominum suscipientem? Suscipientem dicam, an trahentem?
dicam melius, trahentem et suscipientem,
quia nimirum ipse eam per misericordiam traxit intus,
qui per mansuetudinem suscepit foris. Sed jam
textum sancti Evangelii percurrentes, ipsum quoque
ordinem quo venerit sananda, videamus.</p>
        </div3>
<div3>
          <head>2.</head>
          <p>
 <hi>Attulit alabastrum unguenti, et stans retro secus
pedes Jesu, lacrymis coepit rigare pedes ejus, et capillis
capitis sui tergebat, et osculabatur pedes ejus, et
unguento ungebat.</hi> Liquet, fratres, quod illicitis actibus
prius mulier intenta unguentum sibi pro odore
suae carnis adhibuit. Quod ergo sibi turpiter exhibuerat,
hoc jam Deo laudabiliter offerebat. Oculis terrena
concupierat, sed hos jam per poenitentiam conterens
flebat. Capillos ad compositionem vultus exhibuerat,
<pb n="1240B"/>
sed jam capillis lacrymas tergebat. Ore superba
dixerat, sed pedes Domini osculans, hoc in Redemptoris
sui vestigia figebat. Quot ergo in se habuit
oblectamenta, tot de se invenit holocausta. Convertit
ad virtutum numerum criminum, ut totum
serviret Deo in poenitentia, quidquid ex se Deum
contempserat in culpa.</p>
        </div3>
<div3>
          <head>3.</head>
          <p>
 Sed hoc Pharisaeus intuens despicit, et non solum
venientem peccatricem mulierem, sed etiam suscipientem
Dominum reprehendit, dicens intra se: <hi>Hic,
si esset propheta, sciret utique quae et qualis est mulier
quae tangit eum, quia peccatrix est.</hi> Ecce Pharisaeus
veraciter apud se superbus, et fallaciter justus,
aegram reprehendit de aegritudine, medicum de subventione,
qui ipse quoque de elationis vulnere aegrotabat,
<pb n="1240C"/>
et ignorabat. Inter duos autem aegros medicus
aderat; sed unus aeger in febre integrum sensum
 tenebat, alter vero in febre carnis et sensum perdiderat
mentis. Illa quippe flebat quod fecerat; Pharisaeus
autem de falsa justitia elatus, vim suae invaletudinis
exaggerabat. In aegritudine ergo et sensum
perdiderat, qui hoc ipsum quoque, quod a salute
longe esset, ignorabat. Sed inter haec nos gemitus
cogit quosdam nostri ordinis viros intueri, qui, sacerdotali
officio praediti, si quid fortasse juste exterius
vel tenuiter egerint, protinus subjectos despiciunt,
et peccatores quosque in plebe positos dedignantur,
eisque compati culpam suam confitentibus
nolunt, ac, velut Pharisaei more a peccatrice muliere
tangi despiciunt. Quae profecto mulier si ad Pharisaei
<pb n="1240D"/>
pedes venisset, nimirum calcibus repulsa discederet.
Inquinari enim se alieno peccato crederet.
Sed quia hunc vera justitia non replebat, de
alieno vulnere aegrotabat. Unde semper necesse est
ut cum peccatores quosque conspicimus, nosmetipsos
<pb n="1241A"/>
prius in illorum calamitate defleamus, quia
fortasse in similibus aut lapsi sumus, aut labi possumus,
si lapsi non sumus. Et si censura magisterii
debet semper virtute disciplinae vitia persequi,
oportet tamen ut sollicite discernamus quia districtionem
debemus vitiis, compassionem naturae. Si
enim feriendus est <emph>1595</emph> peccator, nutriendus est
proximus. Cum vero jam per poenitentiam percutit
ipse quod fecit, jam noster proximus peccator non
est, quia cum Dei se justitia contra se dirigit, et
hoc in se punit, quod justitia divina reprehendit.</p>
        </div3>
<div3>
          <head>4.</head>
          <p>
 Sed jam iste superbus et arrogans qua sententia
convincatur audiamus. De duobus quippe ei debitoribus
paradigma opponitur, quorum unus minus, et
alius amplius debet; utrorumque debito dimisso,
<pb n="1241B"/>
quis amplius largitorem debiti diligat, interrogatur.
Quibus verbis protinus ille respondit: <hi>Ille plus diligit
cui plus dimittitur.</hi> Qua in re notandum est quia
dum sua sententia Pharisaeus convincitur, quasi
phreneticus funem portat ex quo ligetur. Enumerantur
ei bona peccatricis, enumerantur mala falsi
justi, cum dicitur: <hi>Intravi in domum tuam, aquam
pedibus meis non dedisti; haec autem lacrymis rigavit
pedes meos, et capillis suis tersit. Osculum mihi non
dedisti; haec autem ex quo intravit, non cessavit osculari
pedes meos. Oleo caput meum non unxisti; haec
autem unguento unxit pedes meos.</hi> Post enumerationem
vero subinfertur sententia: <hi>Propter quod dico tibi:
Remittuntur ei peccata multa, quoniam dilexit multum.</hi> 
Quid, fratres mei, esse dilectionem credimus, nisi
ignem? et quid culpam, nisi rubiginem? Unde nunc
<pb n="1241C"/>
dicitur: <hi>Remittuntur ei peccata multa, quia dilexit
multum.</hi> Ac si aperte diceretur: Incendit plene peccati
rubiginem, quia ardet valide per amoris ignem.
Tanto namque amplius peccati rubigo consumitur,
quanto peccatoris cor magno charitatis igne concrematur.
Ecce ea quae ad medicum venerat aegra sanata
est, sed de salute ejus adhuc alii aegrotant. Nam
simul discumbentes conquesti sunt, intra se dicentes: <hi>Quis est hic qui etiam peccata dimittit?</hi> 
 Sed coelestis
medicus aegros non despicit, quos etiam de
medicamento fieri deteriores videt. Eam autem quam
sanaverat per pietatis suae sententiam confirmat, dicens: <hi>Fides tua te salvam fecit, vade in pace.</hi> 
 Fides
etenim salvam fecit, quia hoc quod petiit posse se
<pb n="1241D"/>
accipere non dubitavit. Sed ipsam quoque spei certitudinem
jam ab illo acceperat, a quo per spem
etiam salutem quaerebat. In pace autem ire praecipitur,
ut a veritatis itinere in viam scandali ulterius
non derivetur. Unde et per Zachariam dicitur: <hi>Ad
dirigendos pedes nostros in viam pacis <note>(Luc. I, 79)</note>
          </hi>.
Tunc enim gressus nostros in viam pacis dirigimus,
quando per illud actionum iter pergimus, in quo ab
auctoris nostri gratia non discordamus.
<pb n="1242A"/>
</p>
        </div3>
<div3>
          <head>5. </head>
          <p>
Haec, fratres charissimi, historica expositione
transcurrimus; nunc vero, si placet, ea quae dicta
sunt mystico intellectu disseramus. Quem namque
Pharisaeus de falsa justitia praesumens nisi Judaicum
populum, quem peccatrix mulier, sed ad vestigia
Domini veniens et plorans, nisi conversam gentilitatem
designat? Quae cum alabastro venit, unguentum
fudit, retro secus pedes Domini stetit, lacrymis pedes
rigavit, capillis tersit, eosdemque quos infundebat
et tergebat, pedes osculari non desiit. Nos ergo,
nos illa mulier expressit, si toto corde ad Dominum
post peccata redeamus, si ejus poenitentiae luctus
imitemur. Quid namque unguento, <emph>1596</emph> nisi bonae
odor opinionis exprimitur? Unde et Paulus dicit: <hi>Christi bonus odor sumus Deo in omni loco 
 (II Cor. II,
<pb n="1242B"/>
15)</hi>. Si igitur recta opera agimus, quibus opinionis
bonae odore Ecclesiam respergamus, quid in Domini
corpore nisi unguentum fundimus? Sed secus pedes
Jesu mulier stetit. Contra pedes enim Domini stetimus
cum, in peccatis positi, ejus itineribus retinebamur.
Sed si ad veram poenitentiam post peccata
convertimur, jam retro secus pedes stamus, quia
ejus vestigia sequimur quem impugnabamus. Lacrymis
mulier pedes ejus rigat. Quod nos quoque veraciter
agimus, si quibuslibet ultimis membris Domini
per compassionis affectum inclinamur, si sanctis ejus
in tribulatione compatimur, si eorum tristitiam nostram
putamus. Capillis mulier pedes quos rigaverat
tersit. Capilli quippe superfluunt corpori. Et quid
abundans terrena substantia, nisi capillorum speciem
tenet? Quae dum ad usum necessitatis superfluit,
<pb n="1242C"/>
etiam abscissa non sentit. Capillis ergo pedes
Domini tergimus, quando sanctis ejus, quibus ex
charitate compatimur, etiam ex his quae nobis superfluunt,
miseremur, quatenus sic mens per compassionem
doleat, ut etiam larga manus affectum doloris
ostendat. Rigat namque lacrymis Redemptoris
pedes, sed capillis suis non tergit, qui utcunque
proximorum dolori compatitur, sed tamen eis ex his
quae sibi superfluunt non miseretur. Plorat et non
tergit, qui verba quidem doloris tribuit, sed non ministrando
quae desunt vim doloris minime abscidit.
Osculatur mulier pedes quos tergit. Quod nos quoque
plene agimus, si studiose diligimus quos ex largitate
continemus, ne gravis nobis sit necessitas
<pb n="1242D"/>
proximi, ne ipsa nobis ejus indigentia quae sustentatur
fiat onerosa, et cum manus necessaria tribuit,
animus a dilectione torpescat</p>
        </div3>
<div3>
          <head>6.</head>
          <p>
 Potest quoque per pedes ipsum mysterium incarnationis
ejus intelligi, quo divinitas terram tetigit,
quia carnem sumpsit. <hi>Verbum enim caro factum
est, et habitavit in nobis <note>(Joan. I, 14)</note>
          </hi>. Osculamur
ergo Redemptoris pedes, cum mysterium incarnationis
ejus ex toto corde diligimus. Unguento pedes
<pb n="1243A"/>
ungimus, cum ipsam humanitatis ejus potentiam
sacri eloquii bona opinione praedicamus. Sed hoc
Pharisaeus videt et invidet, quia cum Judaicus populus
gentilitatem Deum praedicare conspicit, sua
apud se malitia tabescit. Sed Redemptor noster facta
ejusdem mulieris quasi bona gentilitatis enumerat,
ut in quo malo Judaicus populus jaceat agnoscat.
Nam sic Pharisaeus retunditur, ut per eum, sicut, diximus,
perfidus ille populus ostendatur. <hi>Intravi in domum
tuam, aquam pedibus meis non dedisti, haec autem
lacrymis rigavit pedes meos.</hi> Aqua quippe extra
nos est, lacrymarum humor intra nos, quia videlicet
infidelis ille populus nec ea quae extra se erant unquam
pro Domino tribuit; conversa autem gentilitas
pro eo non solum rerum substantiam, sed etiam sanguinem
<pb n="1243B"/>
fudit. <hi>Osculum mihi non dedisti; haec autem
ex quo intravit, non cessavit osculari pedes meos.</hi> Osculum
quippe dilectionis est signum. Et infidelis ille
populus Deo osculum non dedit, quia ex charitate
eum amare noluit, cui ex timore servivit. Vocata
autem gentilitas Redemptoris sui vestigia osculari
non cessat, <emph>1597</emph> quia in ejus amore continuo suspirat.
Unde et sponsae voce de eodem Redemptore
suo in Canticis canticorum dicitur: <hi>Osculetur me 
 osculo oris sui <note>(Cant. I, 7)</note>
          </hi>. Osculum recte conditoris
sui desiderat, quae se ei obsequi per amorem parat. <hi>Oleo caput meum non unxisti.</hi> 
 Si pedes Domini mysterium
incarnationis ejus accipimus, congrue per
caput illius ipsa divinitas designatur. Unde et per
Paulum dicitur: <hi>Caput Christi, Deus <note>(I Cor. XI, 3)</note>
          </hi>.
In Deo quippe, et non in se quasi in homine, credere
<pb n="1243C"/>
Judaicus populus fatebatur. Sed Pharisaeo dicitur, <hi>Oleo
caput meum non unxisti,</hi> quia ipsam quoque divinitatis
ejus potentiam, in qua se Judaicus populus credere
spopondit, digna laude praedicare neglexit. <hi>Haec
autem unguento unxit pedes meos,</hi> quia dum incarnationis
ejus mysterium gentilitas credidit, summa laude
etiam ejus ima praedicavit. Sed jam Redemptor
noster enumerata bona concludit, cum per sententiam
subdit: <hi>Propter quod dico tibi: Remittuntur ei peccata
multa, quoniam dilexit multum.</hi> Ac si aperte dicat:
Et si durum est valde quod coquitur, abundat tamen
amoris ignis quo etiam dura consumantur.</p>
        </div3>
<div3>
          <head>7.</head>
          <p>
 Libet inter haec considerationem tantae pietatis
intueri. Peccatricis mulieris opera, sed poenitentis,
qua aestimatione Veritas apud se servat, quae ejus adversario
<pb n="1243D"/>
sub tanta distributione enumerat. Ad Pharisaei
prandium Dominus discumbebat, sed apud poenitentem
mulierem mentis epulis delectabatur. Apud
Pharisaeum Veritas pascebatur foris, apud peccatricem
mulierem, sed tamen conversam, pascebatur
intus. Unde et ei sancta Ecclesia, quem sub specie
hinnuli cervorum quaerit, in Canticis canticorum dicit: <hi>Indica mihi quem diligit anima mea, ubi pascas,
ubi cubes in meridie 
 <note>(Cant. I, 6)</note>
          </hi>. Cervorum quippe
hinnulus Dominus appellatur, juxta assumptam carnem
antiquorum filius patrum. Ferventior vero in
<pb n="1244A"/>
meridie aestus ardescit, et umbrosum locum hinnulus
quaerit, quem aestus igne non afficit. In illis ergo cordibus
Dominus requiescit, quae amor praesentis saeculi
non incendit, quae carnis desideria non exurunt, quae
incensa suis anxietatibus in hujus mundi concupiscentiis
non arescunt. Unde et Mariae dicitur: <hi>Spiritus
sanctus superveniet in te, et virtus Altissimi obumbrabit
tibi <note>(Luc. I, 35)</note>
          </hi>. Umbrosa ergo loca in meridie
ad pascendum hinnulus quaerit, quia talibus mentibus
Dominus pascitur, quae per respectum gratiae
temperatae corporalibus desideriis non uruntur.
Plus ergo poenitens mulier pascebat intus quam
Pharisaeus Dominum pascebat foris, quia ab aestu carnalium
quasi hinnulus Redemptor noster ad illius
mentem fugerat, quam post vitiorum ignem poenitentiae
<pb n="1244B"/>
umbra temperabat.</p>
        </div3>
<div3>
          <head>8.</head>
          <p>
 Pensemus quantae pietatis peccatricem mulierem
non solum ad se admittere, sed ei etiam ad
tangendum pedes praebere. Consideremus gratiam
misericordis Dei, et damnemus multitudinem reatus
nostri. Ecce peccatores videt et sustinet, resistentes
tolerat, et tamen quotidie per Evangelium clementer
vocat. Confessionem nostram ex puro corde desiderat,
et cuncta quae delinquimus relaxavit. Temperavit
nobis districtionem legis misericordia Redemptoris.
In illa quippe scriptum est: <hi>Si quis hoc vel illud
fecerit, morte moriatur.</hi> <emph>1598</emph> <hi>Si quis haec vel illa
fecerit, lapidibus obruatur <note>(Exod. XIX, 12; Lev. XX,
seq.)</note>
          </hi>. Apparuit conditor et Redemptor noster in carne,
confessioni peccatorum non poenam, sed vitam
<pb n="1244C"/>
promittit; mulierem sua vulnera confitentem suscipit,
et sanam dimittit. Inflexit ergo ad misericordiam
duritiam legis, quia quos juste illa damnat, ipse misericorditer
liberat. Unde bene quoque in lege scriptum
est quia <hi>manus Moysi erant graves; sumentes
ergo lapidem, posuerunt subter, in quo sedit; Aaron
autem et Hur sustentabant manus ejus <note>(Exod. XVII,
12)</note>
          </hi>. Moyses quippe sedit in lapide, cum lex requievit
in Ecclesia. Sed haec eadem lex manus graves
habuit, quia peccantes quosque non misericorditer
pertulit, sed severa districtione percussit. Aaron vero
mons fortitudinis, Hur autem ignis interpretatur. Quem
itaque mons iste fortitudinis signat, nisi Redemptorem
nostrum, de quo per prophetam dicitur: <hi>Erit
in novissimis diebus praeparatus mons domus Domini in
<pb n="1244D"/>
vertice montium <note>(Isai. II, 2)</note>
          </hi>? Aut quis per ignem,
nisi Spiritus sanctus figuratur, de quo idem Redemptor
dicit: <hi>Ignem veni mittere in terram <note>(Luc. XII,
49)</note>
          </hi>? Aaron ergo et Hur graves manus Moysi sustinent,
atque sustentando leviores reddunt, quia Mediator
Dei et hominum cum igne sancti Spiritus veniens
mandata legis gravia, quae dum carnaliter tenerentur
portari non poterant, tolerabilia nobis per
spiritalem intelligentiam ostendit. Quasi enim manus
Moysi leves reddidit, quia pondus mandatorum legis
 ad virtutem confessionis retorsit. Hanc nobis sequentibus
misericordiae promissionem innuit, cum
<pb n="1245A"/>
per prophetam dicit: <hi>Nolo mortem peccatoris, sed
ut convertatur et vival <note>(Ezech. XXXIII, 11)</note>
          </hi>. Hinc iterum
sub Judaeae specie unicuique peccatrici animae
dicitur: <hi>Si dereliquerit vir uxorem suam, et illa recedens
duxerit virum alterum, nunquid revertetur ad eam
ultra? nunquid non polluta et contaminata erit mulier
illa? Tu autem fornicata es cum amatoribus multis,
verumtamen revertere ad me, dicit Dominus <note>(Jerem.
III, 1)</note>
          </hi>. Ecce paradigma turpis mulieris dedit. Ostendit
quod post turpitudinem recipi non possit. Sed
hoc ipsum paradigma quod protulit per misericordiam
vincit, cum dicit fornicantem mulierem <emph>1599</emph> 
recipi nequaquam posse, et tamen ipse fornicantem
animam ut recipiat exspectat. Pensate, fratres, pondus
tantae pietatis. Dicit quod fieri non potest, et
<pb n="1245B"/>
demonstrat quia hoc ipse facere etiam contra morem
potest. Ecce vocat, et quos inquinatos denuntiat,
hos etiam amplecti quaerit, a quibus desertum esse
se queritur. Nemo ergo tantae misericordiae tempus
perdat, nemo oblata remedia divinae pietatis abjiciat.
Ecce superna benignitas aversos nos revocat, et nobis
revertentibus suae clementiae sinum parat.
Unusquisque ergo penset quo debito constringitur,
 quando illum Deus exspectat, nec contemptus exasperatur.
Qui ergo permanere noluit redeat, qui
stare contempsit saltem post lapsum surgat. Quanto
nos amore conditor noster exspectat insinuat cum
per prophetam dicit: <hi>Attendi, et auscultavi, nemo
quod bonum est loquitur; non est qui recogitet in corde
suo et dicat, Quid feci? <note>(Jerem. VIII, 6.)</note>
          </hi> Certe nunquam
<pb n="1245C"/>
cogitare mala debuimus. Sed quia cogitare
recta noluimus, ecce adhuc sustinet, ut recogitemus.
Videte tantae pietatis sinum, considerate apertum
vobis misericordiae gremium; quos male cogitantes
perdidit, bene recogitantes quaerit. Ad vos ergo, fratres
charissimi, ad vos oculos mentis reducite, et
poenitentem peccatricem mulierem in exemplum
vobis imitationis anteferte; quaeque vos in adolescentia,
quaeque in juventute deliquisse meministis,
deflete; morum operumque maculas lacrymis tergite.
Amemus jam Redemptoris nostri vestigia, quae
peccando contempsimus. Ecce, ut diximus, ad recipiendos
nos supernae pietatis sinus aperitur, nec
maculosa in nobis vita contemnitur. Per hoc quod
inquinationem nostram perhorrescimus, internae jam
<pb n="1245D"/>
munditiae concordamus. Revertentes nos Dominus
clementer amplectitur, quia peccatorum vita ei esse
indigna jam non potest, quae fletibus lavatur in Christo
Jesu Domino nostro, qui vivit et regnat cum Patre
<pb n="1246A"/>
Deus in unitate Spiritus sancti, per omnia saecula
saeculorum. Amen.
</p>
        </div3>
      </div1>

<div1>
        <head> HOMILIA XXXIV.</head>
<p>Habita ad populum in basilica beatorum Joannis et
Pauli, Dominica tertia post Pentecosten.</p>
<p>
          <emph>LECTIO S. EVANG. SEC. LUC. XV, 1-10.</emph>
        </p>
<p divs_removed="true"> <hi>In illo tempore, erant appropinquantes ad Jesum
publicani et peccatores, ut audirent illum. Et murmurabant
Pharisaei et Scribae, dicentes: Quia hic peccatores
recipit, et manducat cum illis. Et ait ad illos
parabolam istam, dicens: Quis ex vobis homo, qui
habet centum oves, et si perdiderit unam ex illis, nonne
dimittit nonaginta novem in deserto, et vadit ad illam
quae perierat, donec inveniat illam? Et cum invenerit
eam, imponit in humeros suos gaudens; et veniens
<pb n="1246B"/>
domum, convocat amicos et vicinos, dicens illis: Congratulamini
mihi, quia inveni ovem meam quae perierat.
Dico vobis quod ita gaudium erit in coelo super
uno peccatore poenitentiam agente, quam super nonaginta
novem justis qui non indigent poenitentia. Aut
quae mulier habens drachmas decem, et si perdiderit
drachmam unam, nonne accendit lucernam, et evertit
domum, et quaerit diligenter donec inveniat eam? Et
cum invenerit, convocat amicas et vicinas suas, dicens:
Congratulamini mihi, quia inveni drachmam quam
perdideram. Ita dico vobis, gaudium erit coram angelis
Dei super uno peccatore poenitentiam agente.</hi> <emph>1600</emph>

        </p>
        <div3 moved_from_p="true">
            <head>1.</head>
          <p>
 Aestivum tempus quod corpori meo
valde contrarium est, loqui me de expositione Evangelii
longa mora interveniente prohibuit. Sed nunquid
<pb n="1246C"/>
quia lingua tacuit, ardere charitas cessavit?
Hoc etenim dico, quod apud se vestrum unusquisque
recognoscit. Plerumque charitas quibusdam occupationibus
praepedita, et in tegra flagrat in corde, et
tamen non monstratur in opere, quia et sol cum
nube tegitur, non videtur in terra, et tamen ardet
in coelo. Sic sic esse occupata charitas solet, et intus
vim sui ardoris exerit, et foris flammas operis non
ostendit. Sed quia nunc ad loquendum tempus rediit,
vestra me studia accendunt, ut mihi tanto amplius
loqui libeat, quanto hoc vestrae mentes desiderabilius
exspectant.</p>
        </div3>
<div3>
          <head>2.</head>
          <p>
 Audistis in lectione evangelica, fratres mei,
quia peccatores et publicani accesserunt ad redemptorem
nostrum; et non solum ad colloquendum,
<pb n="1246D"/>
sed etiam ad convescendum recepti sunt. Quod videntes
Pharisaei, dedignati sunt. Ex qua re colligite
quia vera justitia compassionem habet <note>(Dist. 45, c.
15)</note>, falsa justitia dedignationem, quamvis et justi
<pb n="1247A"/>
soleant recte peccatoribus indignari. Sed aliud est
quod agitur typho superbiae, aliud quod zelo disciplinae.
Dedignantur etenim, sed non dedignantes;
 desperant, sed non desperantes; persecutionem
commovent, sed amantes, quia etsi foris increpationes
per disciplinam exaggerant, intus tamen dulcedinem
per charitatem servant. Praeponunt sibi in animo ipsos
plerumque quos corrigunt, meliores existimant eos
quoque quos judicant. Quod videlicet agentes, et per
disciplinam subditos, <emph>1601</emph> et per humilitatem custodiunt
semetipsos. At contra hi qui de falsa justitia
superbire solent <note>(Ibid.)</note>, caeteros quosque despiciunt,
nulla infirmantibus misericordia condescendunt;
et quo se peccatores esse non credunt, eo deterius
peccatores fiunt. De quorum profecto numero
<pb n="1247B"/>
Pharisaei exstiterant, qui, dijudicantes Dominum
quod peccatores susciperet, arenti corde ipsum fontem
misericordiae reprehendebant</p>
        </div3>
<div3>
          <head>3.</head>
          <p>
 Sed quia aegri erant ita ut aegros se esse nescirent,
quatenus quod erant agnoscerent, coelestis eos
medicus blandis fomentis curat, benignum paradigma
objicit, et in eorum corde vulneris tumorem premit.
Ait namque: <hi>Quis ex vobis homo qui habet centum
oves, et si perdiderit unam ex illis, nonne dimittit nonaginta
novem in deserto, et vadit ad illam quae perierat?</hi> 
Ecce mira dispensatione pietatis similitudinem
Veritas dedit, quam et in seipso homo recognosceret,
et tamen haec specialiter ad ipsum auctorem
hominum pertineret. Quia enim centenarius perfectus
est numerus, ipse centum oves habuit cum angelorum
<pb n="1247C"/>
substanttam et hominum creavit. Sed una
ovis tunc periit quando peccando homo pascua vitae
dereliquit. Dimisit autem nonaginta novem oves in
deserto, quia illos summos angelorum choros reliquit
in coelo. Cur autem coelum desertum vocatur, nisi
quod desertum dicitur derelictum? Tunc autem coelum
homo deseruit cum peccavit. In deserto autem
nonaginta novem oves remanserant, quando in
terra Dominus unam quaerebat, quia rationalis creaturae
numerus, angelorum videlicet et hominum,
quae ad videndum Deum <emph>1602</emph> condita fuerat, pereunte
homine erat imminutus, et ut perfecta summa
ovium integraretur in coelo, homo perditus quaerebatur
in terra. Nam quod hic evangelista dicit in
deserto, alius dicit in montibus, ut significet in excelsis
<pb n="1247D"/> <note>(Matth. XVIII, 12)</note>,
quia nimirum oves quae non
perierant in sublimibus stabant. <hi>Et cum invenerit
ovem, imponit in humeros suos gaudens.</hi> Ovem in humeris
suis imposuit, quia humanam naturam suscipiens
peccata nostra ipse portavit. <hi>Et veniens domum,
convocat amicos et vicinos, dicens illis: Congratulamini
mihi, quia inveni ovem meam quae perierat.</hi> Inventa
ove ad domum redit, quia Pastor noster, reparato
homine, ad regnum coeleste rediit. Ibi amicos
et vicinos invenit, illos videlicet angelorum choros
<pb n="1248A"/>
qui amici ejus sunt, quia voluntatem ejus continue in
sua stabilitate custodiunt. Vicini quoque ejus sunt,
quia claritate visionis illius sua assiduitate perfruuntur.
Et notandum quod non dicit Congratulamini
inventae ovi, sed Mihi, quia videlicet ejus gaudium
est vita nostra, et cum nos ad coelum reducimur,
solemnitatem laetitiae ejus implemus</p>
        </div3>
<div3>
          <head>4.</head>
          <p>
 <hi>Dico vobis quod ita gaudium erit in coelo super
uno peccatore poenitentiam agente, quam super nonaginta
novem justis qui non indigent poenitentia.</hi> Considerandum
nobis est, fratres mei, cur Dominus
plus de conversis peccatoribus quam de stantibus
justis in coelo gaudium esse fateatur, nisi hoc quod
ipsi per quotidianum visionis experimentum novimus,
quia plerumque hi qui nullis se oppressos peccatorum
<pb n="1248B"/>
molibus sciunt, stant quidem in via justitiae,
nulla illicita perpetrant, sed tamen ad coelestem patriam
anxie non anhelant, tantoque sibi in rebus licitis
usum praebent, quanto se perpetrasse nulla illicita
meminerunt. Et plerumque pigri remanent ad
exercenda bona praecipua, quia valde sibi securi
sunt quod nulla commiserint mala graviora. At contra
nonnunquam hi qui se aliqua illicita egisse meminerunt,
ex ipso suo dolore compuncti, inardescunt
in amorem Dei, seseque in magnis virtutibus
exercent, cuncta difficilia sancti certaminis appetunt,
omnia mundi derelinquunt, honores fugiunt, acceptis
contumeliis laetantur, flagrant desiderio, ad coelestem
patriam anhelant; et quia se errasse a Deo
considerant, damna praecedentia lucris sequentibus
<pb n="1248C"/>
recompensant. Majus ergo de peccatore converso
quam de stante justo gaudium fit in coelo, quia et
dux in praelio plus eum militem diligit, qui, post fugam
reversus, hostem fortiter premit, quam illum
qui nunquam terga praebuit, et nunquam aliquid fortiter
gessit. Sic agricola illam amplius terram amat
quae post spinas uberes fruges profert, quam eam
quae nunquam spinas habuit et nunquam fertilem
messem producit.</p>
        </div3>
<div3>
          <head>5.</head>
          <p>
 Sed inter haec sciendum est quia sunt plerique
justi, in quorum vita tantum est gaudium, ut eis
quaelibet peccatorum poenitentia praeponi nullatenus
possit. Nam multi et nullorum sibi malorum sunt
conscii, et tamen in tanti ardoris afflictione se
exerunt, ac si peccatis omnibus coangustentur. Cuncta
<pb n="1248D"/>
etiam licita respuunt, ad despectum mundi sublimiter
accinguntur, licere sibi nolunt omne quodlibet,
bona sibi amputant etiam concessa, contemnunt
visibilia, invisibilibus accenduntur, <emph>1603</emph> 
lamentis gaudent, in cunctis semetipsos humiliant;
et sicut nonnulli peccata operum, sic ipsi cogitationum
peccata deplorant. Quid itaque istos dixerim,
nisi et justos et poenitentes, qui se et in poenitentia
de peccato cogitationis humiliant, et recti semper in
opere perseverant? Hinc ergo colligendum est quantum
<pb n="1249A"/>
Deo gaudium faciat quando humiliter plangit
justus, si facit in coelo gaudium quando hoc quod
male gessit et per poenitentiam damnat injustus.</p>
        </div3>
<div3>
          <head>6.</head>
          <p>
 Sequitur: <hi>Aut quae mulier habens drachmas decem,
et si perdiderit drachmam unam, nonne accendit
lucernam, et evertit domum, et quaerit diligenter donec
inveniat drachmam quam perdiderat?</hi> Qui signatur per
pastorem, ipse et per mulierem. Ipse etenim Deus,
ipse et Dei sapientia. Et quia imago exprimitur in
drachma, mulier drachmam perdidit, quando homo,
qui conditus ad imaginem Dei fuerat, peccando a similitudine
sui conditoris recessit. Sed accendit mulier
lucernam, quia Dei sapientia apparuit in humanitate.
Lucerna quippe lumen in testa est: lumen vero
in testa, est divinitas in carne. De qua videlicet testa
<pb n="1249B"/>
sui corporis dicit ipsa Sapientia: <hi>Exaruit velut testa
virtus mea <note>(Psal. XXI, 16)</note>
          </hi>. Quia enim testa in igne
solidatur, ejus virtus sicut testa exaruit, quia assumptam
carnem ad resurrectionis gloriam ex passionis
tribulatione roboravit. Accensa autem lucerna
evertit domum, quia mox ut ejus divinitas per carnem
claruit, omnis se nostra conscientia concussit.
Domus namque evertitur cum consideratione reatus
sui humana conscientia perturbatur. Qui eversionis
sermo non discrepat ab eo quod in aliis codicibus legitur, <hi>emundat,</hi> 
 quia nimirum prava mens si non
prius per timorem evertitur, ab assuetis vitiis non
emundatur. Eversa ergo domo invenitur drachma,
quia dum perturbatur conscientia hominis, reparatur
in homine similitudo conditoris. <hi>Et cum invenerit,
convocat amicas et vicinas suas, dicens: Congratulamini
<pb n="1249C"/>
mihi, quia inveni drachmam quam perdideram.</hi> 
Quae amicae vel vicinae nisi illae potestates coelestes
sunt, jam superius dictae? Quae tanto supernae sapientiae
juxta sunt, quanto ei per gratiam continuae
visionis appropinquant. Sed inter haec nequaquam
relinquere negligenter debemus cur ista mulier, per
quam Dei sapientia figuratur, decem drachmas habuisse
perhibetur, ex quibus unam perdidit, quam
cum quaereret invenit. Angelorum quippe et hominum
naturam ad cognoscendum se Dominus condidit,
quam dum consistere ad aeternitatem voluit, eam
procul dubio ad suam similitudinem creavit. Decem
vero drachmas habuit mulier, quia novem sunt ordines
angelorum. Sed ut compleretur electorum numerus,
<pb n="1249D"/>
homo decimus est creatus, qui a conditore
suo nec post culpam periit, quia hunc aeterna sapientia
per carnem miraculis coruscans ex lumine
testae reparavit.</p>
        </div3>
<div3>
          <head>7.</head>
          <p>
 Novem vero angelorum ordines diximus, quia
videlicet esse, testante sacro eloquio, scimus angelos,
archangelos, virtutes, potestates, principatus, dominationes,
thronos, cherubim, atque seraphim. Esse
namque angelos et archangelos pene omnes sacri
eloquii paginae testantur. Cherubim vero atque seraphim
saepe, ut notum est, libri prophetarum loquuntur.
<pb n="1250A"/>
Quatuor quoque ordinum nomina <emph>1604</emph> Paulus
apostolus ad Ephesios enumerat, dicens: <hi>Supra
omnem principatum, et potestatem, et virtutem, et
dominationem <note>(Eph. I, 21)</note>
          </hi>. Qui rursus ad Colossenses scribens, ait: <hi>Sive throni, sive potestates, sive
principatus, sive dominationes <note>(Coloss. I, 16)</note>
          </hi>. Dominationes
vero et principatus ac potestates jam ad
Ephesios loquens descripserat; sed ea quoque Colossensibus
dicturus, praemisit thronos, de quibus necdum
quidquam fuerat Ephesiis locutus. Dum ergo
illis quatuor quae ad Ephesios dixit, id est principatibus,
potestatibus, virtutibus atque dominationibus,
conjunguntur throni, quinque sunt ordines qui specialiter
exprimuntur. Quibus dum angeli et archangeli,
cherubim atque seraphim, adjuncta sunt, procul
<pb n="1250B"/>
dubio novem esse angelorum ordines inveniuntur.
Unde et ipsi angelo, qui primus est conditus, per
prophetam dicitur: <hi>Tu signaculum similitudinis, plenus
sapientia, et perfectus decore, in deliciis paradisi
Dei fuisti <note>(Ezech. XXVIII, 12)</note>
          </hi>. Ubi notandum quod
non ad similitudinem Dei factus, sed signaculum similitudinis
dicitur, ut quo in eo subtilior est natura,
eo in illo imago Dei similius insinuetur expressa.
Quo in loco mox subditur: <hi>Omnis lapis pretiosus
operimentum tuum: sardius, topazius, et jaspis, chrysolythus,
onyx, et beryllus, sapphirus, carbunculus, et
smaragdus <note>(Ibid., 13)</note>
          </hi>. Ecce novem dixit nomina lapidum,
quia profecto novem sunt ordines angelorum.
Quibus nimirum ordinibus ille primus angelus ideo
ornatus et opertus exstitit, quia dum cunctis agminibus
<pb n="1250C"/>
angelorum praelatus est, ex eorum comparatione
clarior fuit.</p>
        </div3>
<div3>
          <head>8.</head>
          <p>
 Sed cur istos persistentium angelorum choros
enumerando perstrinximus, si non eorum quoque
ministeria subtiliter exprimamus? Graeca etenim
lingua angeli nuntii, archangeli vero summi nuntii,
vocantur. Sciendum quoque quod angelorum vocabulum,
nomen est officii, non naturae. Nam sancti
illi coelestis patriae spiritus semper quidem sunt spiritus,
sed semper vocari angeli nequaquam possunt,
quia tunc solum sunt angeli, cum per eos aliqua
nuntiantur; unde et per Psalmistam dicitur: <hi>Qui
facit angelos suos spiritus <note>(Psal. CIII, 4)</note>
          </hi>. Ac si patenter
dicat: Qui eos quos semper habet spiritus,
etiam cum voluerit, angelos facit. Hi autem qui minima
<pb n="1250D"/>
nuntiant, angeli, qui vero summa annuntiant,
archangeli, vocantur. Hinc est enim quod ad Mariam
virginem non quilibet angelus, sed Gabriel archangelus,
mittitur <note>(Luc. I, 26)</note>. Ad hoc quippe ministerium
summum angelum venire dignum fuerat, qui
summum omnium nuntiabat. Qui idcirco etiam privatis
nominibus censentur, ut signetur per vocabula
etiam in operatione quid valeant. Neque enim in illa
sancta civitate, quam de visione omnipotentis Dei
plena scientia perficit, idcirco propria nomina sortiuntur,
ne eorum personae sine nominibus sciri
<pb n="1251A"/>
non possint; sed cum ad nos aliquid ministraturi
veniunt, apud nos etiam nomina a ministeriis trahunt.</p>
        </div3>
<div3>
          <head>9.</head>
          <p>
 Michael namque, quis ut Deus; Gabriel autem,
fortitudo Dei; Raphael vero dicitur medicina Dei.
Et quoties mirae virtutis aliquid agitur, Michael mitti
perhibetur, ut ex ipso actu et nomine <emph>1605</emph> detur
intelligi quia nullus potest facere quod facere praevalet
Deus. Unde et ille antiquus hostis, qui Deo esse
per superbiam similis concupivit, dicens: <hi>In coelum
conscendam, super astra coeli exaltabo solium meum,
sedebo in monte testamenti, in lateribus Aquilonis,
ascendam super altitudinem nubium, similis ero Altissimo <note>(Isai. XIV, 13)</note>
          </hi>,
dum in fine mundi in sua virtute
relinquetur extremo supplicio perimendus, cum Michaele
archangelo praeliaturus esse perhibetur, sicut
<pb n="1251B"/>
per Joannem dicitur: <hi>Factum est praelium cum Michaele
archangelo <note>(Apoc. XII, 7)</note>
          </hi>, ut qui se ad Dei similitudinem
superbus extulerat, per Michaelem peremptus
discat, quia ad Dei similitudinem per superbiam
nullus exsurgat. Ad Mariam quoque Gabriel
mittitur <hi>(Lucae I, 26)</hi>, qui Dei fortitudo nominatur.
Illum quippe nuntiare veniebat, qui ad debellandas
aereas potestates humilis apparere dignatus est. De
quo per Psalmistam dicitur: <hi>Tollite portas principes
vestras, et elevamini, portae aeternales, et introibit Rex
gloriae. Quis est iste Rex gloriae? Dominus fortis et potens,
Dominus potens in praelio <note>(Psal. XXIII, 9, 10)</note>
          </hi>.
Et rursum: <hi>Dominus virtutum ipse est Rex gloriae <note>(Ibid.)</note>
          </hi>.
Per Dei ergo fortitudinem nuntiandus erat,
<pb n="1251C"/>
qui virtutum Dominus, et potens in praelio, contra
potestates aereas ad bella veniebat. Raphael quoque
interpretatur, ut diximus, medicina Dei, quia videlicet
dum Tobiae oculos quasi per officium curationis
tetigit <note>(Tom. XI, 13, seq.)</note>, caecitatis ejus tenebras
tersit. Qui ergo ad curandum mittitur, dignum videlicet
fuit ut Dei medicina vocaretur. Sed quia angelorum
nomina interpretando perstrinximus, nunc
superest ut ipsa officiorum vocabula breviter exsequamur.</p>
        </div3>
<div3>
          <head>10.</head>
          <p>
 Virtutes etenim vocantur illi nimirum spiritus,
per quos signa et miracula frequentius fiunt.
Potestates etiam vocantur hi qui hoc potentius caeteris
in suo ordine perceperunt, ut eorum ditioni
virtutes adversae subjectae sint, quorum potestate
<pb n="1251D"/>
refrenantur, ne corda hominum tantum tentare praevaleant
quantum volunt. Principatus etiam vocantur
qui ipsis quoque bonis angelorum spiritibus praesunt,
qui subjectis aliis dum quaeque sunt agenda
disponunt, eis ad explenda divina ministeria principantur.
Dominationes autem vocantur qui etiam
potestates principatum dissimilitudine alta transcendunt.
 Nam principari est inter reliquos priorem
existere, dominari vero est etiam subjectos quosque
possidere. Ea ergo angelorum agmina, quae mira potentia
<pb n="1252A"/>
praeeminent, pro eo quod eis caetera ad obediendum
subjecta sunt, dominationes vocantur.
Throni quoque illa agmina sunt vocata, quibus ad
exercendum judicium semper Deus omnipotens praesidet.
Quia enim thronos Latino eloquio sedes dicimus,
throni Dei dicti sunt hi qui tanta divinitatis
gratia replentur, ut in eis Dominus sedeat, et per eos
sua judicia decernat. Unde et per Psalmistam dicitur: <hi>Sedes super thronum, qui judicas 
 aequitatem <note>(Psal. IX, 5)</note>
          </hi>.
Cherubim quoque plenitudo scientiae
dicitur. Et sublimiora illa agmina idcirco cherubim
vocata sunt, quia tanto perfectiori scientia plena sunt,
quanto claritatem Dei vicinius contemplantur; ut,
secundum creaturae modum, eo plene omnia sciant,
quo visione conditoris sui per meritum dignitatis
appropinquant. <emph>1606</emph> Seraphim etiam vocantur
<pb n="1252B"/>
illa spirituum sanctorum agmina quae ex singulari
propinquitate conditoris sui incomparabili ardent
amore. Seraphim namque ardentes vel incendentes
vocantur. Quae, quia ita Deo conjuncta sunt ut inter
haec et Deum nulli alii spiritus intersint, tanto magis
ardent, quanto hunc vicinius vident. Quorum profecto
flamma amor est, quia quo subtilius claritatem
divinitatis ejus aspiciunt, eo validius in ejus amore
flammescunt.</p>
        </div3>
<div3>
          <head>11.</head>
          <p>
 Sed quid prodest nos de angelicis spiritibus
ista perstringere, si non studeamus haec etiam ad
nostros profectus congrua consideratione derivare?
Quia enim superna illa civitas ex angelis et hominibus
constat, ad quam tantum credimus humanum
<pb n="1252C"/>
genus ascendere, quantos illic contigit electos angelos
remansisse, sicut scriptum est: <hi>Statuit terminos
gentium secundum numerum angelorum Dei <note>(Deut.
XXXII, 8)</note>
          </hi>, debemus et nos aliquid ex illis distinctionibus
supernorum civium ad usum nostrae conversationis
trahere, nosque ipsos ad incrementa virtutum
bonis studiis inflammare. Quia enim tanta illuc
ascensura creditur multitudo hominum, quanta multitudo
remansit angelorum, superest ut ipsi quoque
homines qui ad coelestem patriam redeunt ex eis
agminibus aliquid illuc revertentes imitentur. Distincte
namque conversationes hominum singulorum agminum
ordinibus congruunt, et in eorum sortem
per conversationis similitudinem deputantur. Nam
sunt plerique qui parva capiunt, sed tamen haec
<pb n="1252D"/>
eadem parva pie annuntiare fratribus non desistunt.
Isti itaque in angelorum numerum currunt. Et sunt
nonnulli qui, divinae largitatis munere refecti, secretorum
coelestium summa et capere praevalent, et
nuntiare. Quo ergo isti nisi inter archangelorum
numerum deputantur? Et sunt alii qui mira faciunt,
signa valenter operantur. Quo ergo isti nisi ad supernarum
virtutum sortem et numerum congruunt? Et
sunt nonnulli qui etiam de obsessis corporibus malignos
spiritus fugant, eosque virtute orationis, et vi acceptae
<pb n="1253A"/>
potestatis ejiciunt. Quo itaque isti meritum suum
nisi inter potestatum coelestium numerum sortiuntur?
Et sunt nonnulli qui acceptis virtutibus etiam
electorum hominum merita transcendunt; cumque
et bonis meliores sunt, electis quoque fratribus principantur.
Quo ergo isti sortem suam nisi inter principatuum
numeros acceperunt? Et sunt nonnulli qui
sic in semetipsis cunctis vitiis omnibusque desideriis
dominantur, ut ipso jure munditiae dii inter
homines vocentur; unde et ad Moysen dicitur: <hi>Ecce
constitui te deum Pharaonis <note>(Exod. VII, 1)</note>
          </hi>. Quo ergo
isti nisi inter numeros dominationum currunt? Et
sunt nonnulli qui, dum sibimetipsis vigilanti cura dominantur,
dumque se sollicita intentione discutiunt,
divino timori semper inhaerentes, hoc in munere
<pb n="1253B"/>
virtutis accipiunt, ut judicare recte et alios possint.
Quorum profecto mentibus dum divina contemplatio <emph>1607</emph> 
 praesto est, in his velut in throno suo Dominus
praesidens, aliorum facta examinat, et cuncta mirabiliter
de sua sede dispensat. Quid ergo isti nisi
throni sui conditoris sunt? vel quo nisi ad supernarum
sedium numeros ascribuntur? Per quos dum
sancta Ecclesia regitur, plerumque de quibusdam
suis infirmis actibus etiam electi judicantur. Et
sunt nonnulli qui tanta Dei ac proximi dilectione
pleni sunt, ut cherubim jure nominentur. Quia
enim, ut praefati sumus, cherubim plenitudo scientiae
dicitur, et Paulo dicente didicimus quia <hi>plenitudo
legis est charitas <note>(Rom. XIII, 10)</note>
          </hi>, omnes qui Dei et
proximi charitate caeteris amplius pleni sunt meritorum
<pb n="1253C"/>
suorum sortem inter cherubim numeros perceperunt.
Et sunt nonnulli qui, supernae contemplationis
facibus accensi, in solo conditoris sui desiderio
anhelant, nihil jam in hoc mundo cupiunt, solo aeternitatis
amore pascuntur, terrena quaeque abjiciunt, cuncta
temporalia mente transcendunt, amant et ardent,
atque in ipso suo ardore requiescunt, amando ardent,
loquendo et alios accendunt, et quos verbo tangunt,
ardere protinus in Dei amore faciunt. Quid ergo
istos nisi seraphim dixerim, quorum cor in igne
conversum lucet et urit, quia et mentium oculos ad
superna illuminant, et compungendo in fletibus
vitiorum rubiginem purgant. Qui ergo ita ad amorem
sui conditoris inflammati sunt quo nisi inter seraphim
numerum sortem suae vocationis acceperunt?
<pb n="1253D"/>
</p>
        </div3>
<div3>
          <head>12. </head>
          <p>
Sed haec, fratres charissimi, me loquente, introrsus
<pb n="1254A"/>
vos ad vosmetipsos reducite, secretorum
vestrorum merita cogitationesque discutite. Videte
si quid jam boni vobiscum intus agitis, videte si in
numero horum agminum, quae breviter tangendo
perstrinximus, sortem vestrae vocationis invenitis. Vae
autem animae quae in se de his bonis quae enumeravimus
minime aliquid recognoscit, eique adhuc vae
deterius imminet, si et privatam se donis intelligit,
et nequaquam gemit. Quisquis ergo talis est,
fratres mei, gemendus est valde, quia non gemit.
Pensemus ergo accepta electorum munera, et virtute
qua possumus ad amorem tantae sortis anhelemus.
Qui in se donorum gratiam minime recognoscit
gemat. Qui vero in se minora cognoscit, aliis majora
non invideat, quia et supernae illae distinctiones
<pb n="1254B"/>
beatorum spirituum ita sunt conditae, ut aliae aliis sint
praelatae. Fertur vero Dionysius Areopagita, antiquus
videlicet et venerabilis Pater, dicere <note>(De Coel.
Hierarch. cap. 7, 9, 13)</note> quod ex minoribus angelorum
agminibus foras ad explendum ministerium vel
visibiliter vel invisibiliter mittuntur, scilicet quia ad
humana solatia ut angeli aut archangeli veniunt. Nam
superiora illa agmina ab intimis nunquam recedunt,
quoniam ea quae praeeminent usum exterioris ministerii
nequaquam habent. Cui rei illud videtur esse
contrarium quod Isaias dicit: <hi>Et volavit ad me unus
de seraphim, et in manu ejus calculus, quem forcipe
tulerat de altari, et tetigit os meum <note>(Isai. VI, 6, 7)</note>
          </hi>. Sed <emph>1608</emph> 
 in hac prophetae sententia vult intelligi quia
ii spiritus qui mittuntur eorum vocabulum percipiunt
<pb n="1254C"/>
quorum officium gerunt. Qui enim, ut peccata locutionis
incendat, de altari angelus carbonem portat,
seraphim vocatur, quod incendium dicitur. Huic
autem sensui et illud creditur non inconvenienter
opitulari, quod per Danielem dicitur: <hi>Millia millium
ministrabant ei, et decies millies centena millia assistebant
ei <note>(Dan. VII, 10)</note>
          </hi>. Aliud namque est ministrare,
aliud assistere, quia hi administrant Deo,
qui et ad nos nuntiando exeunt; assistunt vero qui
sic contemplatione intima perfruuntur, ut ad explenda
foras opera minime mittantur.</p>
        </div3>
<div3>
          <head>13.</head>
          <p>
 Sed quia in quibusdam Scripturae locis quaedam
per cherubim, quaedam vero per seraphim agi
didicimus, utrum per se haec faciant, an per subjecta
agmina agantur, quae, sicut dicitur, in eo quod a majoribus
<pb n="1254D"/>
veniunt majorum vocabula sortiuntur, nos
<pb n="1255A"/>
affirmare nolumus quod apertis testimoniis non approbamus.
Hoc tamen certissime scimus, quia ad
explendum de supernis ministerium alii spiritus alios
mittunt, Zacharia scilicet propheta testante, qui ait: <hi>Ecce angelus qui loquebatur in me egrediebatur; et
ecce alius angelus egrediebatur in occursum ejus, et
dixit ad eum: Curre, et loquere ad puerum istum, dicens:
Absque muro habitabitur Jerusalem 
 <note>(Zach. II, 3,
4)</note>
          </hi>. Dum enim angelus ad angelum dicit Curre et loquere,
dubium non est quia alius alium mittit. Minora
vero sunt quae mittuntur, majora quae mittunt. Sed
hoc quoque de ipsis agminibus quae mittuntur certum
tenemus, quia et cum ad nos veniunt, sic exterius
implent ministerium, ut tamen nunquam desint interius
per contemplationem. Et mittuntur igitur, et assistunt,
<pb n="1255B"/>
quia etsi circumscriptus est angelicus spiritus,
summus tamen spiritus ipse, qui Deus est, circumscriptus
non est. Angeli itaque et missi, et ante
ipsum sunt, quia quolibet missi veniant, intra ipsum
currunt.</p>
        </div3>
<div3>
          <head>14.</head>
          <p>
 Sciendum quoque est quia plerumque ipsi beatorum
spiritum ordines vicinorum sibi ordinum vocabula
sortiuntur. Thronos etenim, scilicet sedes
Dei, specialem beatorum spirituum ordinem diximus,
et tamen per Psalmistam dicitur: <hi>Qui sedes super
cherubim, appare <note>(Psal. LXXIX, III)</note>
          </hi>, quia videlicet,
dum in ipsis distinctionibus agminum cherubim
thronis junguntur, sedere etiam super cherubim Dominus
ex vicini agminis aequalitate perhibetur. Sic
quippe in illa summa civitate specialia quaedam singulorum
sunt, ut tamen sint communia omnium; et
<pb n="1255C"/>
quod in se ex parte quisque habet, hoc in alio ordine
totum possidet. Sed idcirco uno eodemque vocabulo
communiter non censentur, ut ille ordo vocari privato
uniuscujusque rei nomine debeat, qui hanc
in munere plenius accepit. Seraphim namque incendium
diximus, et tamen amore conditoris simul
omnes ardent. Cherubim vero plenitudinem scientiae,
et tamen quis ibi aliquid nesciat ubi ipsum omnes simul
fontem scientiae Deum vident? Throni quoque
illa agmina quibus conditor praesidet vocantur, sed
beatus esse quis potest, nisi Creator suus ejus menti
praesideat? Quae ergo ex parte ab omnibus habentur,
eis in privato nomine data sunt qui haec in munere <emph>1609</emph> 
 plenius acceperunt, Nam et si qua illic sic
<pb n="1255D"/>
alii habent, ut haberi ab aliis nequaquam possint, sicut
speciali nomine dominationes et principatus vocantur,
cuncta ibi singulorum sunt, quia per charitatem
spiritus ab alio in aliis habentur.</p>
        </div3>
<div3>
          <head>15.</head>
          <p>
 Sed ecce dum coelestium civium secreta rimamur,
ab expositionis nostrae ordinae longe digressi
sumus. Suspiremus ergo ad eos de quibus loquimur,
sed redeamus ad nos. Meminisse etenim debemus
quia caro sumus. Taceamus interim de secretis
coeli, sed ante conditoris oculos manu poenitentiae
<pb n="1256A"/>
tergamus maculas pulveris nostri. Ecce ipsa
divina misericordia pollicetur, dicens: <hi>Gaudium erit
in coelo super uno peccatore poenitentiam agente;</hi> et tamen
per prophetam Dominus dicit: <hi>Quia quacunque
die justus peccaverit, omnes justitiae ejus in oblivione
erunt coram me <note>(Ezech. XXXIII, 13)</note>
          </hi>. Pensemus, si
possumus, dispensationem supernae pietatis. Stantibus,
si ceciderint, minatur poenam; lapsis vero, ut
surgere appetant, promittit misecricordiam. Illos terret,
ne praesumant in bonis; istos refovet, ne desperent
in malis. Justus es, iram pertimesce, ne corruas;
peccatos es, praesume de misericordia, ut surgas.
Ecce autem jam lapsi sumus, stare nequaquam
valuimus, in pravis nostris desideriis jacemus. Sed
qui nos concidit rectos, adhuc exspectat, et provocat
<pb n="1256B"/>
ut surgamus. Sinum suae pietatis aperit, nosque ad
se recipere per poenitentiam quaerit <note>(De poenit., dist.
3, cap. Poenitentiam)</note>. Sed poenitentiam agere digne
non possumus, nisi modum quoque ejusdem poenitentiae
cognoscamus. Poenitentiam quippe agere est
et perpetrata mala plangere, et plangenda non perpetrare.
Nam qui sic alia deplorat, ut tamen alia
committat, adhuc poenitentiam agere, aut dissimulat,
aut ignorat. Quid enim prodest si peccata quis luxuriae
defleat, et tamen adhuc avaritiae aestibus anhelat?
Aut quid prodest, si irae culpas jam lugeat, et
tamen adhuc invidiae facibus tabescat? Sed minus est
valde quod dicimus, ut qui peccata deplorat ploranda
minime committat, et qui plangit vitia perpetrare
vitia timeat.
<pb n="1256C"/>
</p>
        </div3>
<div3>
          <head>16. </head>
          <p>
Nam cogitandum summopere est ut qui se
illicita meminit commisisse a quibusdam etiam licitis
studeat abstinere, quatenus per hoc conditori suo
satisfaciat, ut qui commisit prohibita sibimetipsi abscindere
debeat etiam concessa, et se reprehendat
in minimis qui se meminit in maximis deliquisse.
 Nimia sunt quae loquor, si haec ex sacri eloquii
testimoniis non affirmo. Lex certe Veteris Testamenti
alienam uxorem concupisci prohibet <note>(Exod. XX, 17)</note>,
a rege vero fortia juberi militibus, vel desiderari
aquam, non poenaliter vetat. Et cuncti novimus quod
David, concupiscentiae mucrone transfixus, alienam
conjugem et concupivit et abstulit <note>(II Reg. XI, 4)</note>.
Cujus culpam digna verbera sunt secuta, et malum
quod perpetravit per poenitentiae lamenta correxit.
<pb n="1256D"/>
Qui cum longe post contra hostium cuneos sederet,
aquam bibere de Bethlehemitica cisterna ex desiderio
voluit <note>(II Reg. XXIII, 14, seq.)</note>. Cujus electi milites,
inter catervas adversantium medias erumpentes,
aquam quam rex desideraverat illaesi detulerunt. Sed
vir flagellis eruditus semetipsum protinus cum periculo
militum aquam desiderasse reprehendit, eamque
Domino fundens libavit, sicut illic <emph>1610</emph> scriptum
est: <hi>Libavit eam Domino <note>(II Reg. XXIII, 17; I Par.
XI, 18)</note>
          </hi>. In sacrificium quippe Domini effusa aqua
<pb n="1257A"/>
conversa est, quia culpam concupiscentiae mactavit
per poenitentiam reprehensionis suae. Qui ergo quondam
concupiscere alienam conjugem nequaquam timuit,
post etiam quia aquam concupisset expavit.
Quia enim se illicita perpetrasse meminerat, contra
semetipsum jam rigidus, etiam a licitis abstinebat.
Sic sic agimus poenitentiam, si ea quae commisimus
perfecte deploramus. Pensemus supernas divitias
conditoris nostri. Peccare nos vidit, et pertulit.</p>
        </div3>
<div3>
          <head>17.</head>
          <p>
 Qui nos ante culpam peccare prohibuit, etiam
post culpam exspectare ad veniam non desistit. Ecce ipse
nos, quem despeximus, vocat. Aversi ab illo sumus,
et tamen non avertitur. Unde bene per Isaiam dicitur: <hi>Et erunt oculi tui videntes praeceptorem tuum,
et aures tuae audient vocem post tergum monentis 
 (Isai
<pb n="1257B"/>
XXX, 20, 21)</hi>. Quasi in faciem homo monitus est
quando, ad justitiam conditus, praecepta rectitudinis
accepit. Sed cum haec eadem praecepta contempsit,
quasi conditori suo dorsum mentis in faciem dedit.
Sed ecce adhuc post tergum sequitur et monet, quia
jam et a nobis contemptus est, et tamen nos adhuc
vocare non cessat. Quasi dorsum ei in faciem dedimus
cujus verba despicimus, cujus praecepta calcamus;
sed stans post tergum nos aversos revocat,
qui et videt quod despicitur, et tamen per praecepta
clamat, per patientiam exspectat. Pensate ergo,
fratres charissimi, si cuilibet vestrum loquenti famulus
suus subito superbiret, terga in faciem mitteret,
nunquid non contemptus dominus ejus superbiam
feriret, vulnera districtae animadversionis infligeret?
<pb n="1257C"/>
Ecce nos peccando auctori nostro terga in faciem
dedimus, et tamen sustinemur. Superbe aversos benigne
revocat, et qui ferire nos aversantes potuit, ut
revertamur munera promittit. Tanta ergo conditoris
nostri misericordia duritiam nostri reatus emolliat,
et homo qui malum quod fecit experiri percussus
poterat, saltem exspectatus erubescat.</p>
        </div3>
<div3>
          <head>18.</head>
          <p>
 Rem, fratres, breviter refero, quam viro venerabili
Maximiano tunc patre monasterii mei atque
presbytero, nunc autem Syracusano episcopo narrante,
cognovi. Hanc itaque si solerter auditis, charitati
vestrae non breviter suffragari credo. Nostris
modo temporibus Victorinus quidam exstitit, qui
alio quoque nomine Aemilianus appellatus est, non
inops substantiae juxta mediocritatem vitae; sed quia
<pb n="1257D"/>
plerumque regnat in rerum opulentia carnis culpa,
in quodam facinore lapsus est, quod debuisset valde
pertimescere, ac de suae mortis immanitate cogitare.
Reatus ergo sui consideratione compunctus, erexit
se contra se, mundi hujus omnia dereliquit, monasterium
petiit. In quo nimirum monasterio tantae
humilitatis tantaeque sibi districtionis exstitit, ut cuncti
fratres, qui illic ad amorem divinitatis excreverant,
suam cogerentur vitam despicere, dum illius
poenitentiam viderent. Studit namque toto mentis
adnisu cruciare carnem, voluntates proprias frangere,
<pb n="1258A"/>
furtivas orationes quaerere, <emph>1611</emph> quotidianis se lacrymis
lavare, despectum sui appetere, oblatam a
fratribus venerationem timere. Hic itaque nocturnas
fratrum vigilias praevenire consueverat; et quia
mons in quo monasterium situm est ex uno latere in
secretiore parte prominebat, illuc consuetudinem fecerat
ante vigilias egredi, ut se quotidie in fletu poenitentiae
quanto secretius, tanto liberius mactaret.
Contemplabatur namque districtionem venturi judicis
sui, et, jam eidem judici concordans, puniebat in
lacrymis reatum facinoris sui. Quadam vero nocte
abbas monasterii vigilans hunc latenter egredientem
intuitus lento foras pede secutus est. Quem cum in
secreto montis latere cerneret in oratione prostratum,
exspectare voluit quando surgeret, ut ipsam
<pb n="1258B"/>
quoque longanimitatem orationis ejus exploraret,
cum subito coelitus lux emissa super eum fusa est
qui in oratione prostratus jacebat; tantaque se illo
in loco claritas sparsit, ut tota pars regionis illius ex
eadem luce candesceret; quam abbas ut vidit, intremuit,
et fugit. Cumque post longum horae spatium
idem frater ad monasterium rediisset, abbas ejus, ut
disceret an super se effusionem tanti luminis agnovisset,
requirere eum studuit, dicens: Ubi fuisti,
frater? At ille, latere posse se credens, in monasterio
se fuisse respondit. Quo negante, abbas compulsus
est dicere quid vidisset. At ille videns se esse
deprehensum, hoc quoque quod abbatem latebat aperuit
adjungens: Quando super me vidisti lucem de
coelo descendere, vox etiam pariter venit, dicens:
<pb n="1258C"/>
Dimissum est peccatum tuum. Et quidem omnipotens
Deus peccatum ejus potuit tacendo laxare; sed loquendo
per vocem, radiando per lumen, exemplo
suae misericordiae nostra ad poenitentiam voluit corda
concutere. Miramur, fratres charissimi, quod persecutorem
suum Saulum Dominus de coelo prostravit,
de coelo allocutus est. Ecce nostris quoque temporibus
peccator et poenitens vocem de coelestibus audivit.
Illi dictum est: <hi>Quid me persequeris? <note>(Act. IX, 4.)</note>
          </hi> 
Iste vero audire meruit: <hi>Dimissum est peccatum
tuum.</hi> Longe est inferior meritis peccator iste poenitens
quam Paulus. Sed quia adhuc in hac re de Saulo
loquimur crudelitatem necis anhelante, liceat audenter
dicere quia Saulus propter superbiam vocem increpationis,
iste vero propter humilitatem vocem
<pb n="1258D"/>
consolationis audivit. Hunc quia humilitas straverat,
divina pietas erigebat, illum quia superbia erexerat,
divina severitas humiliabat. Habete ergo fiduciam,
fratres mei, de misericordia conditoris nostri; cogitate
quae facitis, recogitate quae fecistis. Largitatem
supernae pietatis aspicite, et ad misericordem judicem,
dum adhuc exspectat, cum lacrymis venite.
Considerantes namque quod justus sit, peccata vestra
nolite negligere; considerantes vero quod pius
sit, nolite desperare. Praebet apud Deum homini fiduciam
Deus homo. Est nobis spes magna poenitentibus,
<pb n="1259A"/>
quia advocatus noster factus est judex noster.
 Qui vivit et regnat cum Patre et Spiritu sancto
Deus in saecula saeculorum. Amen.
</p>
        </div3>
      </div1>

<div1>
        <head> HOMILIA XXXV.</head>
<p>Habita ad populum in basilica sancti Mennae martyris,
 die natalis ejus.</p>
<p>
          <emph>LECTIO S. EVANG. SEC. LUC. XXI, 9-19.</emph>
        </p>
<p divs_removed="true"> <hi>In illo tempore, dixit Jesus discipulis suis: Cum
audieritis praelia et seditiones, nolite terreri; oportet
primum haec fieri, sed nondum statim finis. Tunc dicebat
illis: Surget gens contra gentem, et regnum adversus
regnum; et terrae motus magni erunt per loca, et
pestilentiae et fames, terroresque de coelo, et signa magna
erunt. Sed ante haec omnia injicient vobis manus
suas, et persequentur, tradentes in synagogas et custodias,
<pb n="1259B"/>
trahentes ad reges et praesides propter nomen
meum. Contingent autem haec vobis in testimonium. Ponite
ergo in cordibus vestris non praemeditari quemadmodum
respondeatis. Ego enim dabo vobis os et sapientiam,
cui non poterunt resistere et contradicere omnes
adversarii vestri. Trademini autem a parentibus et
fratribus et cognatis et amicis, et morte afficient ex vobis.
Et eritis odio omnibus hominibus propter nomen
meum, et capillus de capite vestro non peribit. In patientia
vestra possidebitis animas vestras.</hi> <emph>1612</emph>

        </p>
        <div3 moved_from_p="true">
            <head>1.</head>
          <p>
 Quia longius ab urbe digressi sumus,
ne ad revertendum nos tardior hora praepediat, necesse
est ut expositionem sancti Evangelii brevior
sermo transcurrat. Dominus ac Redemptor noster
perituri mundi praecurrentia mala denuntiat, ut eo
<pb n="1259C"/>
minus perturbent venientia, quo fuerint praescita.
Minus enim jacula feriunt quae praevidentur; et nos
tolerabilius mundi mala suscipimus, si contra haec
per praescientiae clypeum munimur. Ecce enim dicit: <hi>Cum audieritis praelia et seditiones, nolite terreri;
oportet enim primum haec fieri, sed nondum statim finis.</hi> 
Pensanda sunt verba Redemptoris nostri, per
quae nos aliud interius, aliud exterius passuros esse
denuntiat. Bella quippe ad hostes pertinent, seditiones
ad cives. Ut ergo nos indicet interius exteriusque
turbari, aliud nos fatetur ab hostibus, aliud a fratribus
perpeti. Sed his malis praevenientibus, quia non
statim finis sequatur, adjungit: <hi>Surget gens contra
gentem, et regnum adversus regnum; et terrae motus
magni erunt per loca, et pestilentiae et fames, terroresque
<pb n="1259D"/>
de coelo; et signa magna erunt.</hi> Vel sicut in quibusdam
Codicibus invenitur, <hi>Terroresque de coelo et
tempestates.</hi> Atque post subditur: <hi>Et signa magna
erunt.</hi> Ultima tribulatio multis tribulationibus praevenitur,
et per crebra mala quae praeveniunt indicantur
mala perpetua quae subsequentur. Et ideo post bella
et seditiones non statim finis, quia multa debent
<pb n="1260A"/>
mala praecurrere, ut malum valeant sine fine nuntiare.
Sed cum tot signa perturbationis dicta sint, oportet
ut eorum considerationem breviter per singula perstringamus,
quia necesse est ut alia e coelo, alia e
terra, alia ab elementis, alia ab hominibus patiamur.
Ait enim: <hi>Surget gens contra gentem,</hi> ecce perturbatio
hominum; <hi>erunt terrae motus magni per loca,</hi> ecce
respectus irae desuper; <hi>erunt pestilentiae,</hi> ecce inaequalitas
corporum; <hi>erit fames,</hi> ecce sterilitas terrae; <hi>terroresque de coelo et tempestates,</hi> 
 ecce inaequalitas
aeris. Quia ergo omnia <emph>1613</emph> consummanda sunt,
ante consummationem omnia perturbantur; et qui
in cunctis deliquimus, in cunctis ferimur, ut impleatur
quod dicitur: <hi>Et pugnabit pro eo orbis terrarum
contra insensatos <note>(Sap. V, 21)</note>
            </hi>. Omnia namque quae ad
<pb n="1260B"/>
usum vitae accepimus ad usum convertimus culpae,
sed cuncta quae ad usum pravitatis infleximus ad usum
nobis vertuntur ultionis. Tranquillitatem quippe humanae
pacis ad usum vertimus vanae securitatis, peregrinationem
terrae pro habitatione dileximus patriae;
salutem corporum redegimus in usum vitiorum;
ubertatis abundantiam non ad necessitatem
carnis, sed ad perversitatem intorsimus voluptatis;
ipsa serena blandimenta aeris ad amorem nobis servire
coegimus terrenae delectationis. Jure ergo restat
ut simul nos omnia feriant, quae simul omnia vitiis
nostris male subacta serviebant, ut quot prius in
mundo incolumes habuimus gaudia, tot de ipso postmodum
cogamur sentire tormenta. Notandum vero
quod dicitur: <hi>Terrores de coelo et tempestates.</hi> Cum
<pb n="1260C"/>
tempestates hiemales venire ex ordine soleant temporum,
cur hoc loco tempestates venire in perditionis
signum praedicuntur, nisi quod eas tempestates Dominus
venire denuntiat quae nequaquam ordinem temporum
servant? Quae enim ordinate veniunt, signum
non sunt; sed tempestates in signum sunt, quae ipsa
quoque temporum statuta confundunt. Quod nos quoque
nuper experti sumus, quia aestivum tempus omne
conversum in pluvias hiemales vidimus.</p>
        </div3>
<div3>
          <head>2.</head>
          <p>
 Quia autem cuncta haec non de injustitia ferientis
sunt, sed de merito mundi patientis, facta pravorum
hominum praemittuntur cum dicitur: <hi>Sed ante
haec omnia incipient vobis manus suas injicere, et persequentur,
et tradent vos in synagogas, ducentes ad reges
et praesides propter nomen meum.</hi> Ac si aperte dicat:
<pb n="1260D"/>
Prius corda hominum, et post elementa turbantur,
ut cum rerum ordo confunditur, ex qua jam retributione
veniat demonstretur. <emph>1614</emph> Nam quamvis
finis mundi ex ipso suo ordine pendeat, perversiores
tamen quosque inveniens, qui digne ruinis
illius opprimantur innotescit cum subditur: <hi>Ducentes
ad reges et praesides propter nomen meum. Contingent
<pb n="1261A"/>
autem haec vobis in testimonium.</hi> In testimonium
videlicet quorum, nisi eorum qui aut persequendo
mortes inferunt, aut videndo non imitantur? Mors
quippe justorum bonis in adjutorium est, malis in
testimonium, ut inde perversi sine excusatione pereant,
unde electi exemplum capiunt ut vivant.</p>
        </div3>
<div3>
          <head>3.</head>
          <p>
 Sed auditis tot terroribus turbari poterant infirmorum
corda, atque ideo consolatio adjungitur
cum protinus subinfertur: <hi>Ponite ergo in cordibus
vestris non praemeditari quemadmodum respondeatis.
Ego enim dabo vobis os et sapientiam, cui non poterunt
resistere et contradicere omnes adversarii vestri.</hi> Ac si
aperte membris suis infirmantibus dicat: Nolite terreri,
nolite pertimescere; vos ad certamen acceditis,
sed ego praelior; vos verba editis, sed ego sum
<pb n="1261B"/>
qui loquor. Sequitur: <hi>Trademini autem a parentibus
et fratribus, et cognatis et amicis, et morte afficient ex
vobis.</hi> Minorem dolorem mala ingerunt quae ab extraneis
inferuntur. Plus vero in nobis ea tormenta saeviunt
quae ab illis patimur de quorum mentibus praesumebamus,
quia cum damno corporis mala nos cruciant
amissae charitatis. Hinc est enim quod de Juda
traditore suo per Psalmistam Dominus dicit: <hi>Et quidem
si inimicus meus maledixisset mihi, supportassem
utique; et si is qui oderat me super me magna locutus
fuisset, abscondissem me utique ab eo. Tu vero
homo unanimis, dux meus et notus meus, qui simul
mecum dulces capiebas cibos, in domo Dei ambulavimus
cum consensu <note>(Psal. LIV, 13, seq.)</note>
          </hi>. Et rursum: <hi>Homo pacis meae in quo sperabam, et qui edebat panes
<pb n="1261C"/>
meos, 
 ampliavit adversum me supplantationem <note>(Psal.
XL, 10)</note>
          </hi>. Ac si de traditore suo apertis vocibus dicat:
Transgressionem ejus tanto gravius pertuli, quanto
hanc ab eo qui meus esse videbatur sensi. Omnes ergo
electi quia summi capitis membra sunt, caput quoque
suum in passionibus sequuntur, ut ipsos adversarios
in sua morte sentiant de quorum vita praesumebant,
et tanto eis crescat merces operis, quanto eis
virtutis lucrum proficit ex alienae damno charitatis.</p>
        </div3>
<div3>
          <head>4.</head>
          <p>
 Sed quia dura sunt quae praedicuntur de afflictione
mortis, protinus consolatio subditur de gaudio
resurrectionis, cum dicitur: <hi>Capillus de capite
vestro non peribit.</hi> Scimus, fratres, quia caro incisa
dolet, capillus incisus non dolet. Ait ergo
martyribus suis: <hi>Capillus de capite vestro non
<pb n="1261D"/>
peribit,</hi> videlicet aperte dicens: Cur timetis ne
pereat quod incisum dolet, quando et illud in
vobis perire non potest quod incisum non dolet?
Sequitur: <hi>In patientia vestra possidebitis animas
vestras.</hi> Idcirco possessio animae in virtute patientiae
ponitur, quia radix omnium custosque virtutum
patientia est. Per patientiam vero possidemus
animas nostras, quia dum nobis ipsis dominari discimus,
hoc ipsum incipimus possidere quod sumus.
 Patientia vero est aliena mala aequanimiter
<pb n="1262A"/>
perpeti, contra eum quoque qui mala irrogat nullo
dolore morderi. Nam <emph>1615</emph> qui sic proximi mala
portat, ut tamen tacitus doleat, et tempus dignae retributionis
quaerat, patientiam non exhibet, sed ostendit.
Scriptum quippe est: <hi>Charitas patiens est, benigna
est <note>(I Cor. XIII, 4)</note>
          </hi>. Patiens namque est ut aliena
mala toleret, benigna vero est ut ipsos etiam quos
portat amet. Hinc namque per semetipsam Veritas
dicit: <hi>Diligite inimicos vestros, benefacite his
qui oderunt vos, orate pro persequentibus et calumniantibus
vos <note>(Matth. V, 44; Luc. VI, 27)</note>
          </hi>. Virtus itaque est
coram hominibus adversarios tolerare, sed virtus
coram Deo diligere, quia hoc solum Deus sacrificium
accipit, quod ante ejus oculos in altari boni operis
flamma charitatis incendit.
<pb n="1262B"/>
</p>
        </div3>
<div3>
          <head>5. </head>
          <p>
Sciendum vero quod plerumque ideo patientes
esse videmur, quia retribuere mala non possumus.
Sed qui idcirco malum non retribuit quia nequaquam
valet, procul dubio, ut praediximus, patiens non est,
quia patientia non in ostensione inquiritur, sed in
corde. Per impatientiae autem vitium ipsa virtutum
nutrix doctrina dissipatur. Scriptum namque est: <hi>Doctrina viri per patientiam noscitur 
 <note>(Prov. XIX, 11)</note>
          </hi>.
Tanto ergo quisque minus ostenditur doctus, quanto
convincitur minus patiens. Neque enim potest veraciter
bona docendo impendere, si vivendo nesciat
aequanimiter aliena mala tolerare. Quanto enim culmine
virtus patientiae polleat, rursus Salomon indicat,
dicens: <hi>Melior est patiens viro forti, et qui dominatur
animo suo expugnatore urbium (Prov. XVI,
<pb n="1262C"/>
32)</hi>. Minor est ergo victoria urbes expugnare, quia
extra sunt quae vincuntur. Majus autem est quod per
patientiam vincitur, quia ipse a se animus superatur,
et semetipsum sibimetipsi subjicit, quando eum patientia
in humilitate tolerantiae sternit. Sciendum
vero est quod plerumque evenire patientibus solet,
ut eo quidem tempore quo adversa patiuntur vel contumelias
audiunt nullo dolore pulsentur, et sic patientiam
exhibeant, ut custodire etiam cordis innocentiam
curent. Sed cum post paululum haec ipsa quae
pertulerint ad memoriam revocant, igne vehementissimi
doloris instigantur, argumenta ultionis inquirunt,
et mansuetudinem quam tolerantes habuerunt, in
retractatione sua semetipsos dijudicantes perdunt.</p>
        </div3>
<div3>
          <head>6.</head>
          <p>
 Callidus namque adversarius bellum contra duos
<pb n="1262D"/>
movet, unum videlicet inflammans ut contumelias
prior inferat; alterum vero provocans, ut contumelias
laesus reddat. Sed quia ejus jam victor exstitit
quem ad proferendas contumelias commovit, contra
illum acrius dolet, quem ad reddendas injurias commovere
non potuit; unde fit ut tota se virtute contra
eum erigat, quem contumelias fortiter pertulisse
considerat. Quem quia commovere in ipsa injuriarum
jaculatione non potuit, ab aperto certamine interim
recedens, in secreta cogitatione deceptionis
<pb n="1263A"/>
tempus inquirit, et qui publico bello perdidit, ad
exhibendas occulte insidias exardescit. Quietis namque
jam tempore ad victoris animum redit, et vel
damna rerum, vel injuriarum jacula ad memoriam
reducit; cunctaque quae sibi illata sunt vehementer
exaggerans, fuisse intolerabilia ostendit, et quiescentis
animum <emph>1616</emph> tanto furore conturbat, ut plerumque
vir patiens illa se aequanimiter tolerasse etiam
post victoriam captivus erubescat; seque non reddidisse
contumelias doleat, et deteriora rependere,
si occasio praebeatur, quaerat. Quibus ergo isti sunt
similes, nisi his qui per fortitudinem in campo victores
sunt, sed per negligentiam postmodum intra urbis
claustra capiuntur? Quibus isti sunt similes, nisi
his quos irruens gravis languor a vita non subtrahit,
<pb n="1263B"/>
 sed leviter veniens recidiva febris occidit? Ille ergo
veraciter patientiam servat, qui et ad tempus aliena
mala sine dolore tolerat, et haec eadem retractans,
pertulisse se talia exsultat, ne bonum patientiae quietis
tempore pereat, quod in perturbationibus custoditur.</p>
        </div3>
<div3>
          <head>7.</head>
          <p>
 Sed quia natalem martyris hodierna die colimus,
fratres mei, nequaquam nos a virtute
ejus patientiae existimare extraneos debemus. Si
enim, adjuvante nos Domino, virtutem patientiae
servare contendimus, et in pace Ecclesiae vivimus,
et tamen martyrii palmam tenemus. Duo quippe sunt
martyrii genera, unum in mente, aliud in mente
simul et actione. Itaque esse martyres possumus,
etiamsi nullo percutientium ferro trucidemur. Mori
quippe a persequente martyrium in aperto opere est;
ferre vero contumelias, odientem diligere, martyrium
<pb n="1263C"/>
est in occulta cogitatione. Nam quia duo sunt martyrii
genera, unum in occulto opere, aliud in publico,
testatur Veritas, quae Zebedaei filios requirit, dicens: <hi>Potestis bibere calicem quem ego bibiturus sum? 
 <note>(Matth.
XX, 22.)</note>
          </hi> Cui cum protinus responderent: <hi>Possumus,</hi> 
illico Dominus respondit, dicens: <hi>Calicem quidem
meum bibetis.</hi> Quid enim per calicem, nisi dolorem
passionis accipimus? De quo alias dicit: <hi>Pater, si
fieri potest, transeat a me calix iste.</hi> Et Zebedaei filii,
id est Jacobus et Joannes, non uterque per martyrium
occubuit, et tamen quod uterque calicem biberet
audivit. Joannes namque nequaquam per martyrium
vitam finivit, sed tamen martyr exstitit, quia
passionem quam non suscepit in corpore servavit in
<pb n="1263D"/>
mente. Et nos ergo hoc exemplo sine ferro esse possumus
martyres, si patientiam veraciter in animo
custodimus. Non abs re arbitror, fratres charissimi,
si unum vobis exemplum servandae patientiae ad aedificationem
loquar.</p>
        </div3>
<div3>
          <head>8.</head>
          <p>
 Fuit quidam diebus nostris Stephanus nomine,
pater monasterii juxta Reatinae urbis moenia constituti,
<pb n="1264A"/>
vir valde sanctus, virtute patientiae singularis.
Et supersunt multi qui illum noverunt, ejusque vel
vitam vel obitum narrant. Erat autem hujus lingua rustica,
sed docta vita. Hic pro amore coelestis patriae cuncta
despexerat, possidere aliquid in hoc mundo fugiebat; tumultus
devitabat hominum, crebris ac prolixioribus
orationibus intentus erat. Virtus tamen patientiae in
eo vehementer excreverat, ita ut eum sibi amicum
crederet, qui sibi molestiae aliquid irrogasset; reddebat
contumeliis gratias; si quod in ipsa sua inopia
damnum ei fuisset illatum, hoc maximum lucrum
putabat; omnes suos adversarios nihil aliud quam adjutores
aestimabat. Hunc cum dies mortis egredi de
corpore urgeret, convenerunt multi, ut tam sanctae
animae <emph>1617</emph> de hoc mundo recedenti suas animas
<pb n="1264B"/>
commendarent. Cumque circa lectum illius hi qui
convenerant omnes assisterent, alii corporeis oculis
ingredientes angelos viderunt, sed dicere aliquid
nullo modo potuerunt; alii omnino nihil viderunt;
sed omnes qui aderant ita vehementissimus timor
perculit, ut nullus, egrediente illa sancta anima, illic
stare potuisset. Et hi ergo qui viderant, et hi
qui omnino nihil viderant, uno omnes timore perculsi
et territi fugerunt, nullusque illic assistere illo
moriente potuit. Pensate ergo, fratres, omnipotens
Deus qualiter terreat quando districtus judex venturus
est, si sic assistentes terruit quando gratus et
remunerans venit; aut qualiter timeri potest cum
videri potuerit, si sic mentes praesentium stravit et
quando videri non potuit. Ecce, fratres charissimi,
<pb n="1264C"/>
servata illa in Ecclesiastica pace patientia, ad quantum
hunc retributionis culmen evexit. Quid huic
suus conditor intus dedit, de quo nobis tantam gloriam
in die ejus exitus et foris innotuit? Quibus hunc
credamus nisi sanctis martyribus sociatum, quem,
attestantibus corporeis quoque oculis, a beatis spiritibus
constat esse susceptum? Nullo iste gladio percussus
occubuit, et tamen coronam patientiae quam
in mente tenuit in egressione percepit. Probamus
quotidie verum esse quod ante nos dictum est, quia
sancta Ecclesia, electorum floribus plena, habet in
pace lilia, in bello rosas.</p>
        </div3>
<div3>
          <head>9.</head>
          <p>
 Sciendum praeterea est quod tribus modis virtus
patientiae exerceri solet. Alia namque sunt quae a
Deo, alia quae ab antiquo adversario, alia quae a proximo
<pb n="1264D"/>
sustinemus. A proximo namque persecutiones,
damna et contumelias; ab antiquo vero adversario
tentamenta; a Deo autem flagella toleramus. Sed in
his omnibus tribus modis vigilanti oculo semetipsam
debet mens circumspicere, ne contra mala proximi
pertrahatur ad retributionem mali, ne contra tentamenta
adversarii seducatur ad delectationem vel
<pb n="1265A"/>
consensum delicti, ne contra flagella opificis ad excessum
proruat murmurationis. Perfecte enim adversarius
vincitur quando mens nostra et inter tentamenta
ejus a delectatione atque consensu non
trahitur, et inter contumelias proximi custoditur ab
odio, et inter flagella Dei compescitur a murmuratione.
Nec haec agentes, retribui nobis bona praesentia
requiramus; nam pro labore patientiae bona
speranda sunt sequentis vitae, ut tunc praemium nostri
laboris incipiat, quando omnis jam labor funditus
cessat. Unde et per Psalmistam dicitur: <hi>Non in finem
oblivio erit pauperis, patientia pauperum non peribit in
finem <note>(Psal. IX, 19)</note>
          </hi>. Quasi enim perisse patientia pauperum
cernitur, cum nihil pro illa in hac vita humilibus
recompensatur. Sed patientia pauperum in finem non
<pb n="1265B"/>
peribit, quia tunc ejus gloria percipitur, cum simul
omnia laboriosa terminantur. Servate ergo, fratres,
in mente patientiam, eamque, cum res exigit, exercete
in operatione. Nullum vestrum ad odium proximi
contumeliosa verba commoveant, nulla periturarum
rerum damna perturbent. Si enim fixa mente
mansura damna pertimescitis, damna rerum transeuntium
gravia non putatis; <emph>1618</emph> si aeternae retributionis
gloriam conspicitis, de temporali injuria
non doletis. Tolerate ergo adversarios vestros,
sed ut fratres diligite quos toleratis. Aeterna praemia
pro damnis temporalibus quaerite. Nec quisquam vestrum
suis se viribus hanc implere posse confidat,
sed obtinete precibus ut ipse hanc qui imperat praestet. <emph>1619</emph> 
 Et scimus quia petentes libenter audit,
<pb n="1265C"/>
quando hoc petitur largiri quod jubet. Cum continue
pulsatur in prece, concite opitulatur in tentatione,
per Jesum Christum Dominum nostrum, qui cum eo
vivit et regnat Deus in unitate Spiritus sancti, in saecula
saeculorum. Amen.
</p>
        </div3>
      </div1>

<div1>
        <head>HOMILIA XXXVI.</head>
<p> Habita ad populum in basilica beatorum apostolorum
 Philippi et Jacobi, Dominica secunda post
Pentecosten.</p>
<p>
          <emph>LECTIO S. EVANG. SEC. LUC. XIV, 16-24.</emph>
        </p>
<p divs_removed="true"> <hi>In illo tempore, dixit Jesus Pharisaeis similitudinem
hanc: Homo quidam fecit coenam magnam, et
vocavit multos. Et misit servum suum hora caenae dicere
invitatis ut venirent, quia jam parata sunt omnia.
<pb n="1265D"/>
Et coeperunt omnes simul excusare. Primus dixit ei:
Villam emi, et necesse habeo exire, et videre illam;
rogo te, habe me excusatum. Et alter dixit: Juga boum
emi quinque, et eo probare illa; rogo te, habe me
excusatum. Et alius dixit: Uxorem duxi, et ideo non
possum venire. Et reversus servus nuntiavit haec domino
suo. Tunc iratus paterfamilias dixit servo suo:
<pb n="1266A"/>
Exi cito in plateas et vicos civitatis, et pauperes ac
debiles, et caecos et claudos introduc huc. Et ait servus:
Domine, factum est ut imperasti, et adhuc locus
est. Et ait Dominus servo: Exi in vias et sepes, et
compelle intrare, ut impleatur domus mea. Dico autem
vobis quod nemo virorum illorum qui vocati sunt
gustabit coenam meam.</hi> <emph>1618</emph>

        </p>
        <div3 moved_from_p="true">
            <head>1.</head>
          <p>
 Hoc distare, fratres charissimi, inter
delicias corporis et cordis solet, quod corporales deliciae
cum non habentur grave in se desiderium accendunt,
cum vero habitae eduntur comedentem protinus
in fastidium per satietatem vertunt. At contra
spiritales deliciae cum non habentur in fastidio sunt,
cum vero habentur in desiderio; tantoque a comedente
amplius esuriuntur, quanto et ab esuriente
<pb n="1266B"/>
amplius comeduntur. In illis appetitus placet, experientia
displicet: in istis appetitus vilis est, et experientia
magis placet. In illis appetitus saturitatem,
saturitas fastidium generat; in istis autem appetitus
saturitatem, saturitas appetitum parit. Augent enim
spiritales deliciae desiderium in mente, dum satiant,
quia quanto magis earum sapor percipitur, eo amplius
cognoscitur quod avidius ametur. Et idcirco
non habitae amari non possunt, quia earum sapor
ignoratur. Quis enim amare valeat quod ignorat?
Proinde Psalmista nos admonet, dicens: <hi>Gustate, et
videte quoniam suavis est Dominus <note>(Psal. XXXIII, 9)</note>
            </hi>.
Ac si aperte dicat: Suavitatem ejus non cognoscitis,
si hanc minime gustatis. Sed cibum vitae ex palato
cordis tangite, ut probantes ejus dulcedinem amare
<pb n="1266C"/>
valeatis. Has autem homo delicias tunc amisit, cum
in paradiso peccavit <note>(Genes. III, 6)</note>; extra exiit, cum
os a cibo aeternae dulcedinis clausit. Unde nos quoque
nati in hujus peregrinationis aerumna, huc fastidiosi
jam venimus, <emph>1619</emph> nec scimus quid desiderare
debeamus; tantoque se amplius fastidii nostri
morbus exaggerat, quanto magis ab esu illius dulcedinis
animus elongat; et eo jam internas delicias
non appetit, quo eas comedere diu longeque desuevit.
Fastidio ergo nostro tabescimus, et longa
inediae peste fatigamur. Et quia gustare intus nolumus
paratam dulcedinem, amamus foris miseri famem
nostram. Sed superna nos pietas nec deserentes
se deserit.</p>
        </div3>
<div3>
          <head>2.</head>
          <p>
 Contemptas enim illas delicias ad memoriae nostrae
<pb n="1266D"/>
oculos revocat, easque nobis proponit; in promissione
torporem excutit, atque ut fastidium nostrum
repellere debeamus invitat. Ait namque: <hi>Homo quidum fecit caenam magnam, et vocavit multos.</hi> 
Quis est iste homo, nisi ille de quo per Prophetam
dicitur: <hi>Et homo est, et quis cognovit eum? <note>(Jerem.
XVII, 9.)</note>
          </hi> Qui fecit coenam magnam, quia satietatem
<pb n="1267A"/>
nobis dulcedinis internae praeparavit. Qui vocavit
multos, sed pauci veniunt, quia nonnunquam ipsi
qui ei per fidem subjecti sunt, aeterno ejus convivio
male vivendo contradicunt. Sequitur: <hi>Misit autem
servum suum hora coenae dicere invitatis ut venirent.</hi> 
Quid hora coenae, nisi finis est mundi? In quo nimirum
nos sumus, sicut jam dudum Paulus testatur,
dicens: <hi>Nos sumus in quos fines saeculorum devenerunt <note>(I Cor. X, 11)</note>
          </hi>.
Si ergo jam hora coenae est cum
vocamur, tanto minus nos debemus excusare convivio
Dei, <emph>1620</emph> quanto propinquasse jam cernimus
finem saeculi. Quo enim pensamus quia nihil
est quod restat, eo debemus pertimescere ne tempus
gratiae quod praesto est pereat. Idcirco autem
hoc convivium Dei non prandium, sed coena vocatur,
<pb n="1267B"/>
quia post prandium coena restat, post coenam
vero convivium nullum restat. Et quia aeternum
Dei convivium nobis in extremo praeparabitur, rectum
fuit ut hoc non prandium, sed coena vocaretur.
Sed quis per hunc servum, qui a patrefamilias
ad invitandum mittitur, nisi praedicatorum ordo
designatur? De quo videlicet ordine quamvis adhuc
indigni existimus, quamvis peccatorum nostrorum
pondere gravamur, et nos tamen in istis diebus sumus,
et cum de aedificatione vestra aliquid vobis loquor,
hoc est quod ago, servus enim sum summi patrisfamilias.
Cum vos admoneo ad contemptum saeculi,
invitare vos venio ad coenam Dei. Nemo me
propter me hoc in loco despiciat. Et si ad invitandum
nequaquam dignus appareo, sed tamen magnae
<pb n="1267C"/>
sunt deliciae quas promitto. Saepe, fratres mei, solet
evenire quod dico, ut persona potens famulum habeat
despectum; cumque per eum suis forte vel extraneis
aliquod responsum mandat, non despicitur
persona loquentis servi, quia servatur in corde reverentia
mittentis domini. Nec pensant qui audiunt
per quem, sed quid vel a quo audiant. Ita ergo, fratres,
ita vos agite, et si nos forsitan digne despicitis,
in mente tamen vestra vocantis Domini reverentiam
servate. Convivae fieri summi patrisfamilias libenter
obedite. Corda vestra discutite, atque ex eis
mortale fastidium pellite. Ad repellendum namque
fastidium vestrum jam parata sunt omnia. Sed si
adhuc carnales estis, fortasse epulas carnales inquiritis.
Ecce ipsae carnales epulae in spiritale vobis
alimentum conversae sunt. Ad abstergendum namque
mentis vestrae fastidium in coena Domini ille
vobis singularis agnus est occisus.</p>
        </div3>
<div3>
          <head>3.</head>
          <p>
 Sed quid agimus, qui hoc quod subjungitur adhuc
fieri a multis videmus? <hi>Et coeperunt omnes simul
excusare.</hi> Offert Deus quod rogari debuit; non
rogatus dare vult quod vix sperari poterat quia
dignaretur largiri postulatus, contemnitur; paratas
vero delicias refectionis aeternae denuntiat, et tamen
simul omnes excusant. Ponamus ante oculos mentis
<pb n="1268A"/>
minima, ut possimus digne pensare majora. Si
quispiam potens ad invitandum quemlibet pauperem
mitteret, quid, fratres, rogo, quid pauper ille faceret,
nisi de eadem sua invitatione gauderet, responsum
humile redderet, vestem mutaret, ire quantocius
festinaret, ne prior se ad potentis convivium
alter occurreret? Homo ergo dives invitat, et pauper
occurrere festinat; ad Dei invitamur convivium,
et excusamus. Sed ecce inter haec aestimare possum
quid sibi corda vestra respondeant. Occultis enim
fortasse sibimet cogitationibus dicunt: Excusare
nolumus, ad illud enim supernae refectionis convivium
et vocari et pervenire gratulamur.</p>
        </div3>
<div3>
          <head>4.</head>
          <p>
 Loquentes vobis talia mentes vestrae verum dicunt,
si non plus terrena quam coelestia diligunt, si
<pb n="1268B"/>
non amplius rebus corporalibus quam spiritalibus
occupantur. Unde hic quoque ipsa excusantium <emph>1621</emph> 
 causa subjungitur, cum protinus subinfertur: <hi>Primus dixit: Villam emi, et necesse habeo
exire, et videre illam; rogo te, habe me excusatum.</hi> 
Quid per villam nisi terrena substantia designatur?
Exiit ergo videre villam qui sola exteriora cogitat
propter substantiam. <hi>Alter dixit: Juga boum emi
quinque, et eo probare illa; rogo te, habe me excusatum.</hi> 
Quid in quinque jugis boum nisi quinque corporis
sensus accipimus? Qui recte quoque juga vocati
sunt, quia in utroque sexu geminantur. Qui videlicet
corporales sensus, quia interna comprehendere nesciunt,
sed sola exteriora cognoscunt, et, deserentes
intima, ea quae extra sunt tangunt, recte per eos curiositas
<pb n="1268C"/>
designatur. Quae dum alienam quaerit vitam
discutere, semper sua intima nesciens, studet exteriora
cogitare. Grave namque curiositatis est vitium,
quae dum cujuslibet mentem ad investigandam vitam
proximi exterius ducit, semper ei sua intima abscondit,
ut aliena sciens, se nesciat, et curiosi animus
quanto peritus fuerit alieni meriti, tanto fiat
ignarus sui. Propter hoc namque et de eisdem quinque
jugis boum dicitur: <hi>Eo probare illa; rogo te, habe
me excusatum.</hi> Ipsa enim excusantis verba a vitii sui significatione
non discrepant dum dicit: <hi>Eo probare illa,</hi> 
quia videlicet aliquando pertinere probatio ad curiositatem
solet. Sed notandum est quod et is qui
propter villam et is qui propter probanda juga boum
a coena sui invitatoris excusat, humilitatis verba
permiscet, dicens: <hi>Rogo te, habe me excusatum.</hi> 
Dum enim dicit <hi>Rogo te,</hi> et tamen venire contemnit,
humilitas sonat in voce, superbia in actione. Et ecce
haec dijudicat pravus quisque cum audit, nec tamen
ea quae dijudicat agere desistit. Nam dum cuilibet
perverse agenti dicimus Convertere, Deum sequere,
mundum relinque, ubi hunc nisi ad Dominicam coenam
vocamus? Sed cum respondet: Ora pro me,
quia peccator sum, hoc facere non possum, quid
aliud agit, nisi et rogat et excusat? Dicens namque:
<pb n="1269A"/>
Peccator sum, humilitatem insinuat; subjungens
autem: Converti non possum, superbiam demonstrat.
Rogando ergo excusat, qui et humilitatem superinducit
in voce, et superbiam exercet in actione.</p>
        </div3>
<div3>
          <head>5.</head>
          <p>
 <hi>Alius autem dixit: Uxorem duxi, et ideo non
possum venire.</hi> Quid per uxorem nisi voluptas carnis
accipitur? Nam quamvis bonum sit conjugium, atque
ad propagandam sobolem providentia divina constitutum,
nonnulli tamen non per hoc fecunditatem
prolis, sed desideria expetunt voluptatis, et idcirco
per rem justam significari potest non incongrue res
injusta. Ad coenam ergo vos aeterni convivii summus
paterfamilias invitat; sed dum alius avaritiae, alius
curiositati, alius voluptati carnis est deditus, nimirum
reprobi simul omnes excusant. Dum hunc
terrena cura occupat, illum alieni actus sagax cogitatio
<pb n="1269B"/>
devastat, alterius etiam mentem voluptas carnalis
inquinat, fastidiosus quisque ad aeternae vitae
epulas non festinat.</p>
        </div3>
<div3>
          <head>6.</head>
          <p>
 Sequitur: <hi>Reversus servus nuntiavit haec domino
suo. Tunc iratus paterfamilias dixit servo suo: Exi
cito in plateas et vicos civitatis, et pauperes ac debiles,
et caecos et claudos introduc huc.</hi> Ecce qui terrenae
substantiae <emph>1622</emph> plus justo incubat, venire ad
dominicam coenam recusat; qui labori curiositatis
insudat, praeparata vitae alimenta fastidit; qui carnalibus
desideriis inservit, spiritalis convivii epulas
respuit. Quia ergo venire superbi renuunt, pauperes
eliguntur. Cur hoc? Quia, juxta Pauli vocem, <hi>Infirma
mundi eligit Deus, ut confundat fortia <note>(I Cor.
I, 27)</note>
          </hi>. Sed notandum est quomodo describantur qui
<pb n="1269C"/>
ad coenam vocantur, et veniunt, <hi>pauperes ac debiles.</hi> 
 Pauperes et debiles dicuntur, qui judicio suo apud
semetipsos infirmi sunt. Nam pauperes et quasi fortes
sunt, qui et positi in paupertate superbiunt.
Caeci vero sunt, qui nullum ingenii lumen habent.
Claudi quoque sunt, qui rectos gressus in operatione
non habent. Sed dum morum vitia in membrorum
debilitate signantur, profecto liquet quia sicut illi
peccatores fuerunt qui vocati venire noluerunt, ita
hi quoque peccatores sunt qui invitantur et veniunt.
Sed peccatores superbi respuuntur, ut peccatores
humiles eligantur.</p>
        </div3>
<div3>
          <head>7.</head>
          <p>
 Hos itaque elegit Deus quos despicit mundus,
quia plerumque ipsa despectio hominem revocat
ad semetipsum. Is enim qui patrem reliquit, et partem
<pb n="1269D"/>
substantiae quam perceperat prodige expendit,
postquam esurire coepit, in se reversus dixit: <hi>Quanti 
 mercenarii in domo patris mei abundant panibus? <note>(Luc. XV, 17.)</note>
          </hi> 
 Longe quippe a se discesserat
quando peccabat. Et si non esurisset, in semetipsum
minime rediisset, quia postquam terrenis rebus
indiguit, tunc cogitare coepit quid de spiritalibus
amisit. Pauperes ergo et debiles, caeci et claudi vocantur,
et veniunt, quia infirmi quique, atque in hoc
mundo despecti, plerumque tanto celerius vocem
<pb n="1270A"/>
Dei audiunt, quanto et in hoc mundo non habent
ubi delectentur. Quod bene Amalecitarum puer ille
Aegyptius designat <note>(I Reg. XXX, 11, seq.)</note>, qui Amalecitis
praedantibus atque currentibus aeger remansit
in via, et fame sitique aruit. Quem tamen David invenit,
ei cibum potumque praebuit; qui illico convalescens
dux David factus est. Convivantes Amalecitas
reperit, et eos qui se debilem reliquerant cum
magna fortitudine prostravit. Amalecita quippe populus
 lambens vocatur. Et quid per lambentem populum,
nisi mentes saecularium designantur? Quae
terrena cuncta ambiendo quasi lambunt, dum solis
temporalibus delectantur. Quasi enim populus lambens
praedam facit, dum terrena diligentes lucra de
alienis damnis exaggerant. Sed puer Aegyptius aeger
in via relinquitur, quia peccator quisque dum infirmari
<pb n="1270B"/>
ab hujus mundi statu coeperit, mox saecularibus
mentibus in despectum venit. Quem tamen David
invenit, eique cibum et potum praebet, quia manu
fortis Dominus abjecta mundi non despicit, et plerumque
eos qui, sequi mundum minime valentes,
quasi in via remanent ad amoris sui gratiam convertit,
eisque verbi sui cibum potumque porrigit; et
quasi duces sibi in via eligit, dum suos etiam praedicatores
facit. Dum enim Christum peccatorum cordibus
inferunt, quasi David super hostes ducunt.
Qui convivantes Amalecitas velut David gladio feriunt,
quia <emph>1623</emph> superbos quosque qui se in mundo
despexerant Domini virtute prosternunt. Puer ergo
Aegyptius qui in via remanserat Amalecitas interficit,
quia plerumque ipsi mentes saecularium praedicando
<pb n="1270C"/>
superant, qui prius cum saecularibus in hoc
mundo currere non valebant.</p>
        </div3>
<div3>
          <head>8.</head>
          <p>
 Sed, deductis ad coenam pauperibus, quid
puer subjungat audiamus: <hi>Domine, factum est ut
imperasti, et adhuc locus est.</hi> Multi tales ad coenam
dominicam ex Judaea collecti sunt, sed multitudo
quae ex Israelitico populo credidit locum superni
convivii non implevit. Intravit jam frequentia Judaeorum,
sed adhuc locus vacat in regno, ubi suscipi
debeat numerositas gentium. Unde et eidem
servo dicitur: <hi>Exi in vias et sepes, et compelle intrare,
ut impleatur domus mea.</hi> Cum de vicis et plateis
ad coenam quosdam Dominus invitat, illum videlicet
populum designat qui tenere legem sub urbana
conversatione noverat; cum vero convivas suos colligi
<pb n="1270D"/>
ex viis et sepibus praecipit, nimirum agrestem
populum colligere, id est gentilem, quaerit, de cujus
significatione per Psalmistam dicitur: <hi>Tunc exsultabunt
omnia ligna silvarum ante faciem Domini,
quoniam venit <note>(Psal. XCV, 13)</note>
          </hi>. Ligna enim silvae
gentes vocatae sunt, quia in infidelitate sua tortae et
infructuosae semper fuerunt. Qui ergo ex illo agresti
usu conversi sunt, ad coenam dominicam quasi ex
sepibus venerunt.</p>
        </div3>
<div3>
          <head>9.</head>
          <p>
 Notandum vero est quod in hac invitatione tertia
<pb n="1271A"/>
non dicitur Invita, sed <hi>Compelle intrare.</hi> Alii
enim vocantur, et venire contemnunt; alii vocantur
et veniunt; alii autem nequaquam dicitur quia vocantur,
sed compelluntur ut intrent. Vocantur et venire
contemnunt qui donum quidem intellectus accipiunt,
sed eumdem intellectum operibus non sequuntur;
vocantur et veniunt qui acceptam intellectus
gratiam operando perficiunt; quidam vero sic
vocantur, ut etiam compellantur. Nam sunt nonnulli
qui bona facienda intelligunt, sed haec facere
desistunt; vident quae agere debeant, sed haec ex desiderio
non sequuntur. His plerumque, ut superius
diximus, contingit ut eos in carnalibus desideriis
suis mundi hujus adversitas feriat; apprehendere
temporalem gloriam conentur, et nequeant; et dum
<pb n="1271B"/>
per alta pelagi quasi ad grandiores curas hujus saeculi
navigare proponunt, semper adversis flatibus ad
dejectionis suae littora repellantur. Cumque se
frangi in desideriis suis, adversante mundo, conspiciunt,
 quid de se auctori suo debeant commemorantur,
ita ut ad eum erubescentes redeant, qui eum
superbientes pro mundi amore deserebant. Saepe
namque nonnulli ad temporalem gloriam proficere
volentes, aut longa aegritudine tabescunt, aut afflicti
injuriis concidunt, aut percussi gravibus damnis affliguntur,
et in mundi dolore vident quia nihil confidere
de ejus voluptate debuerunt, seque ipsos in
suis desideriis reprehendentes, ad Deum corda convertunt.
De his quippe Dominus per prophetam dicit: <hi>Ecce ego sepiam viam tuam spinis, et sepiam eam
<pb n="1271C"/>
maceria, et semitas suas non inveniet; et sequetur amatores
suos, et non apprehendet eos; quaeret, et non
inveniet eos,</hi> 
 <emph>1624</emph> <hi>et dicet: Vadam et revertar ad virum
meum priorem, quia bene mihi erat tunc magis
quam nunc <note>(Osee II, 6, 7)</note>
          </hi>. Vir uniuscujusque fidelis
animae Deus est, quia haec videlicet ei est conjuncta
per fidem. Sed illa, quae conjuncta Deo fuerat anima,
amatores suos sequitur, quando mens quae jam
per fidem credidit adhuc se immundis spiritibus in
operatione substernit, mundi gloriam quaerit, carnali
delectatione pascitur, exquisitis voluptatibus
nutritur. Sed plerumque omnipotens Deus talem
animam misericorditer respicit, et ejus voluptatibus
amaritudines permiscet. Unde dicit: <hi>Ecce ego sepiam
vias tuas spinis.</hi> Viae etenim nostrae spinis septae
sunt, quando in hoc quod male cupimus dolorum
<pb n="1271D"/>
punctiones invenimus. <hi>Et sepiam eas maceria,
et semitas suas non inveniet.</hi> Viae nostrae maceria sepiuntur
cum desideriis nostris durae in hoc mundo
objectiones resistunt. Et semitas nostras invenire
non possumus, quia hoc quod male quaerimus adipisci
prohibemur. <hi>Et sequetur amatores suos, et non
apprehendet eos; quaeret, et non inveniet eos;</hi> quia
malignos spiritus quibus se in suis desideriis anima
subdidit ad desideriorum suorum effectum minime
<pb n="1272A"/>
comprehendit. Sed ex hac salubri adversitate quanta
utilitas nascatur adjungit cum subditur: <hi>Et dicet:
Vadam et revertar ad virum meum priorem, quia bene
mihi erat tunc magis quam nunc.</hi> Postquam ergo vias
suas spinis septas invenit, postquam amatores suos
apprehendere non valet, ad amorem viri prioris redit,
quia plerumque postquam in hoc mundo non
possumus obtinere quae volumus, postquam in terrenis
desideriis de impossibilitate lassamur, tunc ad
mentem Deum reducimus, tunc placere incipit qui
displicebat; et is cujus nobis amara fuerant praecepta
repente dulcescit in memoria; et peccatrix
anima quae adultera conata est esse, nec tamen
aperto opere potuit, decernit esse fidelis conjux. Qui
ergo hujus mundi adversitatibus fracti ad Dei amorem
redeunt, atque a praesentis vitae desideriis corriguntur,
<pb n="1272B"/>
quid isti, fratres mei, nisi compelluntur ut intrent?</p>
        </div3>
<div3>
          <head>10.</head>
          <p>
 Sed valde est tremenda sententia quae protinus
subinfertur. Intenta hanc cordis aure percipite,
fratres et domini mei: in quantum peccatores, fratres
mei; in quantum justi, domini mei. Intenta
 hanc aure percipite, ut tanto eam minus sentiatis
 in examine, quanto nunc auditis formidolosius in
praedicatione. Ait enim: <hi>Dico autem vobis quod nemo
virorum illorum qui vocati sunt gustabit coenam meam.</hi> 
Ecce vocat per se, vocat per angelos, vocat per patres,
vocat per prophetas, vocat per apostolos, vocat
per pastores, vocat etiam per nos, vocat plerumque
per miracula, vocat plerumque per flagella, vocat
aliquando per hujus mundi prospera, vocat aliquando
<pb n="1272C"/>
per adversa. Nemo contemnat, ne, dum
vocatus excusat, cum voluerit intrare non valeat.
Audite quid Sapientia per Salomonem dicat: <hi>Tunc
invocabunt me, et non exaudiam; mane consurgent, et
non invenient me <note>(Prov. I, 28)</note>
          </hi>. Hinc est quod fatuae
virgines tarde venientes clamant, dicentes: <hi>Domine,
Domine, aperi nobis <note>(Matth. XXV, 11)</note>
          </hi>. <emph>1625</emph> Sed
jam tunc aditum quaerentibus dicitur: <hi>Amen amen dico
vobis, nescio vos <note>(Ibid.)</note>
          </hi>. Quid inter haec, fratres charissimi,
nisi relinquere omnia debemus, curas mundi
postponere, solis desideriis aeternis inhiare? Sed
haec paucis data sunt.</p>
        </div3>
<div3>
          <head>11.</head>
          <p>
 Admonere vos volo ut relinquatis omnia, sed
non praesumo. Si ergo cuncta mundi relinquere non
potestis, sic tenete quae hujus mundi sunt, ut tamen
<pb n="1272D"/>
per ea non teneamini in mundo; ut terrena res possideatur,
non possideat; ut sub mentis vestrae sit
dominio quod habetis, ne si mens vestra terrenarum
rerum amore vincitur, a rebus suis ipsa magis
possideatur. Sit ergo res temporalis in usu, aeterna
in desiderio; sit res temporalis in itinere, desideretur
aeterna in perventione. Quasi ex latere respiciatur
quidquid in hoc mundo agitur. Ante nos autem
tendant mentis oculi, dum tota intentione illa conspiciunt
ad quae pervenimus. Exstirpentur funditus
<pb n="1273A"/>
vitia, non solum ab actu operis, sed etiam a cogitatione
cordis evulsa. Non nos voluptas carnis, non
sollicitudo curiositatis, non aestus ambitionis a dominica
coena praepediat, sed ipsa quoque quae honesta
in mundo agimus quasi ex quodam mentis latere
tangamus, ut terrena quae libent sic nostro corpori
serviant, quatenus cordi minime obsistant. Non
ergo, fratres, audemus vobis dicere ut omnia relinquatis;
sed tamen, si vultis, omnia etiam retinendo
relinquitis, si sic temporalia geritis, ut tamen tota
mente ad aeterna tendatis.</p>
        </div3>
<div3>
          <head>12.</head>
          <p>
 Hinc etenim Paulus apostolus dicit: <hi>Tempus
breve est: reliquum est ut qui habent uxores tanquam
non habentes sint, qui flent tanquam non flentes, et
qui gaudent tanquam non gaudentes, et qui emunt tanquam
non possidentes, et qui utuntur hoc mundo tanquam
<pb n="1273B"/>
non utantur; praeterit enim figura hujus mundi <note>(I Cor. VII, 29, seq.)</note>
          </hi>.
Uxorem namque habet, sed
quasi non habens, qui sic scit debita carnis exsolvere,
ut tamen per eam mundo tota mente non cogatur
inhaerere. Nam cum idem rursum egregius
praedicator dicat: <hi>Qui habet uxorem, cogitat quae
sunt hujus mundi, quomodo placeat uxori <note>(Ibid., 33)</note>
          </hi>,
ille uxorem habens quasi non habet, qui sic studet
placere conjugi, ut tamen non displiceat conditori.
Flet quoque, sed tanquam non defleat, qui sic temporalibus
damnis affligitur, ut tamen de aeternis lucris
semper animum consoletur. Gaudet vero, sed
tanquam non gaudeat, qui sic de temporalibus bonis
hilarescit, ut tamen semper tormenta perpetua consideret;
et in hoc quod mentem gaudio sublevat,
<pb n="1273C"/>
hanc continuo pondere providi timoris premat. Emit
autem, sed quasi non possidens, qui et ad usum terrena
praeparat, et tamen cauta cogitatione praevidet
quod haec citius relinquat. Mundo quoque utitur, sed
quasi non utatur, qui et necessaria cuncta exterius
ad vitae suae ministerium redigit, et tamen haec eadem
non sinit suae menti dominari, ut subjecta foris
serviant, et nunquam intentionem animi ad alta
tendentis frangant. Quicunque ergo tales sunt, eis
profecto terrena omnia non ad desiderium, sed ad
usum adsunt, quia rebus quidem necessariis utuntur,
sed nihil habere cum peccato cupiunt. <emph>1626</emph> De ipsis
quoque rebus habitis quotidie mercedes acquirunt,
et plus gaudent bono opere quam bona possessione.</p>
        </div3>
<div3>
          <head>13.</head>
          <p>
 Ac ne aliquibus ista difficilia esse videantur,
<pb n="1273D"/>
rem de persona refero quam multi vestrum noverunt,
quam videlicet rem ipse ante triennium in Centumcellensi
urbe a personis fidelibus didici. Nuper
namque in eadem civitate Theophanius comes fuit <note>(Lib. IV Dialog., cap. 27)</note>,
vir misericordiae actibus
deditus, bonis operibus intentus, hospitalitati praecipue
studens. Exercendi comitatus actibus occupatus,
<pb n="1274A"/>
agebat terrena et temporalia; sed ut plus ex fine
ejus claruit, magis ex debito quam ex intentione.
Nam cum, appropinquante mortis ejus tempore, gravissima
aeris tempestas obsisteret ne ad sepeliendum
duci potuisset, eumque conjux sua cum fletu vehementissimo
requireret, dicens: Quid faciam? quomodo
te ad sepeliendum ejicio, quae ostium domus
hujus egredi prae nimia tempestate non possum?
Tunc ille respondit: Noli, mulier, flere, quia mox ut
ego defunctus fuero, aeris serenitas redibit. Cujus
protinus et vocem mors, et mortem serenitas est secuta.
Cujus manus ac pedes podagrae humore tumescentes,
et versi in vulneribus fuerant, et profluente
sanie patebant. Sed cum corpus illius ex more ad
lavandum fuisset detectum, ita manus pedesque illius
sani reperti sunt, ac si unquam vulneris nihil habuissent.
<pb n="1274B"/> <emph>1627</emph> 
 Ductus itaque ac sepultus est, ejusque
conjugi visum est ut quarto die in sepulcro illius
marmor quod superpositum fuerat mutari debuisset.
Quod videlicet marmor corpori ejus superpositum
dum fuisset ablatum, tanta ex ejus corpore fragrantia
odoris emanavit, ac si ex putrescenti carne illius
pro vermibus aromata ferbuissent. Haec igitur dixi ut
e vicino exemplo ostendere possem nonnullos et
saecularem habitum gerere, et saecularem animum
non habere. Quos enim tales in mundo necessitas
ligat, ut ex omni parte exui a mundo non possint,
sic debent ea quae mundi sunt tenere, ut tamen eis
nesciant ex mentis fractione succumbere. Hoc ergo
cogitate, et cum relinquere cuncta quae mundi sunt
non potestis, exteriora bene exterius agite, sed ardenter
<pb n="1274C"/>
interius ad aeterna festinate. Nihil sit quod
desiderium vestrae mentis retardet, nullius vos rei
in hoc mundo delectatio implicet. Si bonum diligitur,
mens in bonis melioribus, id est in coelestibus
delectetur. Si malum metuitur, mala animo aeterna
proponantur, ut dum illic esse conspicit et amplius
quod diligat, et amplius quod pertimescat, hic omnino
non haereat. Ad haec agenda habemus mediatorem
Dei et hominum adjutorem nostrum, per quem
citius cuncta obtinebimus, si ad illum vero amore
flagramus, qui vivit, et regnat cum Patre et Spiritu
sancto Deus, in saecula saeculorum. Amen.
</p>
        </div3>
      </div1>

<div1>
        <head> HOMILIA XXXVII.</head>
<p>Habita ad populum in basilica beati Sebastiani martyris,
die natalis ejus.</p>
<p>
          <emph>
            <pb n="1274D"/>LECTIO S. EVANG. SEC. LUC. XIV, 25-33.</emph>
        </p>
<p divs_removed="true"> <hi>In illo tempore, dixit Jesus turbis: Si quis venit ad
me, et non odit patrem suum et matrem, et uxorem et
filios, et fratres et sorores, adhuc autem et animam
suam, non potest meus esse discipulus. Et qui non bajulat
crucem suam, et venit post me, non potest meus
esse discipulus. Quis enim ex vobis volens turrim aedificare,
<pb n="1275A"/>
non prius sedens computat sumptus qui necessarii
sunt, si habeat ad perficiendum, ne posteaquam
posuerit fundamentum, et non potuerit perficere, omnes
qui viderint, incipiant illudere ei, dicentes: Quia hic
homo coepit aedificare, et non potuit consummare? Aut
quis rex iturus committere bellum adversus alium regem, non sedens prius cogitat si possit cum decem millibus occurrere
ei qui cum viginti millibus venit ad se? Alioquin
adhuc illo longe agente, legationem mittens, rogat ea quae
pacis sunt. Sic ergo omnis ex vobis qui non renuntiat
omnibus quae possidet non potest meus esse discipulus.</hi> <emph>1626</emph>

        </p>
        <div3 moved_from_p="true">
            <head>1.</head>
          <p>
 Si consideremus, fratres charissimi,
quae et quanta sunt quae nobis promittuntur in coelis
vilescunt animo omnia quae habentur in terris. Terrena
namque substantia supernae felicitati comparata
<pb n="1275B"/>
pondus est, non subsidium. Temporalis vita aeternae
vitae comparata mors est potius dicenda quam
vita. Ipse enim quotidianus defectus corruptionis
quid est aliud quam quaedam prolixitas mortis? Quae
autem lingua dicere, vel quis intellectus capere sufficit
illa supernae civitatis quanta sint gaudia, angelorum
choris interesse, <emph>1627</emph> cum beatissimis spiritibus
gloriae conditoris assistere, praesentem Dei vultum
cernere, incircumscriptum lumen videre, nullo
mortis metu affici, incorruptionis perpetuae munere
laetari? Sed ad haec audita inardescit animus, jamque
illic cupit assistere, ubi se sperat sine fine gaudere.
Sed ad magna praemia perveniri non potest, nisi per
magnos labores. Unde et Paulus egregius praedicator
dicit: <hi>Non coronabitur nisi qui legitime certaverit (II
<pb n="1275C"/>
Tim. II, 5)</hi>. Delectet ergo mentem magnitudo praemiorum,
sed non deterreat certamen laborum. Unde <emph>1628</emph> 
 ad se venientibus Veritas dicit: <hi>Si quis venit
ad me, et non odit patrem suum et matrem, et uxorem
et filios, et fratres et sorores, adhuc autem et animam
suam, non potest meus esse discipulus.</hi> </p>
        </div3>
<div3>
          <head>2.</head>
          <p>
 Sed percontari libet quomodo parentes et carnaliter
propinquos praecipimur odisse, qui jubemur
et inimicos diligere? Et certe Veritas de uxore dicit: <hi>Quod Deus conjunxit, homo non separet 
 <note>(Matth. XIX,
6)</note>
          </hi>. Et Paulus ait: <hi>Viri, diligite uxores vestras, sicut
et Christus Ecclesiam <note>(Eph. V, 25)</note>
          </hi>. Ecce discipulus
uxorem diligendam praedicat, cum magister dicat: <hi>Qui uxorem non odit, non potest meus esse discipulus.</hi> 
Nunquid aliud judex nuntiat, aliud praeco clamat?
<pb n="1275D"/>
An simul et odisse possumus, et diligere? Sed si vim
praecepti perpendimus, utrumque agere per discretionem
valemus, ut eos qui nobis carnis cognatione
conjuncti sunt, et quos proximos novimus, diligamus,
et quos adversarios in via Dei patimur odiendo
et fugiendo nesciamus. Quasi enim per odium diligitur
qui carnaliter sapiens, dum prava nobis ingerit,
non auditur. Ut autem Dominus demonstraret hoc
erga proximos odium non de inaffectione procedere,
sed de charitate, addidit protinus, dicens: <hi>Adhuc autem
<pb n="1276A"/>
et animam suam.</hi> Odisse itaque praecipimur proximos,
odisse et animam nostram. Constat ergo quia
amando debet odisse proximum, qui sic eum odit
sicut semetipsum. Tunc etenim bene nostram animam
odimus, cum ejus carnalibus desideriis non
acquiescimus, cum ejus appetitum frangimus, ejus
voluptatibus reluctamur. Quae ergo contempta ad
melius ducitur, quasi per odium amatur. Sic sic nimirum
exhibere proximis nostris odii discretionem
debemus, ut in eis et diligamus quod sunt, et habeamus
odio quod in Dei nobis itinere obsistunt.</p>
        </div3>
<div3>
          <head>3.</head>
          <p>
 Certe cum Paulus Jerosolymam pergeret, propheta
Agabus zonam illius apprehendit, suisque
pedibus alligavit, dicens: <hi>Virum cujus haec zona est
sic alligabunt in Jerusalem <note>(Act. XXI, 11)</note>
          </hi>. Sed is
<pb n="1276B"/>
qui animam suam perfecte oderat quid dicebat? <hi>Ego non solum alligari, sed et mori in Jerusalem paratus
sum pro nomine Domini Jesu Christi 
 <note>(Ibid., 13)</note>
          </hi>, <hi>nec facio animam meam pretiosiorem quam me 
 <note>(Act.
XX, 24)</note>
          </hi>. Ecce quomodo animam suam amando oderat,
imo odiens amabat, quam cupiebat pro Jesu
morti tradere, ut hanc ad vitam de peccati morte
suscitaret. Ab hac ergo discretione odii nostri trahamus
formam ad odium proximi. Ametur quilibet
in hoc mundo etiam adversarius, sed in via Dei contrarius
non ametur etiam propinquus. Quisquis enim
jam aeterna concupiscit, in ea quam aggreditur,
causa Dei, extra patrem, extra matrem, extra uxorem,
extra filios, extra cognatos, extra semetipsum
fieri debet, ut eo verius cognoscat Deum, quo in
<pb n="1276C"/>
ejus causa neminem recognoscit. Multum namque est
quod carnales affectus intentionem mentis diverberant,
ejusque aciem obscurant; quos tamen nequaquam
noxios patimur, si eos premendo teneamus.
Amandi ergo sunt proximi, impendenda est charitas
omnibus et propinquis et extraneis, nec tamen pro
eadem charitate a Dei amore flectendum.</p>
        </div3>
<div3>
          <head>4.</head>
          <p>
 Scimus autem quia cum de terra Philisthiim <emph>1629</emph> 
 arca Domini ad terram Israelitarum rediret,
plaustro superimposita est, et vaccae plaustro subjunctae
sunt, quae fetae fuisse memorantur, quarum
filios clauserunt domi. Et scriptum est: <hi>Ibant autem
in directum vaccae per viam quae ducit Bethsames,
et uno itinere gradiebantur, pergentes et mugientes, et
non declinabant neque ad dexteram, neque ad sinistram</hi> 
<pb n="1276D"/> <note>(I Reg. VI, 12)</note>.
Quid ergo vaccae nisi fideles
quosque in Ecclesia designant, qui dum sacri eloquii
praecepta considerant, quasi superimpositam Domini
arcam portant? De quibus hoc etiam est notandum,
quod fuisse fetae memorantur, quia sunt plerique qui
in via Dei intrinsecus positi, foris carnalibus affectibus
ligantur; sed non declinant a recto itinere, qui
Arcam Dei portant in mente. Ecce enim vaccae Bethsames
pergunt. Bethsames quippe dicitur domus
solis; et Propheta ait: <hi>Vobis autem qui timetis Dominum
<pb n="1277A"/>
orietur sol justitiae <note>(Malach. IV, 2)</note>
          </hi>. Si ergo ad
aeterni solis habitationem tendimus, dignum profecto
est ut de Dei itinere pro carnalibus affectibus non
declinemus. Tota enim virtute pensandum est quod
vaccae Dei plaustro suppositae pergunt et gemunt:
dant ab intimis mugitus, et tamen ab itinere non
deflectunt gressus. Sic nimirum praedicatores Dei,
sic fideles quique esse intra sanctam Ecclesiam debent,
ut compatiantur proximis per charitatem, et
tamen de via Dei non exorbitent per compassionem.</p>
        </div3>
<div3>
          <head>5.</head>
          <p>
 Hoc ipsum vero animae odium qualiter exhiberi
debeat, Veritas subdendo manifestat, dicens: <hi>Qui
non bajulat crucem suam, et venit post me, non potest
meus esse discipulus.</hi> Crux quippe a cruciatu dicitur.
Et duobus modis crucem Domini bajulamus,
<pb n="1277B"/>
cum aut per abstinentiam carnem afficimus, aut per
compassionem proximi necessitatem illius nostram
putamus. Qui enim dolorem exhibet in aliena necessitate,
crucem portat in mente. Sciendum vero est
quod sunt nonnulli qui carnis abstinentiam non pro
Deo, sed pro inani gloria exhibent. Et sunt plerique
qui compassionem proximo non spiritaliter, sed carnaliter
impendunt, ut ei non ad virtutem, sed quasi
miserendo ad culpas faveant. Hi itaque crucem
quidem videntur ferre, sed Dominum non sequuntur.
Unde recte haec eadem Veritas dicit: <hi>Qui non
bajulat crucem suam, et venit post me, non potest
meus esse discipulus.</hi> Bajulare etenim crucem et post
Dominum ire, est vel carnis abstinentiam, vel compassionem
proximo pro studio aeternae intentionis
<pb n="1277C"/>
exhibere. Nam quisquis haec pro temporali intentione
exhibet, crucem quidem bajulat, sed ire post Dominum
recusat.</p>
        </div3>
<div3>
          <head>6.</head>
          <p>
 Quia vero sublimia praecepta data sunt, protinus
comparatio aedificandae sublimitatis adjungitur,
cum dicitur: <hi>Quis enim ex vobis volens turrim aedificare,
non prius sedens computat sumptus qui necessarii
sunt, si habeat ad perficiendum, ne posteaquam posuerit
fundamentum, et non potuerit perficere, omnes qui
viderint, incipiant ei illudere dicentes: Quia hic homo
coepit aedificare, et non potuit consummare?</hi> Omne
quod agimus praevenire per studium considerationis
debemus. Ecce enim, juxta Veritatis vocem, qui
turrim aedificat prius aedificii sumptus parat. Si igitur
humilitatis turrim construere cupimus, <emph>1630</emph> 
<pb n="1277D"/>
prius nos praeparare contra adversa hujus saeculi
debemus. Hoc etenim inter terrenum et coeleste aedificium
distat, quod terrenum aedificium expensas
colligendo construitur, coeleste vero aedificium
expensas dispergendo. Ad illud sumptus facimus,
si non habita colligamus, ad istud sumptus facimus,
si et habita relinquamus. Istos sumptus
dives ille habere non potuit, qui, multas possessiones
possidens, magistrum requisivit, dicens: <hi>Magister
<pb n="1278A"/>
bone, quid faciens vitam aeternam possidebo <note>(Matth.
XIX, 16)</note>
          </hi>? Qui cum praeceptum relinquendi omnia
audisset, tristis abscessit, et inde est angustatus in
mente, unde foris fuit latior in possessione. Quia
enim in hac vita amabat sumptus celsitudinis, tendendo
ad aeternam patriam habere noluit sumptus
humilitatis. Considerandum vero est quod dicitur: <hi>Omnes qui viderint incipiant illudere ei,</hi> 
 quia, juxta
Pauli vocem, <hi>Spectaculum facti sumus mundo, angelis
et hominibus <note>(I Cor. IV, 9)</note>
          </hi>. Et in omne quod agimus
considerare occultos nostros adversarios debemus,
qui semper nostris operibus insistunt, semper ex nostro
defectu gratulantur. Quos Propheta intuens,
ait: <hi>Deus meus, in te confido, non erubescam, neque
irrideant me inimici mei <note>(Psal. XXIV, 2, 3)</note>
          </hi>. In bonis
<pb n="1278B"/>
enim operibus intenti, nisi contra malignos spiritus
 sollicite vigilemus, ipsos irrisores patimur, quos
ad malum persuasores habemus. Sed quia de construendo
aedificio comparatio data est, nunc ex minori
ad majus similitudo subditur, ut ex rebus minimis
majora pensentur. Nam sequitur: <hi>Aut quis rex
iturus committere bellum adversus alium regem, non
sedens prius cogitat si possit cum decem millibus occurrere
ei qui cum viginti millibus venit ad se? Alioquin
adhuc illo longe agente, legationem mittens, rogat ea
quae pacis sunt.</hi> Rex contra regem ex aequo venit ad
praelium, et tamen si se perpendit non posse sufficere,
legationem mittit, et ea quae pacis sunt postulat.
Quibus ergo nos lacrymis veniam sperare debemus,
qui in illo tremendo examine cum Rege nostro
<pb n="1278C"/>
ex aequo ad judicium non venimus, quos nimirum
 conditio, infirmitas, et causa inferiores exhibet?</p>
        </div3>
<div3>
          <head>7.</head>
          <p>
 Sed fortasse jam mali operis culpas abscidimus,
jam prava quaeque exterius declinamus; nunquid ad
reddendam rationem cogitationis nostrae sufficimus?
Nam cum viginti millibus venire dicitur is contra
quem minime sufficit iste qui cum decem millibus
venit. Decem millia quippe ad viginti millia simplum
ad duplum sunt. Nos autem si multum proficimus,
vix exteriora nostra opera in rectitudine servamus.
Nam et si jam luxuria carnis abscissa est, tamen
adhuc a corde funditus abscissa non est. Ille autem
qui judicaturus venit exteriora simul et interiora judicat,
facta pariter et cogitationes pensat. Cum duplo
ergo exercitu contra simplum venit, qui nos vix
<pb n="1278D"/>
in solo opere praeparatos simul de opere et cogitatione
discutit. Quid ergo agendum est, fratres, nisi
ut dum nos cum simplo exercitu contra duplum illius
sufficere non posse conspicimus, dum adhuc longe
est, legationem mittamus, et rogemus ea quae pacis
sunt? Longe enim esse dicitur, qui adhuc praesens
per judicium non videtur. Mittamus ad hunc legationem
lacrymas nostras, mittamus misericordiae opera, <emph>1631</emph> 
 mactemus in ara ejus hostias placationis,
<pb n="1279A"/>
cognoscamus nos cum eo in judicio non posse contendere;
pensemus virtutem ejus fortitudinis, rogemus
ea quae pacis sunt. Haec est nostra legatio, quae
regem venientem placat. Pensate, fratres, quam benignum
sit quod is qui suo adventu valet opprimere
tardat venire. Mittamus ad hunc, ut diximus, legationem
nostram, fluendo, tribuendo, sacras hostias
offerendo. Singulariter namque ad absolutionem
nostram oblata cum lacrymis et benignitate mentis
sacri altaris hostia suffragatur, quia is qui in se resurgens
a mortuis jam non moritur, adhuc per hanc
in suo mysterio pro nobis iterum patitur. Nam quoties
ei hostiam suae passionis offerimus, toties nobis ad
absolutionem nostram passionem illius reparamus.</p>
        </div3>
<div3>
          <head>8.</head>
          <p>
 Multos, ut arbitror, vestrum, fratres charissimi,
<pb n="1279B"/>
contigit nosse hoc quod volo ad memoriam vestram
narrando revocare. Non longe a nostris fertur temporibus
factum quod quidam ab hostibus captus
longe transductus est <note>(Lib. IV Dialog., cap. 57)</note>;
cumque diu teneretur in vinculis, eum uxor sua cum
ex eadem captivitate non reciperet, exstinctum pulavit.
Pro quo jam velut mortuo hostias hebdomadibus
singulis curabat offerre. Cujus toties vincula
solvebantur in captivitate, quoties ab ejus conjuge
oblatae fuissent hostiae pro animae ejus absolutione.
Nam longa post tempora reversus, admirans valde
suae indicavit uxori quod diebus certis, hebdomadibus
singulis, ejus vincula solvebantur. Quos videlicet
dies ejus uxor atque horas discutiens, tunc eum recognovit
absolutum, cum pro eo sacrificium meminerat
<pb n="1279C"/>
oblatum. Hinc ergo, fratres charissimi, hinc certa consideratione
 colligite, oblata a nobis hostia sacra quantum
in nobis solvere valeat ligaturam cordis, si oblata
ab altero potuit in altero solvere vincula corporis.</p>
        </div3>
<div3>
          <head>9.</head>
          <p>
 Multi vestrum, fratres charissimi, Cassium Narniensis
urbis episcopum noverunt, cui mos erat quotidianas
Deo hostias offerre, ita ut pene nullus dies
vitae ejus abscederet quo non omnipotenti Deo
hostiam placationis immolaret <note>(Lib. IV Dialog., cap.
56)</note>. Cui cum sacrificio valde etiam concordabat vita.
Nam cuncta quae habebat in eleemosynis tribuens,
cum ad horam offerendi sacrificii venisset, velut totus
in lacrymis defluens, semetipsum cum magna
cordis contritione mactabat. Cujus et vitam et exitum,
quodam venerabilis vitae Diacono, qui fuerat ab
<pb n="1279D"/>
eo nutritus, referente, cognovi. Aiebat enim quod
quadam nocte ejus presbytero per visum Dominus
astitit, dicens: Vade et dic episcopo: Age quod agis,
operare quod operaris, non cesset pes tuus, non
cesset manus tua; natali apostolorum venies ad me,
et retribuam tibi mercedem tuam. Surrexit presbyter,
sed quia e vicino apostolorum natalitius dies imminebat,
tam propinqui exitus diem episcopo nuntiare
pertimuit. Alia nocte Dominus rediit, ejusque inobedientiam
venementer increpavit, atque eadem jussionis
suae verba retexuit. Tunc presbyter surrexit ut
<pb n="1280A"/>
pergeret, sed rursus infirmitas cordis impedimento
facta est indicandae revelationis; et ad admonitionem
quoque iteratae jussionis obduruit pergere, et quae
viderat manifestare neglexit. Sed quia magnam mansuetudinem
contemptae gratiae major se qui <emph>1632</emph> 
solet ira vindictae, visione tertia Dominus apparens,
jam verbis addidit verbera, et tam districta
caede mactatus est, ut in eo duritiam cordis emollirent
vulnera corporis. Surrexit ergo eruditus ex verbere,
perrexit ad episcopum, eumque jam ex more
juxta beati Juvenalis martyris sepulcrum ad offerendum
sacrificium consistentem reperit, secretum a
circumstantibus petiit, seque ejus pedibus prostravit.
Cumque eum ubertim flentem episcopus vix ad se
levare potuisset, lacrymarum causas cognoscere studuit.
<pb n="1280B"/>
Ille vero, relaturus ordinem visionis, prius
vestimento ex humeris devoluto, detexit plagas corporis,
ut ita dicam, testes veritatis et culpae, monstravit
quanta animadversione districtionis membra
illius accepta verbera, livore inflicto, sulcaverant.
Quae mox ut episcopus vidit, exhorruit, et quis sibi
talia facere praesumpsisset cum magnae obstupefactionis
vocibus inquisivit. At ille respondit, haec se
pro ipso fuisse perpessum. Excrevit cum terrore admiratio;
sed nullas jam presbyter inquisitioni ejus
moras adjiciens, secretum revelationis aperuit, eique
jussionis dominicae per ea quae audierat verba
narravit, dicens: Age quod agis, operare quod operaris,
non cesset manus tua, non cesset pes tuus;
natali apostolorum venies ad me, et retribuam tibi
<pb n="1280C"/>
mercedem tuam. Quibus auditis, episcopus se in orationem
cum magna cordis contritione prostravit, et
qui oblaturus sacrificium ad horam tertiam venerat,
hoc pro extensae orationis magnitudine ad horam nonam
usque protelavit. Atque ex illo jam die magis
magisque aucta sunt ei lucra pietatis; factusque est
tam fortis in opere quam certus ex munere, quippe
qui eum, cui ipse debitor fuerat, ex ea promissione
jam coeperat habere debitorem. Huic autem consuetudo
fuerat, annis singulis, natalitio apostolorum die
Romam venire; jamque ex hac revelatione suspectus,
venire juxta morem noluit. Eodem ergo tempore sollicitus
fuit, secundo quoque anno vel tertio in mortis
suae exspectatione suspensus, quarto, quintoque, et
sexto similiter. Qui desperare jam de veritate revelationis
<pb n="1280D"/>
poterat, si verbis fidem verbera non fecissent.
Cum ecce anno septimo usque ad exspectati
natalis sacras vigilias incolumis pervenit; sed lenis
hunc in vigiliis calor attigit, atque ipso die natalitio
filiis suis se exspectantibus, missarum solemnia implere
se posse recusavit. Illi vero quia de ejus erant
pariter egressione suspecti, simul ad eum omnes venerunt,
sese unanimiter astringentes ut die eodem nequaquam
acquiescerent missarum solemnia celebrari,
nisi pro eis apud Dominum <emph>1633</emph> idem antistes
suus intercessor accederet. Tunc ille, compulsus,
<pb n="1281A"/>
in episcopii oratorio missas fecit, et manu sua
corpus dominicum pacemque omnibus tribuit. Qui
cuncto ministerio oblati sacrificii peracto, ad lectulum
rediit, ibique jacens, dum sacerdotes suos ac
ministros circumstetisse cerneret, quasi vale ultimum
dicens, de servando eos vinculo charitatis admonebat,
et quanta debuissent concordia inter se uniri
praedicabat. Cum subito inter ipsa sanctae exhortationis
verba, voce terribili clamavit, dicens: Hora
est. Moxque assistentibus ipse suis manibus linteum
dedit, quod ex more morientium sibi contra faciem
tenderetur. Quo tenso, spiritum emisit, sicque sancta
illa anima, ad gaudia aeterna perveniens, a carnis
corruptione soluta est. Quem, fratres charissimi,
quem vir iste in morte sua imitatus est, nisi eum
<pb n="1281B"/>
quem in vita sua fuerat contemplatus? Dicens enim:
Hora est, de corpore exiit, quia et Jesus, peractis
omnibus, cum dixisset: <hi>Consummatum est, inclinato
capite, tradidit spiritum <note>(Joan. XIX, 30)</note>
          </hi>. Quod ergo
Dominus ex potestate, hoc egit famulus ex vocatione.</p>
        </div3>
<div3>
          <head>10.</head>
          <p>
 Ecce quotidianae hostiae illa cum eleemosynis
et lacrymis missa legatio quantam cum Rege veniente
gratiae pacem fecit. Relinquat ergo omnia qui
potest. Qui autem relinquere omnia non potest, cum
adhuc longe est Rex, legationem mittat, lacrymarum,
eleemosynarum, hostiarum munera offerat. Vult
enim placari precibus, qui scit quia portari non
possit iratus. Quod adhuc moram facit venire, legationem
pacis sustinet. Venisset jam namque si vellet,
<pb n="1281C"/>
et cunctos suos adversarios trucidasset. Sed et quam
terribilis veniet indicat, et tamen ad veniendum tardat,
quia non vult invenire quos puniat. Reatum nobis
contemptus nostri denuntiat, dicens: <hi>Sic ergo
omnis ex vobis qui non renuntiat omnibus quae possidet,
non potest meus esse discipulus;</hi> et tamen sperandae
salutis remedium confert, quia qui per iram non
potest ferri, per postulatae pacis vult legationem placari.
Lavate ergo, fratres charissimi, lacrymis maculas
peccatorum, eleemosynis tergite, sacris hostiis
expiate. Nolite possidere per desiderium quae adhuc
per usum minime reliquistis. Spem in solo Redemptore
figite, ad aeternam patriam mente transite.
Si enim nil in hoc mundo jam amando possidetis,
etiam possidendo cuncta reliquistis. Ipse nobis gaudia
<pb n="1281D"/>
desiderata concedat, qui nobis aeternae pacis remedia
contulit, Jesus Christus Dominus noster, qui
vivit et regnat cum Patre in unitate Spiritus sancti
Deus, per omnia saecula saeculorum. Amen.
</p>
        </div3>
      </div1>

<div1>
        <head> HOMILIA XXXVIII.</head>
<p>Habita ad populum in basilica beati Clementis
 martyris.</p>
<p>
          <emph>LECTIO S. EVANG. SEC. MATTH. XXII, 1-13.</emph>
        </p>
<p divs_removed="true"> <hi>In illo tempore, loquebatur Jesus principibus sacerdotum
et Pharisaeis in parabolis, dicens: Simile est
<pb n="1282A"/>
regnum coelorum homini regi qui fecit nuptias filio suo,
et misit servos suos vocare invitatos ad nuptias, et nolebant
venire. Iterum misit alios servos, dicens: Dicite
invitatis: Ecce prandium meum paravi, tauri mei et
allilia occisa sunt, et omnia parata, venite ad nuptias.
Illi autem neglexerunt, et abierunt, alius in villam
suam, alius vero ad negotiationem suam; reliqui vero
tenuerunt servos ejus, et contumeliis affectos occiderunt.
Rex autem cum audisset, iratus est; et, missis exercitibus
suis, perdidit homicidas illos, et civitatem illorum
succendit. Tunc ait servis suis: Nuptiae quidem
paratae sunt, sed qui invitati erant non fuerunt digni.
Ite ergo ad exitus viarum, et quoscunque inveneritis vocate
ad nuptias. Et egressi servi ejus in vias, congregaverunt
omnes quos invenerunt, malos et bonos, et
<pb n="1282B"/>
impletae sunt nuptiae discumbentium. Intravit autem rex
ut videret discumbentes; et vidit ibi hominem non vestitum
veste nuptiali, et ait illi: Amice, quomodo huc
intravisti non habens vestem nuptialem? At ille obmutuit.
Tunc dixit rex ministris: Ligatis manibus ejus etpedibus,
mittite eum in tenebras exteriores. Ibi erit fletus et stridor
dentium. Multi enim sunt vocati, pauci vero
electi.</hi> <emph>1634</emph>

        </p>
        <div3 moved_from_p="true">
            <head>1.</head>
          <p>
 Textum lectionis evangelicae, fratres
charissimi, volo, si possum, sub brevitate transcurrere,
ut in fine ejus valeam ad loquendum largius vacare.
Sed quaerendum prius est an haec apud Matthaeum
ipsa sit lectio quae apud Lucam sub appellatione coenae
describitur <note>(Luc. XIV, 16, seq.)</note>. Et quidem sunt
nonnulla quae sibi dissona esse videntur, quia hic
<pb n="1282C"/>
prandium, illic coena memoratur; hic qui ad nuptias
non dignis vestibus intravit repulsus est, illic
nullus qui intrasse dicitur repulsus esse perhibetur.
Qua ex re recte colligitur quod et hic per nuptias
praesens Ecclesia, et illic per coenam aeternum et ultimum
convivium designatur, quia et hanc nonnulli
exituri intrant, et ad illud quisquis semel intraverit
ulterius non exibit. At si quis forte contendat hanc
eamdem esse lectionem, ego melius puto, salva
fide, alieno intellectui cedere, quam contentionibus
deservire, quoniam et intelligi congrue forsitan potest
quia de projecto eo qui cum nuptiali veste non
venerat quod Lucas tacuit Matthaeus dixit. Quod vero
per illum coena, per hunc autem prandium dicitur,
nequaquam vel hoc nostrae intelligentiae obsistit, quia
<pb n="1282D"/>
cum ad horam nonam apud antiquos quotidie prandium
fieret, ipsum quoque prandium coena vocabatur.</p>
        </div3>
<div3>
          <head>2.</head>
          <p>
 Saepe autem jam me dixisse memini quod plerumque
in sancto Evangelio regnum coelorum praesens
Ecclesia nominatur. Congregatio quippe justorum
regnum coelorum dicitur. Quia enim per prophetam
Dominus dicit: <hi>Coelum mihi sedes est <note>(Isai.
LXVI, 1)</note>
          </hi>; <emph>1635</emph> et Salomon ait: <hi>Anima justi sedes
est sapientiae <note>(Sap. VII, 27)</note>
          </hi>; Paulus etiam dicit: <hi>Christum
<pb n="1283A"/>
Dei virtutem et Dei sapientiam <note>(I Cor. I, 24)</note>
          </hi>;
liquido colligere debemus quia si Deus sapientia, anima
autem justi sedes sapientiae, dum coelum dicitur
sedes Dei, coelum ergo est anima justi. Hinc per
Psalmistam de sanctis praedicatoribus dicitur: <hi>Coeli
enarrant gloriam Dei <note>(Psal. XVIII, 2)</note>
          </hi>. Regnum ergo
coelorum est Ecclesia justorum, quia dum eorum
corda in terra nil ambiunt, per hoc quod ad superna
suspirant, jam in eis Dominus quasi in coelestibus
regnat. Dicatur ergo: <hi>Simile est regnum coelorum
homini regi, qui fecit nuptias filio suo.</hi> </p>
        </div3>
<div3>
          <head>3.</head>
          <p>
 Jam intelligit charitas vestra quis est iste rex,
regis filii pater: ille nimirum cui Psalmista ait: <hi>Deus
judicium tuum regi da, et justitiam tuam filio regis <note>(Psal. LXXI, 1)</note>
          </hi>.
Qui <hi>fecit nuptias filio suo.</hi> Tunc enim
<pb n="1283B"/>
Deus pater Deo Filio suo nuptias fecit, quando hunc
in utero Virginis humanae naturae conjunxit, quando
Deum ante saecula fieri voluit hominem in fine saeculorum.
Sed quia ex duabus personis fieri solet ista
conjunctio, absit hoc ab intellectibus nostris, ut personam
Dei et hominis Redemptoris nostri Jesu Christi
ex duabus personis credamus unitam. Ex duabus
quippe atque in duabus hunc naturis existere dicimus;
sed ex duabus personis compositum credi, ut
nefas, vitamus. Apertius ergo atque securius dici
potest quia in hoc Pater regi Filio nuptias fecit, quo
ei per incarnationis mysterium sanctam Ecclesiam
sociavit. Uterus autem genitricis Virginis hujus
sponsi thalamus fuit. <emph>1636</emph> Unde et Psalmista dicit: <hi>In sole posuit tabernaculum suum, et ipse tanquam
<pb n="1283C"/>
sponsus procedens de thalamo suo 
 <note>(Psal. XVIII,
6)</note>
          </hi>. Tanquam sponsus quippe de thalamo suo processit,
quia ad conjungendam sibi Ecclesiam incarnatus
Deus de incorrupto utero Virginis exivit. Misit
ergo servos suos ut ad istas nuptias amicos invitarent.
Misit semel, misit iterum quia incarnationis
dominicae praedicatores, et prius prophetas, et postmodum
apostolos fecit. Bis itaque servos ad invitandum
misit, quia incarnationem Unigeniti et per
prophetas dixit futuram, et per apostolos nuntiavit
factam. Sed quia hi qui prius invitati sunt ad nuptiarum
convivium venire noluerunt, in secunda
invitatione jam dicitur: <hi>Ecce prandium meum paravi,
tauri mei et altilia occisa sunt, et omnia parata.</hi> </p>
        </div3>
<div3>
          <head>4.</head>
          <p>
 Quid in tauris vel altilibus, fratres charissimi,
nisi novi ac veteris testamenti patres accipimus?
<pb n="1283D"/>
Quia enim vulgo loquor, etiam ipsa me necesse est
verba evangelicae lectionis explanare. Altilia enim
sagiuata dicimus; ab eo enim quod est alere, altilia
<pb n="1284A"/>
quasi alitilia vocamus. Cum vero <note>(23, q. 4, cap. 16)</note> 
in lege scriptum sit: <hi>Diliges amicum tuum, et odio
habebis inimicum tuum <note>(Matth. V, 43; Levit. XIX, 18)</note>
          </hi>,
accepta tunc justis licentia fuerat ut Dei suosque
adversarios quanta possent virtute comprimerent,
eosque jure gladii ferirent. Quod in Novo procul
dubio Testamento compescitur, cum per semetipsam
Veritas praedicat, dicens: <hi>Diligite inimicos vestros, benefacite
his qui oderunt vos <note>(Matth. V, 44)</note>
          </hi>. Qui ergo
per tauros nisi patres testamenti veteris significantur?
Nam dum ex permissione legis acceperant
quatenus adversarios suos odii retributione percuterent,
ut ita dicam, quid aliud quam tauri erant, qui
inimicos suos virtutis corporeae cornu feriebant?
Quid vero per altilia nisi patres testamenti novi figurantur,
<pb n="1284B"/>
qui dum gratiam pinguedinis internae percipiunt,
a terrenis desideriis enitentes, ad sublimia
contemplationis suae pennis sublevantur? In imo
quippe cogitationem ponere, quid est aliud quam
quaedam ariditas mentis? Qui autem intellectu coelestium
jam per sancta desideria de supernis delectationis
intimae cibo pascuntur, quasi largiori alimento
pinguescunt. Hac enim pinguedine saginari Propheta
concupierat, cum dicebat: <hi>Sicut adipe et pinguedine
repleatur anima mea <note>(Psal. LXII, 6)</note>
          </hi>. Quia ergo praedicatores
dominicae incarnationis missi persecutionem
ab infidelibus, et prius prophetae, et postmodum
sancti apostoli, pertulerunt, invitatis et venire nolentibus
dicitur: <hi>Tauri mei et altilia occisa sunt, et omnia
parata.</hi> Ac si apertius dicatur: Patrum praecedentium
<pb n="1284C"/>
mortes aspicite, et remedia vitae vestrae cogitate.
Notandum vero quod in priori invitatione nil
de tauris et altilibus dicitur, in secunda autem jam
tauri et altilia mactata esse memorantur, quia omnipotens
Deus cum verba ejus audire nolumus, adjungit
exempla, ut omne quod impossibile credimus.
tanto nobis ad sperandum fiat facilius, quanto per
hoc transisse jam et alios audimus.</p>
        </div3>
<div3>
          <head>5.</head>
          <p>
 Sequitur: <hi>Illi autem neglexerunt, et abierunt,
alius in villam suam, alius vero in negotiationem suam.</hi> 
In villam quippe ire est labori terreno immoderate
incumbere, in negotiationem vero ire <emph>1637</emph> est
actionum saecularium lucris inhiare. Quia enim alius
intentus labori terreno, alius vero mundi hujus actionibus
deditus, mysterium incarnationis dominicae
<pb n="1284D"/>
pensare et secundum illud vivere dissimulat, quasi
ad villam vel negotium pergens, venire ad regis nuptias
recusat. Et plerumque, quod est gravius, nonnulli
vocantis gratiam non solum respuunt, sed etiam
<pb n="1285A"/>
persequuntur. Unde et subditur: <hi>Reliqui vero tenuerunt
servos ejus, et contumeliis affectos occiderunt. Sed
rex ista cognoscens, missis exercitibus suis, perdidit homicidas
illos, et civitatem illorum succendit.</hi> Homicidas
perdit, quia persequentes interimit. Civitatem eorum
igni succendit, quia illorum non solum animae, sed
et caro quoque in qua habitaverant, aeterna gehennae
flamma cruciatur. Missis vero exercitibus exstinxisse
homicidas dicitur, quia in hominibus omne
judicium per angelos exhibetur. Quid namque sunt
illa angelorum agmina, nisi exercitus Regis nostri?
Unde et idem rex Dominus Sabaoth dicitur. Sabaoth
quippe exercituum interpretatur. Ad perdendos
ergo adversarios suos exercitum mittit, quia nimirum
vindictam Dominus per angelos exercet. Cujus
vindictae potentiam tunc nostri patres audiebant, nos
<pb n="1285B"/>
autem jam cernimus. Ubi sunt enim superbi illi martyrum
persecutores? Ubi illi qui contra conditorem
suum cervicem cordis erexerant et de hujus mundi
gloria mortifera tumebant? Ecce jam mors martyrum
floret in fide viventium, et hi qui contra illos
de crudelitate sua gloriati sunt nequaquam ad memoriam
nostram veniunt vel in numero mortuorum.
Rebus ergo cognoscimus quod in parabolis audimus.</p>
        </div3>
<div3>
          <head>6.</head>
          <p>
 Sed is qui invitantem se contemni conspicit regis
filii sui nuptias vacuas non habebit. Ad alios mittit,
quia etsi apud aliquos laborat, quandoque tamen
sermo Dei inventurus est ubi requiescat. Unde
et subditur: <hi>Tunc ait servis suis: Nuptiae quidem
paratae sunt, sed qui invitati erant non fuerunt digni.
<pb n="1285C"/>
Ite ergo ad exitus viarum, et quoscunque inveneritis,
vocate ad nuptias.</hi> Si in Scriptura sacra vias actiones
accipimus, exitus viarum intelligimus defectus actionum,
quia illi plerumque facile ad Deum veniunt,
quos in terrenis actibus prospera nulla comitantur.
Sequitur: <hi>Et egressi servi ejus in vias, congregaverunt
omnes quos invenerunt, malos et bonos, et impletae
sunt nuptiae discumbentium.</hi> </p>
        </div3>
<div3>
          <head>7.</head>
          <p>
 Ecce jam ipsa qualitate convivantium aperte
ostenditur quia per has regis nuptias praesens Ecclesia
designatur, in qua cum bonis et mali conveniunt.
Permista quippe est diversitate filiorum, quia sic omnes
ad fidem generat, ut tamen omnes per immutationem
vitae ad libertatem spiritalis gratiae culpis
exigentibus non perducat. Quousque namque hic
vivimus, necesse est ut viam praesentis saeculi
<pb n="1285D"/>
permisti pergamus. Tunc autem discernimur, cum
pervenimus. Boni enim soli nusquam sunt, nisi in
coelo; et mali soli nusquam sunt, nisi in inferno.
Haec autem vita <note>(23, q. 4, c. 15)</note> quae inter coelum
et infernum sita est, sicut in medio subsistit, ita
utrarumque partium cives communiter recipit; quos
tamen sancta Ecclesia et nunc indiscrete suscipit, <emph>1638</emph> 
 et postmodum in egressione discernit. Si
<pb n="1286A"/>
ergo boni estis, quandiu in hac vita subsistitis, aequanimiter
tolerate malos. Nam quisquis malos non tolerat,
ipse sibi per intolerantiam suam testis est quia
bonus non est. Abel enim esse renuit, quem Cain
malitia non exercet. Sic in tritura areae grana sub
paleis premuntur; sic flores inter spinas oriuntur,
et rosa quae redolet crescit cum spina quae pungit.
Duos quippe filios habuit primus homo; sed unus
horum electus est, alter reprobus fuit <note>(Genes. I, 1,
seq.)</note>. Tres filios Noe arca continuit; sed duo ex his
electi sunt, et unus reprobus fuit <note>(Ibid., VI, 7)</note>. Duos
Abraham filios habuit; sed unus electus est, alter
reprobus fuit <note>(Ibid., XXI, 10, seq.)</note>. Duos Isaac filios
habuit; sed unus electus est, alter reprobatus <note>(Ibid.,
XXVII, 37)</note>. Duodecim filios habuit Jacob; sed ex
<pb n="1286B"/>
his unus per innocentiam venditus est, alii vero per
malitiam venditores fratris fuerunt <note>(Ibid., XXXVII,
28)</note>. Duodecim apostoli sunt electi; sed unus in his
admistus est qui probaret, undecim qui probarentur <note>(Joan. VI, 71)</note>.
Septem sunt diacones ab apostolis
ordinati <note>(Act. VI, 5)</note>; sed sex in fide recta permanentibus,
 unus exstitit auctor erroris <note>(Apoc. II, 6)</note>.
In hac ergo Ecclesia nec mali sine bonis, nec boni
sine malis esse possunt. Anteacta itaque tempora, fratres
charissimi, ad mentem reducite, et vos ad malorum
tolerantiam roborate. Si enim electorum filii
sumus, restat necesse est ut per eorum exempla gradiamur.
Bonus enim non fuit, qui malos tolerare recusavit.
Hinc namque est quod de semetipso beatus Job
asserit, dicens: <hi>Frater fui draconum, et socius struthionum <note>(Job. XXX, 29)</note>
          </hi>.
Hinc per Salomonem sponsi
<pb n="1286C"/>
voce sanctae Ecclesiae dicitur: <hi>Sicut lilium inter spinas,
sic amica mea inter filias <note>(Cant. II, 2)</note>
          </hi>. Hinc ad
Ezechielem Dominus dicit: <hi>Fili hominis, increduli et
subversores sunt tecum, et cum scorpionibus habitas <note>(Ezech. II, 6)</note>
          </hi>.
Hinc Petrus beati Lot vitam glorificat,
dicens: <hi>Et justum Lot oppressum a nefandorum injuria
conversatione eruit; aspectu enim et auditu justus
erat, habitans inter eos qui de die in diem animam
justam iniquis operibus cruciabant <note>(II Pet. II,
7, 8, seq.)</note>
          </hi>. Hinc Paulus discipulorum vitam et laudat
et roborat, dicens: <hi>In medio nationis pravae et
perversae, inter quos lucetis sicut luminaria in mundo,
verbum vitae continentes <note>(Philip. II, 15)</note>
          </hi>. Hinc Joannes
Pergami Ecclesiae attestatur, dicens: <hi>Scio ubi
habitas, ubi sedes est Satanae, et tenes nomen meum,
<pb n="1286D"/>
et non negasti fidem meam <note>(Apoc. II, 13)</note>
          </hi>. Ecce, fratres
charissimi, pene omnia percurrendo cognoscimus
quia bonus non fuit quem malorum pravitas
non probavit. Ut enim ita loquar, ferrum animae nostrae
nequaquam perducitur ad subtilitatem acuminis,
si hoc non eraserit alienae lima pravitatis.</p>
        </div3>
<div3>
          <head>8.</head>
          <p>
 Terrere autem vos non debet quod in Ecclesia
et multi mali et pauci sunt boni, quia arca in
<pb n="1287A"/>
undis diluvii, quae hujus Ecclesiae typum gessit, et
ampla in inferioribus, et angusta in superioribus
fuit, quae in summitate etiam sua ad unius mensuram
cubiti excrevit. Inferius quippe quadrupedia
atque reptilia, superius vero aves et homines habuisse
credenda est. Ibi lata exstitit, ubi bestias habuit;
ibi angusta, ubi homines servavit, quia nimirum
sancta Ecclesia in carnalibus ampla est, in spiritalibus
angusta. Ubi enim bestiales hominum mores
tolerat, illic latius sinum laxat. Ubi autem eos
habet qui spiritali ratione suffulti sunt, illic quidem
ad summum ducitur, sed tamen, quia pauci sunt,
angustatur. <hi>Lata</hi> quippe <hi>via est</hi> <emph>1639</emph> <hi>quae ducit ad
perditionem, et multi sunt qui vadunt per eam; et angusta
est quae ducit ad vitam, et pauci sunt qui inveniunt
eam <note>(Matth. VII, 13)</note>
          </hi>. Eo autem usque arca
<pb n="1287B"/>
angustatur in summis, quousque ad mensuram unius
cubiti perducatur, quia in sancta Ecclesia quanto
sanctiores quique sunt, tanto pauciores. Quae in
summo ad illum perducitur qui solus homo in hominibus,
et sine alterius comparatione, natus est sanctus.
Qui, juxta Psalmistae vocem, <hi>Factus est sicut
passer unicus in aedificio <note>(Psal. CI, 1)</note>
          </hi>. Tanto ergo
magis mali tolerandi sunt, quanto et amplius abundant,
quia et in areae tritura pauca sunt grana quae
servantur horreis, et grandes acervi palearum qui
ignibus comburuntur.</p>
        </div3>
<div3>
          <head>9.</head>
          <p>
 Sed quia jam, largiente Domino, nuptiarum
domum, id est sanctam Ecclesiam intrastis, solerter,
fratres, aspicite, ne aliquid de mentis vestrae habitu
<pb n="1287C"/>
rex ingrediens reprehendat. Cum magno enim cordis
timore pensandum est quod protinus subditur: <hi>Intravit autem rex ut videret discumbentes, et vidit ibi
hominem non vestitum veste nuptiali.</hi> 
 Quid, fratres
charissimi, exprimi per nuptialem vestem putamus?
Si enim vestem nuptialem baptisma vel fidem dicimus,
quis sine baptismate et fide has nuptias intravit?
Eo enim ipso foris est, quo necdum credidit.
Quid ergo debemus intelligere nuptialem vestem, nisi
charitatem? Intrat enim ad nuptias, sed cum nuptiali
veste non intrat, qui in sancta Ecclesia assistens
fidem habet, sed charitatem non habet. Recte enim
charitas nuptialis vestis vocatur, quia hanc in se
conditor noster habuit, dum ad sociandae sibi Ecclesiae
nuptias venit. Sola quippe dilectione Dei
<pb n="1287D"/>
actum est ut ejus unigenitus mentes sibi electorum
hominum uniret. Unde et Joannes dicit: <hi>Sic enim
dilexit Deus mundum, ut Filium suum unigenitum daret
pro nobis <note>(Joan. III, 16)</note>
          </hi>. Qui ergo per charitatem
venit ad homines, eamdem charitatem innotuit vestem
esse nuptialem. Omnis ergo vestrum qui in Ecclesia
positus Deo credidit, jam ad nuptias intravit;
sed cum nuptiali veste non venit, si charitatis gratiam
non custodit. Et certe, fratres, si quis ad carnales
nuptias esset invitatus, vestem mutaret, congaudere
se sponso et sponsae ex ipso sui habitus decore
ostenderet, inter gaudentes et festa celebrantes
<pb n="1288A"/>
despectis vestibus apparere erubesceret. Nos ad
Dei nuptias venimus, et cordis vestem mutare dissimulamus.
Congaudent angeli, cum ad coelum assumuntur
electi. Qua ergo mente haec spiritalia festa
conspicimus, qui nuptialem vestem, id est charitatem,
quae sola nos speciosos exhibet, non habemus?</p>
        </div3>
<div3>
          <head>10.</head>
          <p>
 Sciendum vero est quia sicut in duobus lignis,
superiore videlicet et inferiore, vestis texitur, ita in
duobus praeceptis charitas habetur, in dilectione
scilicet Dei, et proximi. Scriptum quippe est: <hi>Diliges
Dominum Deum tuum ex toto corde tuo, et ex
tota anima tua, et ex tota virtute tua; et proximum
tuum sicut teipsum <note>(Marc. XII, 30, ex Deut. VI, 5)</note>
          </hi>.
Qua in re notandum est quia in dilectione proximi
mensura amoris ponitur, cum dicitur: <hi>Diliges
<pb n="1288B"/>
proximum tuum sicut teipsum;</hi> Dei autem dilectio
nulla mensura constringitur, cum dicitur: <hi>Diliges
Dominum Deum tuum ex toto corde tuo, et ex tota
anima tua, et ex tota virtute tua.</hi> Non enim jubetur
quisque quantum diligat, sed ex quanto, cum dicitur: <hi>Ex toto,</hi> 
 <emph>1640</emph> quia ille veraciter Deum diligit,
qui sibi de se nihil relinquit. Duo ergo haec necesse
est ut charitatis praecepta custodiat quisquis
habere in nuptiis vestem nuptialem curat. Hinc est
enim quod apud Ezechielem prophetam, portae ipsius
civitatis in monte constitutae vestibulum duobus
cubitis mensuratur <note>(Ezech. XL, 9)</note>, quia nimirum
accessus nobis coelestis civitatis non panditur, si in
hac Ecclesia, quae pro eo quod adhuc foris est, vestibulum
dicitur, Dei et proximi dilectio non tenetur.
<pb n="1288C"/>
Hinc est quod cortinis tabernaculi intexi coccus
bis tinctus jubetur <note>(Exod. XXVI, 1)</note>. Vos estis, fratres,
vos estis cortinae tabernaculi, qui per fidem
in cordibus vestris secreta coelestia velatis.
Sed cortinis tabernaculi bis tinctus coccus debet inesse.
Coccus quippe ignis speciem habet. Quid vero
est charitas, nisi ignis? Sed ista charitas esse bis
tincta debet, ut tingatur et per amorem Dei, tingatur
et per amorem proximi. Qui enim sic amat Deum,
 ut per contemplationem illius negligat proximum,
coccus quidem est, sed bis tinctus non est. Rursum
qui sic amat proximum, ut tamen contemplationem
Dei per ejus amorem relinquat, coccus est, sed bis
tinctus non est. Ut ergo charitas vestra bis tinctus
coccus esse valeat, et ad amorem se Dei, et ad amorem
<pb n="1288D"/>
proximi accendat, quatenus nec ex compassione
proximi contemplationem relinquat Dei, nec plusquam
debet inhaerens contemplationi Dei, compassionem
abjiciat proximi. Omnis itaque homo inter
homines vivens, sic ad eum anhelet quem desiderat,
ut tamen hunc non deserat cum quo currebat;
et sic huic adjutorium ferat, ut ab illo nullatenus
torpeat ad quem festinabat.</p>
        </div3>
<div3>
          <head>11.</head>
          <p>
 Sciendum quoque est quod ipsa dilectio
proximi in duobus praeceptis subdividitur, cum qui
dam sapiens dicat: <hi>Omne quod tibi odis fieri, vide
ne ipse alteri facias <note>(Tob. IV, 16)</note>
          </hi>. Et per semetipsam
<pb n="1289A"/>
Veritas praedicat, dicens: <hi>Quae vultis ut faciant vobis
homines, et vos eadem facite illis <note>(Matth. VII, 12)</note>
          </hi>. Si
enim et quod impendi nobis recte volumus, hoc aliis
impartimur, et quod nobis fieri nolumus, hoc aliis
facere ipsi devitamus, charitatis jura illaesa servamus.
Sed nemo, cum quempiam diligit, habere se
protinus charitatem putet, nisi prius ipsam vim suae
dilectionis examinet. Nam si quis quemlibet amat,
sed propter Deum non amat, charitatem non habet,
sed habere se putat. Charitas autem vera est cum et
in Deo diligitur amicus, et propter Deum diligitur
inimicus. Ille enim propter Deum diligit eos quos
diligit, qui jam et eos diligere a quibus non diligitur
scit. Probari enim charitas per solam odii adversitatem
solet. Unde et per semetipsum Dominus dicit:
<pb n="1289B"/> <hi>Diligite inimicos vestros, benefacite his qui oderunt
vos 
 <note>(Luc. VI, 27)</note>
          </hi>. Ille ergo securus amat, qui
propter Deum illum amat a quo se intelligit non
amari. Magna sunt haec, alta sunt haec, et multis ad
exhibendum difficilia, sed tamen ista est vestis nuptialis.
Quisquis autem hanc recumbens in nuptiis
non habet, jam sollicitus metuat, ingrediente rege,
quando mittatur foras. Ecce enim dicitur: <hi>Intravit
rex ad nuptias ut videret discumbentes, et vidit ibi hominem
non vestitum veste nuptiali.</hi> Nos sumus, fratres
charissimi, qui in nuptiis Verbi discumbimus, qui
jam fidem in Ecclesia habemus, qui Scripturae sacrae
epulis pascimur, qui conjunctam Deo Ecclesiam esse
gaudemus. Considerate, rogo, si cum nuptiali veste
ad has nuptias venistis, <emph>1641</emph> cogitationes vestras
<pb n="1289C"/>
sollicita inquisitione discutite. De rebus singulis
corda vestra trutinate, si jam contra nullum odium
habetis, si contra felicitatem alienam nulla vos invidiae
face succenditis, si per occultam malitiam nemini
nocere festinatis.</p>
        </div3>
<div3>
          <head>12.</head>
          <p>
 Ecce rex ad nuptias ingreditur, et cordis nostri
habitum contemplatur, atque ei quem charitate
vestitum non invenit, protinus iratus dicit: <hi>Amice,
quomodo huc intrasti non habens vestem nuptialem?</hi> 
Mirandum valde est, fratres charissimi, quod hunc
et amicum vocat, et reprobat, ac si ei apertius dicat,
Amice, et non amice; amice per fidem, sed non
amice per operationem. <hi>At ille obmutuit,</hi> quia, quod
dici sine gemitu non potest, in illa districtione ultimae
increpationis omne argumentum cessat excusationis,
<pb n="1289D"/>
quippe quia ille foris increpat, qui testis conscientiae
intus animum accusat. Sed inter haec sciendum
est quia quisquis hanc vestem virtutis habet,
sed tamen adhuc perfecte non habet, ad pii regis ingressum
desperare veniam non debet, quia ipse quoque
spem nobis per Psalmistam, tribuens, dicit: <hi>Imperfectum meum viderunt oculi tui, et in libro tuo
omnes scribentur 
 <note>(Psal. CXXXVIII, 16)</note>
          </hi>. Sed quia pauca
haec in consolatione habentis et infirmantis diximus,
nunc ad eum qui hanc omnimodo non habet,
verba vertamus. Sequitur:
<pb n="1290A"/>
</p>
        </div3>
<div3>
          <head>13. </head>
          <p>
 <hi>Tunc dixit rex ministris: Ligatis manibus ejus
et pedibus, mittite eum in tenebras exteriores: ibi erit
fletus et stridor dentium.</hi> Ligantur tunc pedes et manus
per districtionem sententiae, qui modo a pravis
operibus ligari noluerunt per meliorationem vitae.
Vel certe tunc ligat poena, quos modo a bonis operibus
ligavit culpa. Pedes enim qui visitare aegrum
negligunt, manus quae nihil indigentibus tribuunt a
bono opere jam ex voluntate ligatae sunt. Qui ergo
nunc sponte ligantur in vitio, tunc in supplicio ligantur
invite. Bene autem dicitur quod in exteriores
tenebras projiciatur. Interiores quippe tenebras dicimus
caecitatem cordis, exteriores vero tenebras
aeternam noctem damnationis. Tunc ergo damnatus
quisque non in interiores sed in exteriores tenebras
<pb n="1290B"/>
mittitur, quia illic invitus projicitur in noctem damnationis,
qui hic sponte cecidit in caecitatem cordis.
Ubi fletus quoque et stridor dentium esse perhibetur,
ut illic dentes strideant, qui hic de edacitate
gaudebant; illic oculi defleant, qui hic per illicitas
concupiscentias versabantur; quatenus singula
quaeque membra supplicio subjaceant quae hic singulis
quibusque vitiis subjecta serviebant.</p>
        </div3>
<div3>
          <head>14.</head>
          <p>
 Sed repulso uno, in quo videlicet omne malorum
corpus exprimitur, generalis protinus sententia
subinfertur, qua dicitur: <hi>Multi enim sunt vocati,
pauci vero electi.</hi> Tremendum valde est, fratres charissimi,
quod audivimus. Ecce nos omnes jam vocati
per fidem ad coelestis regis nuptias venimus, incarnationis
ejus mysterium et credimus et confitemur,
<pb n="1290C"/>
divini Verbi epulas sumimus, sed futuro die judicii rex
intraturus est. Quia vocati sumus, novimus; si sumus
electi, nescimus. Tanto ergo necesse est ut unusquisque
nostrum in humilitate se deprimat, quanto
si sit electus ignorat. Nonnulli enim bona nec incipiunt,
nonnulli vero in bonis quae incoeperunt minime
persistunt. Alter pene totam vitam ducere in pravitate
conspicitur, sed juxta finem vitae a pravitate
sua per districtae poenitentiae lamenta <emph>1642</emph> revocatur;
alter electam videtur vitam ducere, et tamen
hunc contingit ad erroris nequitiam juxta finem
vitae declinare. Alius bonum bene inchoat, melius
consummat; alius in malis actibus a primaeva aetate
se dejicit, et in eisdem operibus semper seipso deterior
consummatur. Tanto ergo sibi unusquisque
<pb n="1290D"/>
sollicite metuat, quanto ignorat quod restat, quia,
quod saepe dicendum est, et sine oblivione retinendum: <hi>Multi sunt vocati, pauci vero electi.</hi> </p>
        </div3>
<div3>
          <head>15.</head>
          <p>
 Sed quia nonnunquam mentes audientium
plus exempla fidelium quam docentium verba convertunt,
volo vobis aliquid de proximo dicere, quod
corda vestra tanto formidolosius audiant, quanto eis
hoc de propinquo sonat. Neque enim res longe ante
gestas dicimus, sed eas de quibus testes existunt,
eisque interfuisse se referunt, memoramus.
</p>
          <p>Tres pater meus sorores habuit, quae cunctae tres
<pb n="1291A"/>
sacrae virgines fuerunt: quarum una Tharsilla, alia
 Gordiana, alia Aemiliana dicebatur. Uno omnes ardore
conversae, uno eodemque tempore sacratae, sub
districtione regulari degentes, in domo propria socialem
vitam ducebant <note>(Lib. IV Dialog., cap. 16)</note>. Cumque
essent diutius in eadem conversatione, coeperunt
quotidianis incrementis in amorem conditoris sui
Tharsilla et Aemiliana succrescere, et, cum solo hic
essent corpore, quotidie animo ad aeterna transire.
At contra Gordianae animus coepit a calore amoris
intimi per quotidiana detrimenta tepescere, et paulisper
ad hujus saeculi amorem redire. Crebro autem
Tharsilla dicere Aemilianae sorori suae cum magno
gemitu solebat: Video Gordianam sororem nostram
de nostra sorte non esse; perpendo enim quia foras
<pb n="1291B"/>
defluit, et cor ad quod proposuit non custodit. Quam
curabant blanda quotidie redargutione corripere,
atque a revitate morum ad gravitatem sui habitus reformare.
Quae quidem resumebat vultum subito gravitatis
inter verba correptionis, sed cum ejusdem
correptionis hora transisset, transibat protinus et superducta
gravitas honestatis, moxque ad levia verba
redibat. Puellarum gaudebat societate laicarum, eique
persona valde onerosa erat quaecunque huic mundo
dedita non erat. Quadam vero nocte huic Tharsillae
amitae meae, quae inter sorores suas virtute continuae
orationis, afflictionis studiosae, abstinentiae singularis,
gravitate vitae venerabilis in honore et culmine sanctitatis
excreverat, sicut ipsa narravit, per visionem
atavus meus Felix hujus Romanae Ecclesiae antistes
<pb n="1291C"/>
apparuit, eique mansionem perpetuae claritatis ostendit,
dicens: Veni, quia in hac te lucis mansione
suscipio. Quae subsequenti mox febre correpta, ad
diem pervenit extremum. Et sicut nobilibus feminis
virisque morientibus multi conveniunt, qui eorum
proximos consolentur, eadem hora ejus exitus multi
viri ac feminae ejus lectulum circumsteterunt, inter
quas mater mea quoque adfuit; cum subito sursum
illa respiciens, Jesum venientem vidit, et cum magna
animadversione coepit circumstantibus clamare, dicens:
Recedite, recedite, Jesus venit. Cumque in
eum intenderet quem videbat, sancta illa anima a
carne soluta est; tantaque subito fragrantia miri odoris
aspersa est, ut ipsa quoque suavitas cunctis ostenderet
illic auctorem suavitatis venisse. <emph>1643</emph> 
<pb n="1291D"/>
Cumque corpus ejus ex more mortuorum ad lavandum
esset nudatum, longo orationis usu in cubitis
ejus et genibus, camelorum more, inventa est obdurata
cutis excrevisse, et quid vivens ejus spiritus
semper egerit, caro mortua testabatur. Haec autem
gesta sunt ante dominici Natalis diem. Quo transacto,
mox Aemilianae sorori suae per visionem nocturnae
visionis apparuit, dicens: Veni, ut quia Natalem
dominicum sine te feci, sanctum Theophaniae diem
jam tecum faciam. Cui illa protinus de sororis suae
<pb n="1292A"/>
Gordianae salute sollicita respondit: Et si sola venio,
sororem nostram Gordianam cui dimitto? Cui, sicut
asserebat, tristis vultu iterum dixit: Veni, Gordiana
etenim soror nostra inter laicas deputata est. Quam
visionem mox molestia corporis secuta est, atque ita
ut dictum fuerat, ante dominicae apparitionis diem,
eadem molestia ingravescente, defuncta est. Gordiana
autem mox ut solam remansisse se reperit, ejus pravitas
excrevit, et quod prius latuit in desiderio cogitationis,
hoc post effectu pravae actionis exercuit.
Nam oblita dominici timoris, oblita pudoris et reverentiae,
oblita consecrationis, conductorem agrorum
suorum postmodum maritum duxit. Ecce omnes tres
uno prius ardore conversae sunt, sed non in uno
eodemque studio permanserunt, quia juxta dominicam
<pb n="1292B"/>
vocem, <hi>Multi sunt vocati, pauci vero electi.</hi> Haec
ergo dixi, ne quis in bono jam opere positus sibi vires
boni operis tribuat, ne quis de propria actione
confidat, quia etsi jam novit hodie qualis sit, adhuc
eras quid futurus sit nescit. Nemo ergo de suis jam
operibus securus gaudeat, quando adhuc in hujus
vitae incertitudine qui finis sequatur ignorat. Sed
quia rem retuli quae vos ex divina districtione perterruit,
aliud adhuc e vicino refero quod ex divina
misericordia perterrita vestra corda consoletur; quod
tamen in sermone alio jam me dixisse memini, sed
vos nequaquam adfuistis.</p>
        </div3>
<div3>
          <head>16.</head>
          <p>
 Ante biennium frater quidam in monasterium
meum, quod juxta beatorum martyrum Joannis et
Pauli Ecclesiam situm est, gratia conversationis venit,
<pb n="1292C"/>
qui diu regulariter protractus, quandoque susceptus
est <note>(Lib. IV, Dialog., cap. 38)</note>. Quem frater
suus ad monasterium non conversationis studio, sed
carnali amore secutus est. Is autem qui ad conversationem
venerat valde fratribus placebat; at contra,
frater illius longe a vita ejus ac moribus discrepabat.
Vivebat tamen in monasterio necessitate potius quam
voluntate. Et cum in cunctis actibus perversus existeret,
pro fratre suo ab omnibus aequanimiter tolerabatur.
Erat enim levis eloquio, pravus actione,
cultus vestibus, moribus incultus; ferre vero non
poterat si quisquam illi de sancti habitus conversatione
loqueretur. Facta autem fuerat vita illius cunctis
fratribus visu gravis, sed tamen, ut dictum est,
pro fratris sui gratia erat cunctis tolerabilis. Aspernabatur
<pb n="1292D"/>
valde si quis sibi aliquid de pravitatis suae
correctione loqueretur. Bona non solum facere, sed
etiam audire non poterat. Nunquam se ad sanctae
conversationis habitum venire, jurando, irascendo,
deridendo, testabatur. In hac autem pestilentia, quae
nuper hujus urbis populum magna ex parte consumpsit,
percussus in inguine, <emph>1644</emph> perductus est ad
mortem. Cumque extremum spiritum ageret, convenerunt
fratres, ut egressum illius orando protegerent.
Jam corpus ejus ab extrema fuerat parte praemortuum,
<pb n="1293A"/>
in solo tantummodo pectore vitalis adhuc calor
anhelabat. Cuncti autem fratres tanto pro eo coeperunt
enixius orare, quanto eum jam videbant sub
celeritate discedere. Cum repente coepit eisdem fratribus
assistentibus adnisu quo poterat clamare, et
orationes eorum interrumpere, dicens: Recedite,
recedite, ecce draconi ad devorandum datus sum,
qui propter vestram praesentiam devorare me non
potest. Caput meum jam in suo ore absorbuit; date
locum ut me amplius non cruciet, sed faciat quod
facturus est. Si ei ad devorandum datus sum, quare
propter vos moras patior? Tunc fratres coeperunt ei
dicere: Quid est quod loqueris, frater? Signum tibi
sanctae crucis imprime. Respondebat ille ut poterat,
dicens: Volo me signare, sed non possum, quia a
<pb n="1293B"/>
dracone premor. Cumque hoc fratres audirent, prostrati
in terra cum lacrymis coeperunt pro ereptione
illius vehementius orare. Et ecce subito coepit melioratus
aeger quibus valebat vocibus exsultare, dicens:
Gratias Deo, ecce draco qui me ad devorandum <emph>1645</emph> 
 acceperat fugit, orationibus vestris expulsus
stare non potuit. Pro peccatis meis modo intercedite,
quia converti paratus sum, et saecularem vitam funditus
relinquere. Homo ergo, qui, sicut jam dictum
est, ab extrema corporis fuerat parte praemortuus,
reservatus ad vitam, toto ad Deum corde conversus
est. Longis et continuis in conversatione eadem flagellis
eruditus, atque ante paucos dies excrescente
corporis molestia defunctus est. Qui jam moriens
draconem non vidit, quia illum per cordis immutationem
vicit. Ecce, fratres mei, Gordiana, quam superius
<pb n="1293C"/>
dixi, a sanctimonialis habitus excellentia corruit
ad poenam, et frater hic, de quo ista narravi,
 ab ipso mortis articulo rediit ad aeternam vitam. Nemo
ergo scit quid de se in occultis Dei judiciis agatur;
quia <hi>multi sunt vocati, pauci vero electi.</hi> Quia ergo
nulli de se certum est electum se esse, restat ut
omnes trepident, omnes de sua actione formident,
omnes in sola divina misericordia gaudeant, nullus
de suis viribus praesumat. Est qui perficiat fiduciam
nostram, ille scilicet qui in se dignatus est assumere
naturam nostram, Jesus Christus, qui cum Patre
vivit et regnat in unitate Spiritus sancti Deus, per
omnia saecula saeculorum. Amen.
</p>
        </div3>
      </div1>

<div1>
        <head>HOMILIA XXXIX.</head>
<p>Habita ad populum in basilica beati Joannis, quae
dicitur Constantiniana.</p>
<p>
          <emph>
            <pb n="1293D"/>LECTIO S. EVANG. SEC. LUC. XIX, 42-47.</emph>
        </p>
<p divs_removed="true"> <hi>In illo tempore, cum appropinquaret Jesus Jerusalem,
videns civitatem, flevit super illam, dicens: Quia
si cognovisses, et tu, et quidem in hac die tua, quae ad
pacem tibi; nunc autem abscondita sunt ab oculis tuis.
Quia venient dies in te, et circumdabunt te inimici tui
vallo; et circumdabunt te, et coangustabunt te undique,
<pb n="1294A"/>
et ad terram prosternent te, et filios tuos qui in te
sunt; et non relinquent in te lapidem super lapidem, eo
quod non cognoveris tempus visitationis tuae. Et ingressus
templum, coepit ejicere vendentes in illo et ementes,
dicens illis: Scriptum est quia domus mea domus orationis
est. Vos autem fecistis illam speluncam latronum.
Et erat docens quotidie in templo.</hi> <emph>1644</emph>

        </p>
        <div3 moved_from_p="true">
            <head>1.</head>
          <p>
 Lectionem brevem sancti Evangelii,
brevi, si possum, volo sermone percurrere, ut illis
in ea prolixior detur intentio qui sciunt ex paucis
multa cogitare. Quod flente Domino illa Jerosolymerum
subversio describatur, quae a Vespasiano et
Tito Romanis principibus facta est, nullus qui historiam
eversionis ejusdem legit ignorat. Romani enim
principes denuntiantur, cum dicitur: <hi>Quia venient dies
<pb n="1294B"/>
in te, et circumdabunt te inimici tui vallo; et circumdabunt
te, et coangustabunt te undique, et ad terram
prosternent te, et filios tuos qui in te sunt.</hi> Hoc quoque
quod additur: <hi>Non relinquent in te lapidem super
lapidem,</hi> etiam ipsa jam ejusdem civitatis transmigratio
testatur, quia dum nunc in eo loco constructa
est, ubi extra portam fuerat Dominus crucifixus,
prior illa Jerusalem, ut dicitur, funditus est eversa.
Cui ex qua culpa eversionis suae poena fuerit illata
subjungitur: <hi>Eo quod non cognoveris tempus visitationis
tuae.</hi> Creator quippe omnium per incarnationis
suae mysterium <emph>1645</emph> hanc visitare dignatus est,
sed ipsa timoris et amoris illius recordata non est.
Unde etiam per prophetiam in increpatione cordis
humani aves coeli ad testimonium deducuntur, dum
dicitur: <hi>Milvus in coelo cognovit tempus suum; turtur
<pb n="1294C"/>
et hirundo et ciconia custodierunt tempus adventus sui,
populus autem meus non cognovit judicium Domini <note>(Jerem. VIII, 7)</note>
            </hi>.
Sed quaerendum prius est quid sit
quod dicitur: <hi>Videns civitatem, flevit super illam, dicens:
Quia si cognovisses, et tu.</hi> Flevit etenim prius
Redemptor ruinam perfidae civitatis, quam ipsa sibi
civitas non cognoscebat esse venturam. Cui a flente
Domino recte dicitur: <hi>Quia si cognovisses, et tu,</hi> subaudi,
fleres, quae modo quia nescis quod imminet,
exsultas. Unde et subditur: <hi>Et quidem in hac die tua,
quae ad pacem tibi.</hi> Cum enim carnis se voluptatibus
daret, et ventura mala non prospiceret, in die sua
quae ad pacem esse ei poterant habebat. Cur vero
bona praesentia ad pacem habuerit, manifestatur cum
<pb n="1294D"/>
dicitur: <hi>Nunc autem</hi> <emph>1646</emph> <hi>abscondita sunt ab oculis
tuis.</hi> Si enim cordis ejus oculis mala quae imminerent
abscondita non essent, laeta in praesentibus prosperis
non fuisset. Cujus mox etiam poena quae de Romanis,
sicut praedixi, principibus imminebat, adjuncta est.</p>
        </div3>
<div3>
          <head>2.</head>
          <p>
 Qua descripta, quid Dominus fecerit subditur:
quia, <hi>ingressus templum, coepit ejicere vendentes in
illo et ementes, dicens illis: Scriptum est quia domus
mea domus orationis est, vos autem fecistis illam
<pb n="1295A"/>
speluncam latronum <note>(Isai. LVI, 7)</note>
          </hi>. Qui enim narravit
mala ventura, et protinus templum ingressus est ut
de illo vendentes et ementes ejiceret, profecto innotuit
quia ruina populi maxime ex culpa sacerdotum
fuit. Eversionem quippe describens, sed vendentes
et ementes in templo feriens, in ipso effectu sui
operis ostendit unde radix prodiit perditionis. Sicut
autem evangelista alio teste didicimus, in templo
columbae vendebantur <note>(Marc. XI, 15)</note>. Et quid per
columbas nisi sancti Spiritus donum accipitur? Sed vendentes
et ementes <note>(1, q. 3 c. 10)</note> e templo eliminat, quia
vel eos qui pro munere impositionem manuum tribuunt,
vel eos qui donum Spiritus emere nituntur damnat.
De quo templo mox subditur: <hi>Domus mea, domus orationis
est, vos autem fecistis illam speluncam latronum.</hi> 
Qui enim ad accipienda munera in templo residebant,
<pb n="1295B"/>
profecto quia quibusdam non dantibus laesionem
exquirerent dubium non erat. Domus ergo
orationis spelunca latronum facta fuerat, quia ad
hoc in templo assistere noverant, ut aut non donantes
munera studerent corporaliter persequi, aut
dantes spiritaliter necare. Quia vero Redemptor
noster praedicationis verba nec indignis et ingratis
subtrahit, postquam disciplinae vigorem ejiciendo
perversos tenuit, donum mox gratiae ostendit. Nam
subditur: <hi>Et erat docens quotidie in templo.</hi> Haec
juxta historiam breviter tractando transcurrimus.</p>
        </div3>
<div3>
          <head>3.</head>
          <p>
 Sed quia eversam jam Jerusalem novimus atque
eversione sua in melius commutatam, quia expulsos
latrones a templo, atque ipsum jam templum
<pb n="1295C"/>
dirutum scimus, debemus ex rebus exterioribus introrsus
aliquam similitudinem trahere, atque ex
eversis aedificiis parietum morum ruinam timere., <hi>Videns enim civitatem, flevit super illam, dicens:
Quia si cognovisses, et tu.</hi> 
 Hoc semel egit, cum perituram
civitatem esse nuntiavit. Hoc quotidie Redemptor
noster per electos suos agere nullatenus
cessat, cum quosdam ex bona vita ad mores reprobos
pervenisse considerat. Plangit enim eos qui
nesciunt cur plangantur, quia, juxta Salomonis
verba: <hi>Laetantur cum male fecerint, et exsultant in
rebus pessimis <note>(Prov. II, 14)</note>
          </hi>. Qui si damnationem
suam quae eis imminet agnovissent, semetipsos cum
lacrymis electorum plangerent. Bene autem periturae
animae sententia quae subditur convenit: <hi>Et
<pb n="1295D"/>
quidem in hac die tua, quae ad pacem tibi, nunc autem
abscondita sunt ab oculis tuis.</hi> Suam hic diem habet
anima perversa, quae transitorio gaudet in tempore.
Cui ea quae adsunt ad pacem sunt, quia dum ex rebus
temporalibus laetatur, dum honoribus extollitur
dum in carnis voluptate resolvitur, dum nulla venturae
poenae formidine terretur, pacem habet in die
sua, quae grave damnationis suae scandalum in die
habebit aliena. Ibi enim affligenda est, ubi justi
<pb n="1296A"/>
laetabuntur; et cuncta quae modo ei ad pacem sunt,
tunc in amaritudinem rixae vertentur, <emph>1647</emph> quia
rixari secum incipiet cur damnationem quam patitur
non expavit, cur a prospiciendis malis sequentibus
oculos mentis clausit. Unde ei dicitur: <hi>Nunc autem
abscondita sunt ab oculis tuis.</hi> Perversa quippe anima
rebus praesentibus dedita, in terrenis voluptatibus
resoluta, abscondit sibi mala sequentia, quia praevidere
futura refugit, quae praesentem laetitiam perturbant;
dumque in praesentis vitae oblectationibus
se deserit, quid aliud quam clausis oculis ad
ignem vadit? Unde bene scriptum est: <hi>In die bonorum
ne immemor sis malorum <note>(Eccli. XI, 27)</note>
          </hi>. Et inde
per Paulum dicitur: <hi>Qui gaudent, tanquam non
gaudentes sint <note>(I Cor. VII, 30)</note>
          </hi>, quia et si qua est praesentis
<pb n="1296B"/>
temporis, ita est agenda laetitia, ut nunquam
amaritudo sequentis judicii recedat a memoria, quatenus
dum mens pavida extremae ultionis timore
transfigitur, quantum nunc praesens laetitia, tantum
post ira subsequens temperetur. Hinc namque scriptum
est: <hi>Beatus homo qui semper est pavidus; qui
vero mentis est durae, corruet in malum <note>(Prov. XXVIII,
14)</note>
          </hi>. Sequentis enim ira judicii tanto tunc districtior
portabitur, quanto nunc et inter culpas minime timetur.</p>
        </div3>
<div3>
          <head>4.</head>
          <p>
 Sequitur: <hi>Quia venient dies in te, et circumdabunt
te inimici tui vallo.</hi> Qui unquam sunt humanae
animae majores inimici, quam maligni spiritus, qui
hanc a corpore exeuntem obsident, quam in carnis
amore positam deceptoriis delectationibus fovent?
<pb n="1296C"/>
Quam vallo circumdant, quia ante mentis ejus oculos
reductis iniquitatibus quas perpetravit, hanc ad
societatem suae damnationis trahentes coarctant, ut
in ipsa jam extremitate vitae deprehensa, et a quibus
hostibus circumclusa sit videat, et tamen evadendi
aditum invenire non possit, quia operari jam bona
non licet quae, cum licuit agere, contempsit. De
quibus adhuc apte quod sequitur intelligi valet: <hi>Circumdabunt te, et coangustabunt te undique.</hi> 
 Maligni
quippe spiritus undique animam angustant,
quando ei non solum operis, verum etiam locutionis
atque insuper cogitationis iniquitates replicant, ut
quae prius se per multa dilatavit in scelere, ad extremum
de omnibus angustetur in retributione. Sequitur: <hi>Et ad terram prosternent te, et filios tuos qui
<pb n="1296D"/>
in te sunt.</hi> 
 Tunc anima per cognitionem reatus sui ad
terram consternitur, cum caro quam vitam suam
credidit redire ad pulverem urgetur. Tunc in mortem
filii illius cadunt, cum cogitationes illicitae
quae modo ex illa prodeunt, in extrema vitae ultione
dissipantur, sicut scriptum est: <hi>In illa die
peribunt omnes cogitationes eorum <note>(Psal. CXLV, 4)</note>
          </hi>.
Quae scilicet durae cogitationes intelligi etiam per
lapidum significationem valent. Nam sequitur: <hi>Et
<pb n="1297A"/>
non relinquent in te lapidem super lapidem.</hi> Perversa
etenim mens cum perversae cogitationi adhuc perversiorem
adjicit, quid aliud quam lapidem super
lapidem ponit? Sed in destructa civitate super lapidem
lapis non relinquitur, quia cum ad ultionem
suam anima ducitur, omnis ab illa cogitationum suarum
constructio dissipatur.</p>
        </div3>
<div3>
          <head>5.</head>
          <p>
 Quae cur hoc patiatur adjungitur: <hi>Eo quod non
cognoveris tempus visitationis tuae.</hi> Pravam quamque
animam omnipotens Deus multis modis visitare consuevit.
Nam assidue hanc visitat praecepto, aliquando
autem flagello, aliquando vero miraculo, ut et vera
quae nesciebat audiat, et tamen <emph>1648</emph> adhuc superbiens
atque contemnens, aut dolore compuncta
redeat, aut beneficiis devicta malum quod fecit erubescat.
<pb n="1297B"/>
Sed quia visitationis suae tempus minime
cognoscit, illis in extremo vitae inimicis traditur, cum
quibus in aeterno judicio damnationis perpetuae societate
colligatur, sicut scriptum est: <hi>Cum vadis cum
adversario tuo ad principem in via, da operam liberari
ab illo, ne forte trahat te ad judicem, et judex
tradat te exactori, et exactor mittat te in carcerem <note>(Luc. XII, 58)</note>
          </hi>.
Adversarius quippe noster in via est
sermo Dei, contrarius nostris carnalibus desideriis
in praesenti vita. A quo ipse liberatur qui praeceptis
ejus humiliter subditur. Alioquin adversarius judici,
et judex tradet exactori, quia ex sermone Domini
contempto reus peccator tenebitur in examine judicis.
Quem judex exactori tradit, quia hunc maligno
spiritui ad ultionem trahere permittit, ut compulsam
<pb n="1297C"/>
animam ipse ad poenam de corpore exigat, quae
ei ad culpam sponte consensit. Exactor mittit in
carcerem, quia per malignum spiritum in inferno
retruditur, quousque dies judicii veniat, ex quo jam
in inferni ignibus simul et ipse crucietur.</p>
        </div3>
<div3>
          <head>6.</head>
          <p>
 Expleta ergo perditione civitatis, quam nos
ad pereuntis animae similitudinem traximus, protinus
subditur: <hi>Et ingressus templum coepit ejicere vendentes
et ementes de illo.</hi> Sicut templum Dei in civitate
est, ita et in plebe fideli vita religiosorum. Et
saepe nonnulli religionis habitum sumunt, et dum
sacrorum ordinum locum percipiunt, sanctae religionis
officium in commercium terrenae negotiationis
trahunt. Vendentes quippe in templo sunt <note>(1, q. 3,
c. 10)</note>, qui hoc quod quibusdam jure competit ad
<pb n="1297D"/>
praemium largiuntur. Justitiam enim vendere est
hanc pro praemii acceptione servare. Ementes vero
in templo sunt qui dum hoc persolvere proximo
quod justum est nolunt, dumque rem jure debitam
facere contemnunt, dato patronis praemio emunt
peccatum. Quibus bene dicitur: <hi>Domus mea, domus
orationis est; vos autem fecistis illam speluncam latronum,</hi> 
quia dum nonnunquam perversi homines
 locum religionis tenent, ibi malitiae suae gladiis
<pb n="1298A"/>
occidunt, ubi vivificare proximos orationis suae intercessione
debuerunt.</p>
        </div3>
<div3>
          <head>7.</head>
          <p>
 Templum quoque et domus Dei est ipsa mens
atque conscientia fidelium. Quae si quando in laesione
proximi perversas cogitationes profert, quasi
in spelunca latrones resident, et simpliciter gradientes
interficiunt, quando in eos qui in nullo rei
sunt laesionis gladios defigunt. Mens enim fidelium
jam non domus orationis, sed spelunca latronum
est, quando, relicta innocentia et simplicitate sanctitatis,
illud conatur agere unde valeat proximis nocere.
Sed quia contra perversa haec omnia verbis
Redemptoris nostri per sacras paginas indesinenter
instruimur, nunc usque hoc agitur, quod factum
fuisse perhibetur, cum dicitur: <hi>Et erat docens quotidie
<pb n="1298B"/>
in templo.</hi> Cum enim mentem fidelium ad cavenda
mala subtiliter erudit, quotidie Veritas in templo
docet. Sed sciendum nobis est quia veritatis verbis
veraciter erudimur, si extrema mala nostra formidolose
et indesinenter aspicimus, juxta hoc quod per
quemdam sapientem dicitur: <hi>In omnibus operibus
tuis memorare novissima tua, et in aeternum non peccabis <note>(Eccli. VII, 40)</note>
          </hi>.
Pensare quippe <emph>1649</emph> quotidie
debemus quod ex ejusdem voce nostri Redemptoris
audivimus: <hi>Et quidem in hac die tua quae ad
pacem tibi; nunc autem abscondita sunt ab oculis
tuis.</hi> Dum enim districtus judex sustinet, et adhuc
manum non exerit in percussionem, dum a retributione
ultionis ultimae esse quaedam temporis securitas
videtur, debemus pensare malum quod sequitur,
<pb n="1298C"/>
pensantes gemere, gementes vitare, et quae commisimus
peccata indesinenter aspicere, aspicientes
flere, et flentes abstergere. Nulla nos prosperitatis
transitoriae laetitia dissolvat, nec mentis nostrae
oculos ea quae sunt transitoria obstruant, nec caecos
ad ignem ducant. Si enim districte pensetur, cujus sit
ponderis improperium, ex ore veritatis agnoscitur,
cum negligenti et futura non prospicienti dicitur: <hi>Et quidem in hac die tua, quae ad pacem tibi; nunc
autem abscondita sunt ab oculis tuis.</hi> </p>
        </div3>
<div3>
          <head>8.</head>
          <p>
 Nam cogitandum valde est quantum nobis erit
terribilis hora nostrae resolutionis, qui pavor mentis,
quanta tunc omnium malorum memoria, quae oblivio
transactae felicitatis, quae formido et consideratio
judicis. Quid ergo esse nobis de praesentibus ad delectationem
<pb n="1298D"/>
debet, quando, cunctis simul transeuntibus,
non valet transire quod imminet? quando et
hoc funditus finitur quod diligitur, et illud incipitur
ubi dolor nunquam finitur? Tunc maligni spiritus in
egrediente anima sua opera requirunt; tunc mala
quae suaserunt replicant, ut sociam ad tormenta trahant.
Sed cur hoc de perversa solummodo anima
dicimus, cum ad electos quoque egredientes veniant,
et suum in illis, si praevaleant, aliquid requirant?
<pb n="1299A"/>
Unus autem in hominibus exstitit, qui ante passionem
suam libera voce dicit: <hi>Jam non multa loquar
vobiscum; venit enim princeps mundi hujus, et in
me non habet quidquam <note>(Joan. XIV, 30)</note>
          </hi>. Quia enim
hunc mortalem hominem vidit, suum in illo mundi
princeps aliquid invenire se posse credidit. Sed sine
ullo peccato a mundi corruptione exiit, qui sine
peccato in mundum venit. Hoc de se contra mundi
principem nec Petrus dicere praesumpsit, qui audire
meruit: <hi>Quaecunque ligaveris super terram ligata
erunt et in coelis, et quodcunque solveris super terram
solutum erit et in coelis <note>(Matth. XVI, 19)</note>
          </hi>. Hoc nec Paulus
dicere praesumpsit, qui priusquam mortis debitum
solveret ad coeli tertii secreta pervenit <note>(II Cor.
XII, 2)</note>. Hoc nec Joannes dicere ausus est, qui pro
<pb n="1299B"/>
amore praecipuo in Redemptoris sui pectore in coena
recubuit <note>(Joan. XXI, 20)</note>. Nam cum Propheta dicat: <hi>Ecce enim in iniquitatibus conceptus sum, et in delictis
peperit me mater mea 
 <note>(Psal. L, 7)</note>
          </hi>, sine culpa in
mundo esse non potuit qui in mundum cum culpa
venit. Hinc namque idem Propheta ait: <hi>Non justificabitur
in conspectu tuo omnis vivens <note>(Psal. CXLII, 2)</note>
          </hi>.
Hinc Salomon ait: <hi>Non est homo justus in terra qui
faciat bonum, et non peccet <note>(Eccl. VII, 21)</note>
          </hi>. Hinc
Joannes dicit: <hi>Si dixerimus quia peccatum non habemus,
ipsi nos seducimus, et veritas in nobis non est <note>(I Joan. I, 8)</note>
          </hi>.
Hinc Jacobus ait: <hi>In multis enim
offendimus omnes <note>(Jac. III, 2)</note>
          </hi>. Constat enim quia omnes
qui de carnis delectatione concepti sunt in eorum
procul dubio vel actione, vel locutione, vel
<pb n="1299C"/>
cogitatione aliquid suum princeps hujus mundi habuit.
Sed idcirco illos vel post rapere, vel prius
tenere non potuit, quia eos ille a debitis suis eripuit,
qui pro nobis sine debito mortis debitum solvit,
ut nos ideo sub jure hostis nostri debita nostra <emph>1650</emph> 
 non teneant, quia pro nobis mediator Dei et
hominum homo Christus Jesus gratuito reddidit
quod non debebat. Qui enim pro nobis mortem carnis
indebitam reddidit, nos a debita animae morte
liberavit. Ait ergo: <hi>Venit enim princeps mundi hujus,
et in me non habet quidquam <note>(Joan. XIV, 30)</note>
          </hi>.
Unde curandum nobis est, et cum magnis quotidie
fletibus cogitandum, quam rabidus, quam terribilis
sua in nobis opera requirens in die nostri exitus
princeps hujus mundi veniat, si etiam ad Deum carne
<pb n="1299D"/>
morientem venit, et in illo aliquid quaesivit in quo
invenire nihil potuit.</p>
        </div3>
<div3>
          <head>9.</head>
          <p>
 Quid itaque nos miseri dicturi, quid acturi sumus,
qui innumera mala commisimus? Quid requirenti
adversario et multa sua in nobis invenienti
dicemus, nisi solum quod nobis est certum refugium,
et solida spes, quia unum cum illo facti sumus
in quo princeps hujus mundi et suum aliquid requisivit,
et invenire minime potuit? quoniam solus est
inter mortuos liber <note>(Psal. LXXXVII, 5)</note>. Et a peccati
jam servitio veraci libertate solvimur, quia ei qui
<pb n="1300A"/>
vere liber est unimur. Constat enim, nec negare possumus,
sed veraciter fatemur, quia princeps hujus
mundi habet in nobis multa; sed tamen mortis nostrae
tempore jam nos rapere non valet, quia ejus
membra effecti sumus, in quo non habet quidquam.
Sed quid prodest quod eidem Redemptori nostro
per fidem jungimur, si ab eo moribus disjungamur?
Ipse etenim dicit: <hi>Non omnis qui dicit mihi, Domine,
Domine, intrabit in regnum coelorum <note>(Matth. VII, 21)</note>
          </hi>.
Recta ergo opera rectae fidei jungenda sunt. Mala
quae fecimus per quotidiana lamenta diluamus, transactas
nostras nequitias surgentia ab amore Dei et
proximi recta opera superent, nulla quae possumus
fratribus impendere bona recusemus. Neque enim
aliter Redemptoris nostri membra efficimur, nisi inhaerendo
<pb n="1300B"/>
Deo, et compatiendo proximo.</p>
        </div3>
<div3>
          <head>10.</head>
          <p>
 Sed quia ad amorem Dei et proximi plerumque
corda audientium plus exempla quam verba excitant,
charitati vestrae indicare studeo quod is qui
praesto est filius meus Epiphanius diaconus, Isauria
provincia exortus, in vicina factum terra Lycaoniae
solet narrare miraculum. Ait enim quod in ea quidam,
Martyrius nomine, vitae valde venerabilis monachus
fuit, qui ex suo monasterio visitationis gratia
ad aliud monasterium tendebat, cui spiritualis
pater praeerat. Pergens itaque, leprosum quemdam,
quem densis vulneribus elephantinus morbus per
membra foedaverat, invenit in via, volentem ad suum
hospitium redire, sed prae lassitudine non valentem.
In ipso vero itinere se habere perhibebat hospitium
<pb n="1300C"/>
quo idem Martyrius monachus ire festinabat. Vir
autem Dei ejusdem leprosi lassitudinem misertus,
pallium quo vestiebatur in terram protinus projecit
et expandit, ac desuper leprosum posuit, eumque
suo pallio undique constrictum <emph>1651</emph> super humerum
levavit, secumque revertens detulit. Cumque
jam monasterii foribus propiaret, spiritualis pater
ejusdem monasterii magnis vocibus clamare coepit:
Currite, januas monasterii citius aperite, quia frater
Martyrius venit Dominum portans. Statim vero ut Martyrius
ad monasterii aditum pervenit, is qui leprosus
esse putabatur, de collo ejus exsiliens, et in ea specie
apparens qua recognosci ab hominibus solet Redemptor
humani generis, Deus et homo Christus Jesus,
ad coelum Martyrio aspiciente rediit, eique ascendens
<pb n="1300D"/>
dixit: Martyri, tu me non erubuisti super terram,
ego te non erubescam super coelos. Qui sanctus
vir mox ut est monasterium ingressus, ei pater monasterii
dixit: Frater Martyri, ubi est quem portabas?
Cui ille respondit, dicens: Ego si scivissem quis
esset, pedes illius tenuissem. Tunc idem Martyrius
narrabat quia cum eum portasset, pondus ejus minime
sensisset. Nec mirum quomodo enim pondus
sentire poterat, qui portantem portabat? Qua in re
pensandum est nobis quantum fraterna compassio
valeat, quantum nos omnipotenti Deo misericordiae
<pb n="1301A"/>
viscera conjungant. Inde enim ei qui est super omnia
propinquamus, unde nos per compassionem proximi
etiam sub nosmetipsos deponimus. In rebus corporalibus
nemo alta tangit, nisi qui tenditur; in rebus
vero spiritalibus certum est quia quanto plus
per compassionem attrahimur, tanto altis verius appropinquamus.
Ecce autem Redemptori generis humani
ad aedificationem nostram minime sufficit quod
in extremo judicio dicturum se esse perhibuit: <hi>Quandiu fecistis uni de his fratribus meis minimis,
mihi fecistis 
 <note>(Matth. XXV, 40)</note>
          </hi>, nisi et ante judicium
hoc in se ostenderet quod dixisset; ut videlicet
demonstraret quia quisquis nunc bona opera indigentibus
exhibet, ei haec specialiter impendit
cujus haec amore exhibuerit. Et tanto plus quisque
<pb n="1301B"/>
majorem mercedem recipit, quanto nec eum despicit
qui amplius despiciendus videtur. Quid enim in
humana carne sublimius carne Christi, quae est super
angelos exaltata? Et quid in humana carne abjectius
carne leprosi, quae tumescentibus vulneribus scinditur,
et exhalantibus fetoribus impletur? Sed ecce in
specie leprosi apparuit; et is qui est reverendus super
omnia, videri despectus infra omnia dedignatus
non est. Cur hoc, nisi ut sensu nos tardiores admoneret,
quatenus quisquis ei qui in coelo est festinat
assistere, humiliari in terra et compati etiam abjectis
et despicabilibus fratribus non recuset? Loqui
charitati vestrae sub brevitate decreveram; sed quia
non est in homine via ejus <note>(Jerem. X, 23)</note>, decurrens
sermo retineri non potest, quem disponit ipse
<pb n="1301C"/>
de quo loquimur, qui vivit et regnat cum Patre in
unitate Spiritus sancti Deus, per omnia saecula saeculorum.
Amen.
</p>
        </div3>
      </div1>

<div1>
        <head> HOMILIA XL.</head>
<p>Habita ad populum in basilica sancti Laurentii martyris
 Dominica secunda post Pentecosten.</p>
<p>
          <emph>LECTIO S. EVANG. SEC. LUC. XVI, 19-31.</emph>
        </p>
<p divs_removed="true"> <hi>In illo tempore, dixit Jesus discipulis suis: Homo
quidam erat dives, qui induebatur purpura et bysso,
et epulabatur quotidie splendide. Et erat quidam
mendicus, nomine Lazarus, qui jacebat ad januam ejus,
ulceribus plenus, cupiens saturari de micis quae cadebant
de mensa divitis, et nemo illi dabat. Sed et canes
veniebant, et lingebant ulcera ejus. Factum est autem
ut moreretur mendicus, et portaretur ab angelis in sinum
<pb n="1301D"/>
Abrahae. Mortuus est autem et dives, et sepultus
est in inferno. Elevans autem oculos suos cum
esset in tormentis, vidit Abraham a longe, et Lazarum
in sinu ejus. Et ipse clamans dixit: Pater Abraham,
miserere mei, et mitte Lazarum ut intingat extremum
digiti sui in aquam, ut refrigeret linguam meam, quia
crucior in hac flamma. Et dixit illi Abraham: Fili,
recordare quia recepisti bona in vita tua, et Lazarus
similiter mala. Nunc autem hic consolatur, tu vero
cruciaris. Et in his omnibus inter nos et vos chaos magnum
firmatum est, ut hi qui volunt hinc transire ad
<pb n="1302A"/>
vos non possint, neque inde huc transmeare. Et ait:
Rogo ergo te, pater, ut mittas eum in domum patris
mei; habeo enim quinque fratres, ut testetur illis, ne
et ipsi veniant in hunc locum tormentorum. Et ait illi
Abraham: Habent Moysen et prophetas; audiant illos.
At ille dixit: Non, pater Abraham; sed si quis ex
mortuis ierit ad eos, poenitentiam agent. Ait autem illi:
Si Moysen et prophetas non audiunt, neque si quis ex
mortuis resurrexerit credent.</hi> <emph>1652</emph>

        </p>
        <div3 moved_from_p="true">
            <head>1.</head>
          <p>
 In verbis sacri eloquii, fratres charissimi,
prius servanda est veritas historiae, et postmodum
requirenda spiritalis intelligentia allegoriae.
Tunc namque allegoriae fructus suaviter carpitur,
cum prius per historiam in veritatis radice solidatur.
Sed quia nonnunquam allegoria fidem aedificat, et
<pb n="1302B"/>
historia moralitatem, nos qui auctore Deo jam fidelibus
loquimur, non abs re credimus si ipsum loquendi
ordinem postponamus, quatenus qui fidem
jam firmam tenetis prius de allegoria aliquid breviter
audire debeatis; et quod vobis de moralitate historiae
valde est necessarium, hoc in expositionis nostrae
ordine servetur extremum, quia ea plerumque solent
melius recoli quae contingit postmodum audiri.</p>
        </div3>
<div3>
          <head>2.</head>
          <p>
 Sensus ergo allegoricos sub brevitate transcurrimus,
ut ad moralitatis latitudinem citius venire valeamus. <hi>Homo quidam erat dives, qui induebatur purpura
et bysso, et epulabatur quotidie splendide.</hi> 
 Quem, fratres
charissimi, quem dives iste qui induebatur purpura
et bysso, et epulabatur quotidie splendide, nisi Judaicum
populum significat, qui cultum vitae exterius
<pb n="1302C"/>
habuit, qui acceptae legis deliciis ad nitorem usus est,
non ad utilitatem? Quem vero Lazarus ulceribus plenus
nisi gentilem populum figuraliter exprimit? Qui
dum conversus ad Deum peccata sua confiteri non
erubuit, huic vulnus in cute fuit. In cutis quippe
vulnere virus a visceribus trahitur, et foras erumpit.
Quid est ergo peccatorum confessio, nisi quaedam
vulnerum ruptio? Quia peccati virus salubriter aperitur
in confessione, quod pestifere latebat in mente.
Vulnera etenim cutis in superficiem trahunt humorem
putredinis. Et confitendo peccata quid aliud agimus,
nisi malum quod in nobis latebat aperimus?
Sed Lazarus vulneratus cupiebat saturari de micis
quae cadebant de mensa divitis, et nemo illi dabat,
quia gentilem quemque ad cognitionem legis admittere
<pb n="1302D"/>
superbus ille populus despiciebat. Qui dum doctrinam
legis non ad charitatem habuit, sed ad elationem,
quasi de acceptis opibus tumuit. Et quia ei
verba defluebant de scientia quasi micae cadebant de
mensa. At contra jacentis pauperis vulnera lingebant
canes. Nonnunquam solent in sacro eloquio per canes
praedicatores intelligi. <emph>1653</emph> Canum etenim lingua
vulnus dum lingit, curat, quia et doctores sancti
dum in confessione peccati nostri nos instruunt,
quasi vulnus mentis per linguam tangunt; et quia
nos loquendo a peccatis eripiunt, quasi tangendo
<pb n="1303A"/>
vulnera ad salutem reducunt. Quia enim canum
nomine, praedicatorum lingua signatur, Domino per
Psalmistam dicitur: <hi>Lingua canum tuorum ex inimicis
ab ipso <note>(Psal. LXVII, 24)</note>
          </hi>. Ex Judaeis quippe infidelibus
sancti praedicatores electi sunt, qui, in assertione
veritatis contra fures latronesque venientes,
magnos pro Domino, ut ita dicam, latratus dederunt.
Quo contra de quorumdam reprobatione dicitur: <hi>Canes muti, non valentes latrare 
 <note>(Isai. LVI, 10)</note>
          </hi>. Quia
ergo praedicatores sancti peccata damnant, confessionem
vero peccatorum approbant, dicentes: <hi>Confitemini
alterutrum peccata vestra, et orate pro invicem,
ut salvemini <note>(Jac. V, 16)</note>
          </hi>, ulcera Lazari canes lingunt.
Sancti etenim doctores dum gentilium confessiones
accipiunt, mentium vulnera saluti restituunt. Unde
<pb n="1303B"/>
et Lazarus bene interpretatur adjutus, quia ipsi hunc
ad ereptionem juvant, quia ejus vulnera per linguae
correptionem curant. Potest etiam per linctionem
canum lata adulantium lingua signari. Adulantibus
etenim vulnera nostra lingere est, quod plerumque
solent etiam ipsa mala quae nos in nobis reprehendimus
improbo favore laudare. Contigit vero ut uterque
moreretur. Dives, qui induebatur purpura et
bysso, sepultus est in inferno; in sinum vero Abrahae
Lazarus ab angelis ductus est. Quid Abrahae sinus
nisi secretam requiem significat patrum? De
qua Veritas dicit: <hi>Multi,</hi> inquit, <hi>venient ab Oriente
et Occidente, et recumbent cum Abraham et Isaac et
Jacob in regno coelorum; filii autem regni ejicientur in
tenebras exteriores <note>(Matth. VIII, 11)</note>
          </hi>. Qui enim purpura
<pb n="1303C"/>
et bysso indutus dicitur recte regni filius vocatur.
Qui de longinquo ad videndum Lazarum oculos
levat, quia dum per damnationis suae supplicia infideles
in imo sunt, fideles quosque ante diem extremi judicii
super se in requie attendunt, quorum post gaudia
contemplari nullatenus possunt. Longe vero est
quod conspiciunt, quia illuc per meritum non attingunt.
In lingua autem amplius ardere ostenditur,
cum dicit: <hi>Mitte Lazarum, ut intingat extremum digiti
sui in aquam, ut refrigeret linguam meam,</hi> <emph>1654</emph> <hi>quia crucior in hac flamma 
 <note>(Luc. XVI, 24)</note>
          </hi>. Infidelis
populus verba legis in ore tenuit, quae opere servare
contempsit. Ibi ergo amplius ardebit, ubi se ostendit
scire quod facere noluit. Quapropter bene de doctis
et negligentibus per Salomonem dicitur: <hi>Omnis
<pb n="1303D"/>
labor hominis in ore ejus, sed anima illius non implebitur <note>(Eccle. VI, 7)</note>
          </hi>,
quia quisquis hoc solummodo
laborat, ut sciat quid loqui debeat, ab ipsa refectione
suae scientiae mente vacua jejunat. Ab extremo
digiti se tangi desiderat, quia aeternis suppliciis datus
optat operatione justorum vel ultima participari.
Cui respondetur quod in hac vita bona receperit,
<pb n="1304A"/>
quia omne suum gaudium felicitatem transitoriam
putavit. Habere hic etenim possunt et justi bona, nec
tamen haec in recompensatione recipere, quia dum
meliora, id est aeterna, appetunt, eorum judicio quaelibet
bona adfuerint, cum sanctis desideriis aestuant,
bona minime videntur. Unde David propheta, qui
regni divitiis multisque obsequiis fulciebatur,
quamvis et haec ad necessitatem bona esse conspiceret,
uni tamen singulariter bono inhianter aestuabat,
dicens: <hi>Mihi autem adhaerere Deo bonum est <note>(Psal.
LXXII, 28)</note>
          </hi>. Inter haec vero notandum est quod ei dicitur: <hi>Memento, fili.</hi> 
 Ecce enim Abraham filium
vocat, quem tamen a tormento non liberat, quoniam
hujus infidelis populi praecedentes patres fideles,
quia multos a sua fide deviasse considerant, eos
<pb n="1304B"/>
nulla compassione a tormentis eripiunt, quos tamen
per carnem filios recognoscunt. In tormentis autem
dives positus quinque fratres habere se perhibet,
quia superbus idem Judaicus populus, qui ex magna
jam parte damnatus est, sequaces suos quos super
terram reliquit, quinque sensibus corporis deditos
novit. Quinario ergo numero fratres quos reliquerat
exprimit, quia quos ad spiritalem intelligentiam non
assurgere in inferno positus gemit, petit ut ad eos
Lazarus mittatur. Cui quia Moysen et prophetas habeant
dicitur. Sed ait: <hi>Quia non credent, nisi quis
ex mortuis resurrexerit.</hi> Cui protinus respondetur: <hi>Si Moysen et prophetas non audiunt, neque si quis ex
mortuis resurrexerit credent ei.</hi> 
 Certe de Moyse
Veritas dicit: <hi>Si crederetis Moysi, crederetis utique
<pb n="1304C"/>
et mihi. De me enim ille scripsit <note>(Joan. V, 46)</note>
          </hi>. Impletur
ergo quod per Abrahae responsionem dicitur.
Ex mortuis enim Dominus resurrexit, sed Judaicus
ille populus, quia Moysi credere noluit, ei etiam qui
resurrexit ex mortuis credere contempsit. Cumque
Moysi verba spiritaliter intelligere contempsit, ad
eum de quo Moyses locutus fuerat non pervenit.</p>
        </div3>
<div3>
          <head>3.</head>
          <p>
 Haec nos, fratres charissimi, pro indagandis
allegoriae mysteriis succincte transcurrisse sufficiat;
nunc ad intuendam latius rei gestae moralitatem
animus recurrat: <hi>Homo quidam erat dives, et induebatur
purpura et bysso, et epulabatur quotidie splendide.
Et erat quidam mendicus, nomine Lazarus, qui
jacebat ante januam divitis, ulceribus plenus.</hi> Nonnulli
putant praecepta Veteris Testamenti districtiora
<pb n="1304D"/>
esse quam Novi; sed hi nimirum improvida consideratione
falluntur. In illo enim non tenacia, sed
rapina multatur <note>(II Reg. XII, 6)</note>. Ibi res injuste sublata <emph>1655</emph> 
 restitutione quadrupli punitur <note>(Matth.
XIX, 8)</note>. Hic autem dives iste non abstulisse aliena
reprehenditur, sed propria non dedisse. Nec dicitur
quia vi quempiam oppressit, sed quia in acceptis
<pb n="1305A"/>
rebus se extulit. Hinc ergo summopere colligendum
est qua poena multandus sit qui aliena diripit,
si inferni damnatione percutitur qui propria non
largitur. Nemo ergo securum se aestimet, dicens:
Ecce aliena non rapio, sed concessis licite rebus
fruor, quia dives iste non idcirco punitus est quoniam
aliena abstulit, sed quia acceptis rebus semetipsum
male dereliquit. Hoc quoque fuit quod hunc
inferno tradidit, quia in sua felicitate timidus non
fuit, quia accepta dona ad usum arrogantiae inflexit,
quia viscera pietatis ignoravit, quia peccata sua redimere
etiam cum sibi abundaret pretium noluit. Et
sunt nonnulli qui cultum subtilium pretiosarumque
vestium non putant esse peccatum. Quod si videlicet
culpa non esset, nequaquam sermo Dei tam vigilanter
<pb n="1305B"/>
exprimeret quod dives qui torquetur apud inferos
bysso et purpura indutus fuisset. Nemo quippe vestimenta
praecipua nisi ad inanem gloriam quaerit,
videlicet, ut honorabilior caeteris esse videatur. Nam
quia pro sola inani gloria vestimentum pretiosius
quaeritur res ipsa testatur, quod nemo vult ibi pretiosis
vestibus indui, ubi ab aliis non possit videri.
Quam culpam possumus melius etiam ex diverso
colligere, quia si abjectio vilis indumenti virtus non
esset, evangelista vigilanter de Joanne non diceret: <hi>Erat indutus pilis camelorum 
 <note>(Matth. III, 4)</note>
          </hi>.
Sed notandum nobis est magnopere, in ore Veritatis
de superbo divite et humili paupere quantus sit ordo
narrationis. Ecce enim dicitur: <hi>Homo quidam erat
dives;</hi> et protinus subinfertur; <hi>Et erat quidam mendicus
<pb n="1305C"/>
nomine Lazarus.</hi> Certe in populo plus solent
nomina divitum quam pauperum sciri. Quid est ergo
quod Dominus, de paupere et divite verbum faciens,
nomen pauperis dicit, et nomen divitis non dicit,
nisi quod Deus humiles novit atque approbat, et superbos
ignorat? Unde et quibusdam de miraculorum
virtute superbientibus in fine dicturus est: <hi>Nescio
vos unde sitis: discedite a me omnes operarii iniquitatis <note>(Matth. VII, 23)</note>
          </hi>.
At contra Moysi dicitur: <hi>Novi
te ex nomine <note>(Exod. XXXIII, 12)</note>
          </hi>. Ait ergo de divite: <hi>Homo quidam.</hi> 
 Ait de paupere: <hi>Egenus, nomine
Lazarus.</hi> Ac si aperte dicat: Pauperem humilem scio,
superbum divitem nescio. Illum cognitum per approbationem
habeo, hunc per judicium reprobationis
ignoro
<pb n="1305D"/>
</p>
        </div3>
<div3>
          <head>4. </head>
          <p>
Pensandum nobis est etiam conditor noster
quanta omnia consideratione dispensat. Una etenim
res non pro una re agitur. Nam ecce plenus ulceribus
mendicus Lazarus ante januam divitis jacet. Qua de
re una Dominus duo judicia explevit. Habuisset
enim fortasse aliquam excusationem dives, si Lazarus
pauper et ulcerosus ante ejus januam non jacuisset,
si remotus fuisset, si ejus inopia non esset
oculis importuna. Rursum si longe esset dives ab
<pb n="1306A"/>
oculis ulcerosi pauperis, minorem tolerasset in animo
tentationem pauper. Sed dum egenum et ulceratum
ante januam divitis et deliciis affluentis posuit, in
una eademque re et ex visione pauperis <emph>1656</emph> non
miserenti diviti cumulum damnationis intulit, et rursum
ex visione divitis tentatum quotidie pauperem
probavit. Quantas namque hunc egenum et vulneribus
obsessum tentationes creditis in sua cogitatione
tolerasse, cum ipse egeret pane, et non haberet etiam
 salutem, atque ante se divitem cerneret salutem
et delicias habere cum voluptate; se dolore et
frigore affici, illum gaudere conspiceret, bysso et
purpura vestiri; se deprimi vulneribus, illum diffluere
acceptis rebus; se egere, illum nolle largiri?
Quantus putamus, fratres mei, tunc in corde pauperis
<pb n="1306B"/>
tumultus tentationis fuit, cui certe poterat ad
poenam sufficere paupertas, etiamsi sanus fuisset; et
rursum suffecisset aegritudo, etiamsi subsidium
adesset? Sed ut probaretur amplius pauper, simul
hunc et paupertas et aegritudo tabefecit. Atque insuper
videbat procedentem divitem obsequentibus cuneis
circumfulciri, et se in infirmitate et inopia a
nullo visitari. Nam quia nemo ei ad visitandum aderat,
testantur canes, qui licenter ejus vulnera lingebant.
Ex una ergo re omnipotens Deus duo judicia
exhibuit, dum Lazarum pauperem ante januam
divitis jacere permisit, ut et dives impius damnationis
sibi augeret ultionem, et tentatus pauper cresceret
ad remunerationem. Conspiciebat ille quotidie
cui non miseretur, videbat iste de quo probaretur.
<pb n="1306C"/>
Duo inferius corda, sed unus desuper inspector qui
et hunc tentando exercebat ad gloriam, et illum tolerando
exspectabat ad poenam. Nam sequitur:</p>
        </div3>
<div3>
          <head>5.</head>
          <p>
 <hi>Factum est autem ut moreretur mendicus, et portaretur
ab angelis in sinum Abrahae. Mortuus est autem
et dives, et sepultus est in inferno.</hi> Qui nimirum dives
eum cui in hac vita misereri noluit in suo jam supplicio
positus patronum quaerit. Nam ecce subjungitur: <hi>Qui elevans oculos, cum esset in tormentis, vidit
Abraham a longe, et Lazarum in sinu ejus. Et ipse
clamans dixit: Pater Abraham, miserere mei, et mitte
Lazarum ut intingat extremum digiti sui in aquam, ut
refrigeret linguam meam, quia crucior in hac flamma.</hi> 
O quanta est subtilitas judiciorum Dei! O quam districte
agitur bonorum actuum malorumque retributio!
<pb n="1306D"/>
Certe superius dictum fuit quia in hac vita Lazarus
cadentes micas de mensa divitis quaerebat, et
nemo illi dabat; nunc de supplicio divitis dicitur
quia de extremo digito Lazari distillari aquam in ore
suo concupiscit. Hinc ergo, hinc, fratres, colligite
quanta sit districtio severitatis Dei. Dives enim iste
qui vulnerato pauperi mensae suae vel minima dare
noluit, in inferno positus, usque ad minima quaerenda
pervenit. Nam guttam aquae petivit, qui micas
<pb n="1307A"/>
panis negavit. Sed notandum valde est quid sit quod
dives in igne positus linguam suam refrigerari petit.
Mos quippe est sacri eloquii ut aliquando aliud dicat,
sed ex eodem dicto aliud innuat. Superius autem
hunc superbum divitem Dominus non loquacitati vacantem
dixerat, sed superflue convivantem. Neque
hunc de loquacitate narravit, sed eum elatione et
tenacia de edacitate peccasse. Sed quia abundare in
conviviis loquacitas solet, is qui male hic convivatus
dicitur, apud infernum gravius in lingua ardere perhibetur.
Prima namque male convivantibus famulatur
culpa loquacitatis, post loquacitatem vero ludendi
etiam levitas sequitur. <emph>1657</emph> Nam quia
edacitatem lusus sequatur, testatur sacra Scriptura,
quae ait: <hi>Sedit populus manducare et bibere, et surrexerunt
<pb n="1307B"/>
ludere <note>(Exod. XXXII, 6)</note>
          </hi>. Sed priusquam ad
lusum moveatur corpus, ad jocos ac verba inania
movetur lingua. Quid ergo est quod innuitur quia in
tormentis positus dives linguam suam refrigerari
postulat, nisi quod is qui convivando magis de loquacitate
peccaverat per retributionis justitiam in lingua
atrocius ardebat?</p>
        </div3>
<div3>
          <head>6.</head>
          <p>
 Sed cum gravi valde est pavore pensandum <note>(De
poenit., dist. 3, can. Cavendum)</note> hoc quod ei per
Abrahae responsionem dicitur: <hi>Fili, recordare quia
recepisti bona in vita tua, et Lazarus similiter mala.
Nunc autem hic consolatur, tu vero cruciaris.</hi> Ista,
 fratres mei, sententia pavore potius indiget, quam
expositione. Nam si qui estis qui in hoc mundo
exterioris boni aliquid accepistis, ipsum, ut ita dicam,
<pb n="1307C"/>
donum exterius pertimescere debetis, ne vobis
pro quorumdam vestrorum actuum recompensatione
sit datum, ne judex qui hic bona exteriora restituit
a retributione boni intimi repellat, ne honor hic vel
divitiae, non adjumentum virtutis, sed remuneratio
sint laboris. Ecce enim dum dicitur: <hi>Recepisti bona
in vita tua,</hi> indicatur et dives iste boni aliquid habuisse,
ex quo in hac vita bona reciperet. Rursumque
dum de Lazaro dicitur quia recepit mala, profecto
monstratur et Lazarus habuisse malum aliquod quod
purgaretur. Sed mala Lazari purgavit ignis inopiae, et
bona divitis remuneravit felicitas transeuntis vitae.
Illum paupertas afflixit et tersit, istum abundantia
remuneravit et repulit. Quicunque ergo bene in hoc
saeculo habetis, cum vos bona egisse recolitis, valde
<pb n="1307D"/>
de ipsis pertimescite, ne concessa vobis prosperitas
eorumdem remuneratio sit bonorum. Et cum quoslibet
pauperes nonnulla reprehensibilia perpetrare
conspicitis, nolite despicere, nolite desperare, quia
fortasse quod superfluitas tenuissimae pravitatis in
quinat, caminus paupertatis purgat. De vobis omnimodo
pertimescite, quia nonnulla etiam male acta
<pb n="1308A"/>
prospera vita secuta est. De illis vero sollicite pensate,
quia eorum vitam etiam magistra paupertas
cruciat, quousque ad rectitudinem perducat.</p>
        </div3>
<div3>
          <head>7.</head>
          <p>
 Sequitur: <hi>Et in his omnibus inter nos et vos
chaos magnum firmatum est, ut hi qui volunt hinc ad
vos transire non possint, neque inde huc transmeare.</hi> 
Qua in re valde quaerendum est quomodo dicatur, <hi>Hi
qui volunt hinc ad vos transire non possunt.</hi> Quia enim
hi qui in inferno sunt ad beatorum sortem transire
cupiant dubium non est. Qui vero jam in beatitudinis
sorte suscepti sunt, quo pacto dicitur quia transire ad
eos qui in inferno cruciantur volunt? Sed sicut transire
reprobi ad electos cupiunt, id est a suppliciorum
suorum afflictione migrare; ita ad afflictos atque in
tormentis positos transire justorum est mente ire per
<pb n="1308B"/>
misericordiam, eosque velle liberare. Sed qui volunt
de beatorum sede ad afflictos atque in tormentis positos
transire, non possunt, quia justorum animae
quamvis in suae naturae bonitate misericordiam habeant,
jam tunc auctoris sui justitiae conjunctae, tanta
rectitudine constringuntur, ut nulla ad reprobos compassione
 moveantur. Ipsi quippe judici concordant
cui inhaerent, et eis quos eripere non possunt nec ex
misericordia condescendunt, <emph>1658</emph> quia tantum
illos tunc a se videbunt extraneos, quantum ab eo
quem diligunt auctore suo conspiciunt esse repulsos.
Nec injusti ergo ad beatorum sortem transeunt,
quia damnatione perpetua constringuntur; nec justi
transire ad reprobos possunt, quia, erecti jam per
justitiam judicii, eis nullo modo ex aliqua compassione
<pb n="1308C"/>
miserentur.</p>
        </div3>
<div3>
          <head>8.</head>
          <p>
 Sed postquam ardenti diviti de se spes tollitur,
ejus animus ad propinquos quos reliquerat recurrit,
quia reproborum mentem poena sua quandoque inutiliter
erudit ad charitatem, ut jam tunc etiam suos
spiritaliter diligant, qui hic, dum peccata diligerent,
nec se amabant. Unde nunc subditur: <hi>Rogo
ergo te, Pater, ut mittas eum in domum patris mei;
habeo enim quinque fratres, ut testetur illis, ne et ipsi
veniant in hunc locum tormentorum.</hi> Qua in re notandum
est ardenti diviti quanta ad supplicium cumulantur.
Ad poenam namque suam ei et cognitio servatur
et memoria. Cognoscit enim Lazarum quem
despexit, fratrum quoque suorum meminit quos reliquit.
Perfecta quippe ei ultio de paupere non esset,
<pb n="1308D"/>
si hunc in retributione non recognosceret. Et perfecta
poena in igne non esset, si non hoc quod ipse
patitur etiam in suis timeret. Ut ergo peccatores in
supplicio amplius puniantur, et eorum vident gloriam
quos contempserunt, et de illorum etiam poena torquentur
quos inutiliter amaverunt. Credendum vero
est quod ante retributionem extremi judicii injusti
<pb n="1309A"/>
in requie quosdam justos conspiciunt, ut eos videntes
in gaudio non solum de suo supplicio, sed etiam de
illorum bono crucientur. Justi vero in tormentis
semper intuentur injustos, ut hinc eorum gaudium
crescat, quia malum conspiciunt quod misericorditer
evaserunt; tantoque majores ereptori suo gratias
referunt, quanto vident in aliis quod ipsi perpeti, si
essent relicti, potuerunt. Nec illam tantae beatitudinis
claritatem apud justorum animum fuscat spectata
poena reproborum, quia ubi jam compassio miseriae
non erit, minuere procul dubio beatorum laetitiam
non valebit. Quid autem mirum si dum justi injustorum
tormenta conspiciunt, hoc eis veniat in obsequium
gaudiorum, quando et in pictura niger color
substernitur, ut albus vel rubeus clarior videatur?
<pb n="1309B"/>
Nam sicut dictum est tanto bonis sua gaudia excrescunt,
quanto eorum oculis damnatorum mala subterjacent
quae evaserunt. Et quamvis eis sua gaudia
ad perfruendum plene sufficiant, mala tamen reproborum
absque dubio semper aspiciunt, quia qui Creatoris
sui claritatem vident, nihil in creatura agitur
quod videre non possint.</p>
        </div3>
<div3>
          <head>9.</head>
          <p>
 Petenti autem diviti ut Lazarus mittatur, ab
Abraham protinus respondetur: <hi>Habent Moysen et
prophetas; audiant illos.</hi> Sed qui Dei verba despexerat
haec audire non posse suos sequaces existimabat.
Unde et respondit dives: <hi>Non, pater mi; sed si quis
ex mortuis ierit ad eos, credent.</hi> Cui mox veraci sententia
dicitur: <hi>Si Moysen et prophetas non audiunt,
neque si quis ex mortuis resurrexerit, credent ei,</hi> quia
<pb n="1309C"/>
nimirum qui verba legis despiciunt Redemptoris
praecepta, qui ex mortuis resurrexit, quanto subtiliora
sunt, tanto haec difficilius implebunt. Minus est
enim quidquid per legem dicitur <note>(Deut. XII)</note>, <emph>1659</emph> 
quam hoc quod per Dominum jubetur. Illa enim dari
decimas praecipit, Redemptor vero noster ab his qui
perfectionem sequuntur omnia dimitti jubet. Illa
peccata carnis resecat, Redemptor vero noster illicitas
cogitationes etiam damnat <note>(Luc. XIV)</note>. <hi>Si ergo
Moysen et prophetas non audiunt, neque si quis ex
mortuis resurrexerit credent,</hi> quia hi qui viliora legis
praecepta implere negligunt Salvatoris nostri mandatis
altioribus obedire quando convalescunt? Et nimirum
constat quia cujus implere dicta renuunt, ei procul
dubio credere recusant. Haec nos de ipsa rei gestae
<pb n="1309D"/>
consideratione dixisse sufficiat.</p>
        </div3>
<div3>
          <head>10.</head>
          <p>
 Sed vos, fratres, et requiem Lazari, et poenam
divitis cognoscentes, solerter agite, culparum vestrarum
intercessores quaerite atque advocatos vobis in
die judicii pauperes procurate. Multos etenim nunc
Lazaros habetis; ante januas vestras jacent, atque
his indigent, quae vobis jam satiatis quotidie de
mensa cadunt. Verba sacrae lectionis debent nos instruere
ad implenda mandata pietatis. Quotidie
<pb n="1310A"/>
Lazarum, si quaerimus, invenimus; quotidie Lazarum,
etsi non quaerimus, cernimus. Ecce importune se
pauperes offerunt, rogant nos, qui tunc pro nobis
intercessores venient. Certe nos omnino rogare debuimus,
sed tamen rogamur. Videte si negare debemus
quod petimur, quando patroni sunt qui petunt.
Nolite ergo misericordiae tempora perdere, nolite
accepta remedia dissimulare. Ante supplicium cogitate
de supplicio. Cum quoslibet in hoc mundo abjectos
aspicitis, etiamsi qua reprehensibilia eorum esse
videantur, nolite despicere, quia fortasse quos morum
infirmitas vulnerat, medicina paupertatis curat.
Quorum si qua sunt talia quae debeant jure reprehendi,
haec, si vultis, ad usum vestrae mercedis inflectite,
ut ex ipsis eorum vitiis cumulentur vobis incrementa
<pb n="1310B"/>
pietatis, quatenus panem pariter detis et verbum,
panem refectionis cum verbo correptionis; et duo a
vobis alimenta percipiant qui unum quaerebant, dum
et exterius cibo, et interius satiantur eloquio. Pauper
ergo cum reprehensibilis cernitur, moneri debet,
despici non debet. Si vero reprehensionis nihil habet,
 venerari summopere sicut intercessor debet.
Sed ecce multos cernimus, quis cujus sit meriti nescimus.
Omnes ergo venerandi sunt, tantoque necesse
est ut omnibus te humiliare debeas, quanto quis
eorum sit Christus ignoras.</p>
        </div3>
<div3>
          <head>11.</head>
          <p>
 Rem, fratres, refero, quam bene is qui praesto
est frater et compresbyter meus Speciosus novit.
Eodem tempore quo monasterium petii, anus quaedam,
Redempta nomine, in sanctimoniali habitu constituta,
<pb n="1310C"/>
in urbe hac juxta beatae Mariae semper virginis
ecclesiam manebat <note>(Lib. IV Dialog., cap. 15)</note>.
Haec illius Herundinis discipula fuerat, quae, magnis
virtutibus pollens, super Praenestinos montes vitam
eremiticam duxisse ferebatur. Huic duae in eodem
habitu discipulae adhaerebant: una nomine Romula,
et altera, quae nunc adhuc superest, quam quidem
facie scio, sed nomine nescio. Tres itaque hae in uno
habitaculo commanentes morum quidem divitiis plenam,
sed tamen rebus pauperem vitam ducebant. Haec
autem, quam praefatus sum, Romula aliam quam praedixi
condiscipulam suam magnis vitae meritis anteibat. <emph>1660</emph> 
 Erat quippe mirae patientiae, summae
obedientiae, custos oris sui ad silentium, studiosa
valde ad continuae orationis usum. Sed quia plerumque
<pb n="1310D"/>
hi quos jam perfectos homines aestimant adhuc
in oculis summi opificis aliquid imperfectionis habent,
sicut saepe imperiti homines necdum perfecte sculpta
sigilla conspicimus, et jam quasi perfecta laudamus,
quae adhuc artifex considerat et limat, laudari
jam audit, et tamen ea tundere meliorando non desinit;
haec quam praediximus Romula ea quam Graeco
vocabulo medici paralysin vocant molestia corporali
percussa est, multisque annis in lectulo decubans
<pb n="1311A"/>
 pene omnium jacebat membrorum officio destituta,
nec tamen haec eadem ejus mentem ad impatientiam
flagella perduxerant. Nam ipsa ei detrimenta membrorum
facta fuerant incrementa virtutum, quia
tanto sollicitius ad usum orationis succreverat, quanto
et aliud quodlibet agere nequaquam valebat. Nocte
ergo quadam eamdem Redemptam, quam praefatus
sum, quae utrasque discipulas suas filiarum loco
nutriebat, vocavit dicens: Mater, veni, mater, veni.
Quae mox cum alia ejus discipula surrexit, sicut
utrisque referentibus et multis res eadem claruit, et
ego quoque eodem tempore agnovi. Cumque noctis
medio, lectulo jacentis assisterent, subito coelitus
lux emissa omne illius cellulae spatium implevit; et
splendor tantae claritatis emicuit, ut corda assistentium
<pb n="1311B"/>
inaestimabili pavore perstringeret, atque, ut post
ipsae referebant, omne in eis corpus obrigesceret, et
in subito stupore remanerent. Coepit namque quasi
cujusdam magnae multitudinis ingredientis sonitus
audiri, ostium cellulae concuti, ac si ingredientium
turba premeretur. Atque, ut dicebant, intrantium
multitudinem sentiebant, sed nimietate timoris et
luminis videre nil poterant, quia earum oculos et
pavor depresserat, et ipsa tanti luminis claritas reverberabat.
Quam lucem protinus miri odoris est
fragrantia subsecuta, ita ut earum animum, quia lux
emissa terruerat, odoris suavitas refoveret. Sed cum
vim claritatis illius ferre non possent, coepit eadem
Romula assistentem sibi et trementem Redemptam,
suorum morum magistram, blanda voce consolari,
<pb n="1311C"/>
dicens: noli timere, mater, non morior modo.
Cumque hoc illa crebro diceret, paulatim lux quae
fuerat immissa subtracta est, sed is qui subsecutus
est odor remansit. Sicque dies secundus et tertius
transiit, ut aspersi fragrantia odoris remaneret. Nocte
ergo quarta eamdem magistram suam iterum vocavit.
Qua veniente <emph>1661</emph> viaticum petiit, et accepit.
Necdum vero eadem Redempta et alia ejus discipula
a lectulo jacentis abscesserant, et ecce subito in platea
ante ejusdem cellulae ostium duo chori psallentium
constiterunt, et sicut ipsae se dicebant sexus ex vocibus
discrevisse, psalmodiae cantus dicebant viri, et
feminae respondebant. Cumque ante fores cellulae exhiberentur
<pb n="1312A"/>
coelestes exsequiae, sancta illa anima carne
soluta est. Qua ad coelum ducta, quanto chori
psallentium altius ascendebant, tanto coepit psalmodia
lenius audiri, quousque et ejusdem psalmodiae sonitus,
et odoris suavitas elongata finiretur.</p>
        </div3>
<div3>
          <head>12.</head>
          <p>
 Haec ergo quandiu vixit in corpore, quis illam
haberet in honore? Indigna cunctis, despecta omnibus
videbatur. Quis ad illam accedere, quis illam
videre dignaretur? Sed latebat in sterquilinio margarita
Dei. Sterquilinium, fratres, hanc ipsam
corruptibilitatem corporis appello, sterquilinium
abjectionem paupertatis nomino. Assumpta est ergo
margarita quae jacebat in sterquilinio, et posita in
coelestis Regis ornamento, jam inter supernos cives
emicat, jam inter ignitos illos lapides aeterni diadematis
<pb n="1312B"/>
coruscat. O vos qui in hoc mundo divites aut
esse creditis, aut estis, conferte, si potestis, falsas
divitias vestras veris divitiis Romulae. Vos in hujus
mundi via omnia amissuri possidetis; illa nihil quaesivit
in itinere, et omnia invenit in perventione. Vos
laetam vitam ducitis, tristem mortem timetis; illa
tristem vitam pertulit, ad laetam mortem pervenit.
Vos ad tempus quaeritis obsequium hominum, illa
despecta ab hominibus invenit socios choros angelorum.
Discite ergo, fratres, temporalia cuncta despicere,
discite honorem transeuntem contemnere,
aeternam gloriam amare. Honorate quos pauperes
videtis, et quos foris conspicitis despectos saeculi intus
arbitramini amicos Dei. Cum his participamini
quod habetis, ut hoc quandoque dignentur vobiscum
<pb n="1312C"/>
participari quod habent. Pensate quod ore magistri
gentium dicitur: <hi>In hoc tempore vestra abundantia
illorum inopiam suppleat, ut et illorum abundantia vestrae
inopiae sit supplementum <note>(II Cor. VIII, 14)</note>
          </hi>. Pensate
quod ipsa per se Veritas dicit: <hi>Quandiu fecistis uni
de his fratribus meis minimis, mihi fecistis <note>(Matth.
XXV, 45)</note>
          </hi>. Ad tribuendum pigri cur estis, quando hoc
quod jacenti in terra porrigitis sedenti in coelo datis?
Sed haec omnipotens Deus quae per me in vestris auribus
loquitur, per se in vestris mentibus loquatur,
qui vivit et regnat cum Patre in unitate Spiritus
sancti Deus, per omnia saecula saeculorum. Amen.

</p>
        </div3>
      </div1>
</body>
  </text>
</TEI>