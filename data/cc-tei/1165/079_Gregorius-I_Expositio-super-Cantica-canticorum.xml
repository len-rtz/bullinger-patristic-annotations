<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Expositio super Cantica canticorum</title>
              <author ref="http://viaf.org/viaf/100184667">Gregorius I<date>540-604</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1849</date>
              </publicationStmt>
          <seriesStmt>
           <title>Patrologia Latina, vol. 79</title>
           <idno>GreI.ExSuCaC</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head> PROOEMIUM.</head>

<pb n="0471A"/> <emph>397</emph>
<div3>
          <head>1.</head>
          <p>
 Postquam a paradisi gaudiis expulsum
est genus humanum, in istam peregrinationem vitae
<pb n="0472A"/>
praesentis veniens, caecum cor a spirituali intellectu
habet. Cui caeco cordi si diceretur voce humana, sequere
Deum, vel dilige Deum, sicut ei in Lege dictum
<pb n="0473A"/>
est, semel foris missum et per torporem infidelitatis
frigidum non caperet quod audiret. Idcirco
per quaedam aenigmata sermo divinus animae torpenti
et frigidae loquitur, et de rebus quas novit, latenter
insinuat ei amorem quem non novit.</p>
        </div3>
<div3>
          <head>2.</head>
          <p>
 Allegoria enim animae longe a Deo positae quasi
quamdam machinam facit, ut per illam levetur ad
Deum. Interpositis quippe aenigmatibus dum quoddam
in verbis cognoscit quod suum est, in sensu
verborum intelligit quod non suum est; et per terrena
verba separatur a terra. Per hoc enim quod
non abhorret cognitum, intelligit quoddam incognitum.
Rebus enim nobis notis per quas allegoriae conficiuntur
sententiae divinae vestiuntur, et, dum re
cognoscimus exteriora verba, pervenimus ad interiorem
<pb n="0473B"/>
intelligentiam.</p>
        </div3>
<div3>
          <head>3.</head>
          <p>
 Hinc est enim quod in hoc libro, qui in Canticis
canticorum conscriptus est, amoris quasi corporei
verba ponuntur, ut a torpore suo anima per sermones
suae consuetudinis refricata recalescat; et per
verba amoris qui infra est, excitatur ad amorem qui
supra est. Nominantur enim in hoc libro oscula, nominantur
ubera, nominantur genae, nominantur femora;
in quibus verbis non irridenda est <emph>398</emph> 
 sacra descriptio, sed major Dei misericordia consideranda
est; quia dum membra corporis nominat,
et sic ad amorem vocat, notandum est quam mirabiliter
nobiscum et misericorditer operatur. Qui ut cor
nostrum ad instigationem sacri amoris accenderet,
<pb n="0473C"/>
usque ad turpis amoris nostri se verba distendit.
Sed unde se loquendo humiliat, inde nos intellectu
exaltat; quia ex sermonibus hujus amoris discimus
qua virtute in divinitatis amore ferveamus.</p>
        </div3>
<div3>
          <head>4.</head>
          <p>
 Hoc autem nobis solerter intuendum est, ne cum
verba exterioris amoris audimus, ad exteriora sentienda
remaneamus; et machina, quae ponitur ut levet,
ipsa magis opprimat, ne levemur. Debemus ergo
in verbis istis corporeis, in verbis exterioribus quidquid
interius est quaerere, et loquentes de corpore,
quasi extra corpus fieri debemus. Ad has nuptias
sponsi et sponsae cum intellectu intimae charitatis,
id est cum veste venire nuptiali necesse est; ne si
veste nuptiali, id est digna charitatis intelligentia
non induimur, ab hoc nuptiarum convivio in exteriores
tenebras, id est in ignorantiae caecitate repellamur.
<pb n="0473D"/>
Debemus per haec verba passionis transire ad
virtutem impassibilitatis. Sic est enim Scriptura sacra
in verbis et sensibus, sicut pictura in coloribus
et rebus; et nimis stultus est qui sic picturae coloribus
inhaeret, ut res quae pictae sunt ignoret. Nos
enim, si verba quae exterius dicuntur amplectimur,
et sensus ignoramus, quasi ignorantes res quae depictae
sunt, solos colores tenemus. <hi>Littera occidit,</hi> sicut
scriptum est, <hi>spiritus autem</hi> <emph>399</emph> <hi>vivificat (II Cor.
<pb n="0474A"/>
III, 6)</hi>; sic enim littera cooperit spiritum, sicut palea
tegit frumentum; sed jumentorum est, paleis vesci;
hominum, frumentis. Qui ergo humana ratione utitur,
jumentorum paleas abjiciat, et frumenta spiritus
edere festinet; ad hoc quippe utilis est, ut mysteria
litterae involuta tegantur. Hinc enim scriptum est: <hi>Sapientes abscondunt intelligentiam 
 <note>(Prov. X, 14)</note>
          </hi>.
Quia nimirum sub tegmine litterae spiritalis intelligentia
cooperitur. Hinc rursum in eodem libro scriptum
est: <hi>Gloria Dei celare verbum <note>(Prov. XXV, 2)</note>
          </hi>.
Menti enim Deum quaerenti tanto Deus gloriosius
apparet, quanto subtilius atque interius investigatur,
ut appareat; sed nunquid quod in mysteriis Deus
celat, nos requirere non debemus? Debemus utique,
nam sequitur: <hi>Et gloria regum investigare sermonem</hi> 
<pb n="0474B"/> <note>(Ibid.)</note>.
Qui enim jam corpora sua vel motus carnis
regere et investigare noverunt, reges sunt. Regum
ergo gloria investigare sermonem, quia bene viventium
laus est perscrutari secreta mandatorum Dei.
Humanae ergo conversationis verba audientes, quasi
extra homines esse debemus; ne si humanitus quae
dicuntur audimus, nihil divinitatis de his quae audire
debemus, sentire possimus. Quasi jam non homines
desiderabat esse Paulus discipulos suos, quibus dicebat: <hi>Cum enim sit inter vos zelus et contentio, nonne
homines estis 
 <note>(I Cor. III, 3)</note>
          </hi>? Quasi jam non aestimabat
homines discipulos suos Dominus, cum dicebat: <hi>Quem dicunt homines esse filium hominis 
 <note>(Matth. XVI,
13)</note>
          </hi>? Cui cum verba hominum respondissent, illico
adjunxit: <hi>Vos autem quem me esse dicitis?</hi> Cum enim
<pb n="0474C"/>
supra dicit <hi>homines,</hi> ac deinde subjungit <hi>vos autem,</hi> 
inter homines et discipulos quamdam distantiam facit,
quia videlicet divina eis insinuans, esse eos super
homines faciebat, ut ait Apostolus: <hi>Si qua igitur in
Christo nova creatura, vetera transierunt <note>(II Cor. V,
17)</note>
          </hi>. Et scimus quia in resurrectione nostra ita corpus
spiritui adnectitur, ut omne quod fuerat passionis
in virtute spiritus assumatur. Is ergo qui Deum
sequitur, imitari debet quotidie resurrectionem
suam; ut sicut tunc nihil passibile habebit in corpore,
ita nunc nihil passibile habeat in corde; ut
secundum interiorem hominem jam nova creatura
sit, jam quidquid vetustum fuerit calcet, et in verbis
veteribus solam vim novitatis inquirat.</p>
        </div3>
<div3>
          <head>5.</head>
          <p>
 Scriptura enim sacra mons quidem est, de quo
<pb n="0474D"/>
in nostris cordibus ad intelligendum Dominus venit;
de quo monte per prophetam dicitur: <hi>Deus a Libano
veniet, et Sanctus de monte umbroso et condensa <note>(Habac. III, 3)</note>
          </hi>.
Iste mons et condensus est per sententias,
et umbrosus per allegorias. Sed sciendum
est quia cum vox Domini in monte sonat, vestimenta
lavare praecipimur, et ab omni carnis inquinatione
mundari, si ad montem accedere festinamus. Scriptum
namque est, quia, <hi>si bestia tetigerit montem,
<pb n="0475A"/>
lapidabitur <note>(Hebr. XII, 20)</note>
          </hi>. Bestia enim tangit montem,
quando irrationabilibus motibus dediti, Scripturae
sacrae celsitudini propinquant, et non eam secundum
quod debent, intelligunt, sed irrationabiliter
ad suae voluptatis [ <hi>Forte</hi> voluntatis] intelligentiam
flectunt. Omnis enim absurdus, vel sensu piger, si
circa hunc montem visus fuerit, atrocissimis sententiis
veluti lapidibus necatur. Ardet enim mons
iste, quia Scriptura sacra videlicet, quem spiritaliter
replet, amoris igne succendit. Unde scriptum est: <hi>Ignitum eloquium tuum 
 <note>(Psal. CXVIII, 140)</note>
          </hi>. Unde
cum verba Dei audirent quidam in via ambulantes,
dixerunt: <hi>Nonne cor nostrum ardens erat in nobis,
cum aperiret nobis Scripturas <note>(Luc. XXIV, 32)</note>
          </hi>? Unde
per Moysen dicitur: <hi>In dextera ejus ignea lex (Deuter.
<pb n="0475B"/>
XXXIII, 2)</hi>. Sinistra Dei iniqui accipiuntur, qui
in dextera parte non <emph>400</emph> transeunt; dextera Dei
electi sunt, qui a sinistris separantur. In dextera
ergo Dei lex ignea est, quia in electorum cordibus,
qui ad dexteram ponendi sunt, flagrant
divina praecepta, et charitatis ardore succensi
sunt. Iste ergo ignis, quidquid in nobis est exterius
rubiginis et vetustatis, exurat, ut mentem nostram
velut holocaustum in Dei contemplatione
offerat.</p>
        </div3>
<div3>
          <head>6.</head>
          <p>
 Nec vacue attendendum est quod liber iste non
Canticum, sed Canticum canticorum vocatur; sicut
enim in veteri Testamento alia sunt sancta, et alia
Sancta sanctorum, alia Sabbata, et alia Sabbata
Sabbatorum; ita in Scriptura sacra, alia sunt Cantica,
<pb n="0475C"/>
et alia Cantica canticorum. Sancta erant quae in
Tabernaculo, et quae exterius agebantur; Sabbata
erant quae et singulis hebdomadibus celebrabantur;
sed Sancta sanctorum secretiori quadam veneratione
suscipiebantur, et Sabbata Sabbatorum nonnisi in
suis festivitatibus colebantur. Ita Cantica canticorum
secretum et solemne quoddam interius est,
quod secretum in occultis intelligentiis penetratur.
Nam si exterioribus verbis attenditur, secretum
non est.</p>
        </div3>
<div3>
          <head>7.</head>
          <p>
 Sciendum est etiam, quia in Scriptura sacra
alia sunt Cantica victoriae, alia Cantica exhortationis
et contestationis, alia Cantica exsultationis, alia
Cantica adjutorii, alia Cantica conjunctionis cum
Deo. Canticum victoriae est, quod Maria transacto
mari rubro cecinit, dicens: <hi>Cantemas Domino; gloriose
<pb n="0475D"/>
enim honorificatus est: equum et ascensorem
projecit in mare <note>(Exod. XV, 1)</note>
          </hi>. Canticum exhortationis
et contestationis est, quod Moyses Israelitis ad
terram promissionis propinquantibus dixit: <hi>Attende
coelum quae loquar, audiat terra verba ex ore meo <note>(Deuter. XXXII, 1)</note>
          </hi>.
Canticum exsultationis est, quod
Anna, perspecta fecunditate Ecclesiae in semetipsa,
cecinit dicens: <hi>Exsultavit cor meum in Domino <note>(I Reg.
II, 1)</note>
          </hi>. Ubi per semetipsam figuratam fecunditatem
prolis ecclesiasticae expressit, cum dicit: <hi>Sterilis peperit
plurimos, et quae multos habebat filios infirmata
est <note>(Ibid., 5)</note>
          </hi>. Canticum adjutorii David quod post
praelium cecinit, dicens: <hi>Diligam te, Domine, virtus
<pb n="0476A"/>
mea <note>(Psal. XVII, 1)</note>
          </hi>. Canticum vero conjunctionis
cum Deo, hoc est quod in nuptiis sponsi et sponsae
canitur, id est Canticum canticorum; quod tanto est
omnibus Canticis sublimius, quanto et in nuptiis solemnitatis
sublimioris offertur. Per illa enim Cantica
vitia devitantur, per ista vero unusquisque virtutibus
locupletatur; per illa cavetur hostis, per haec Dominus
familiari amore complectitur.</p>
        </div3>
<div3>
          <head>8.</head>
          <p>
 Et notandum, quia aliquando se Dominus in
Scriptura sacra Dominum vocat, aliquando patrem,
aliquando sponsum. Quando enim se vult timeri,
Dominum se nominat; quando vult honorari, patrem;
quando vult amari, sponsum. Ipse per prophetam
dicit: <hi>Si Dominus ego sum, ubi est timor meus?
Si pater ego sum, ubi est honor meus <note>(Malach. I, 6)</note>
          </hi>?
<pb n="0476B"/>
Et rursum dicit: <hi>Desponsavi te mihi in justitia et fide <note>(Osee II, 20)</note>
          </hi>.
Vel certe: <hi>Recordatus sum diei desponsationis
tuae in deserto <note>(Jerem. II, 2)</note>
          </hi>. Et quidem apud
Deum quando et quando non est, sed quia prius timeri
se vult ut honoretur, et prius honorari ut ad
eum perveniatur, et Dominum se propter timorem
nominat, et patrem propter honorem, et sponsum
propter amorem. Per timorem veniatur ad honorem,
per honorem vero ejus perveniatur ad amorem.
Quanto ergo dignius honor quam timor, tanto plus
gaudet Deus pater quam Dominus dici; et quanto
charius est amor quam honor, tanto plus gaudet
Deus sponsus dici quam pater. In hoc ergo libro <emph>401</emph> 
 Dominus et Ecclesia, non Dominus et ancilla,
sed sponsus nominatur et sponsa; ut non soli timori,
<pb n="0476C"/>
non soli reverentiae, sed etiam amori deserviatur, et
in his verbis exterioribus incitetur affectus interior.
Cum se Dominum nominat, indicat quod creati sumus;
cum se patrem nominat, indicat quod adoptati;
cum sponsum se nominat, indicat quod conjuncti.
Plus est autem conjunctos esse Deo, quam creatos
et adoptatos. In hoc ergo libro ubi sponsus dicitur,
aliquid sublimius insinuatur, dum in eo foedus conjunctionis
ostenditur. Quae nomina in Testamento
novo (quia jam peracta conjunctio Verbi et carnis
Christi et Ecclesiae celebrata est) frequenti iteratione
memorantur. Unde Joannes dicit, Domino veniente: <hi>Qui habet sponsam, sponsus est 
 <note>(Joan. III, 29)</note>
          </hi>. Unde
idem Dominus dicit: <hi>Non jejunabunt filii sponsi,
quandiu cum illis est sponsus <note>(Matth. IX, 15)</note>
          </hi>. Unde
Ecclesiae dicitur: <hi>Desponsavi vos uni viro virginem
<pb n="0476D"/>
castam exhibere Christo <note>(II Cor. XI, 2)</note>
          </hi>. Rursum: <hi>Ut
exhiberet sibi gloriosam Ecclesiam, non habentem maculam
aut rugam <note>(Ephes. V, 27)</note>
          </hi>. Et rursum in Apocalypsi
Joannis: <hi>Beati qui ad coenam nuptiarum Agni
vocati sunt <note>(Apoc. XIX, 9)</note>
          </hi>. Et rursum ibidem: <hi>Et vidi
sponsam quasi novam nuptam descendentem de coelo <note>(Apoc. XXI, 2)</note>
          </hi>.</p>
        </div3>
<div3>
          <head>9.</head>
          <p>
 Nec hoc a magno mysterio abhorret, quod liber
iste Salomonis tertius in opusculis ejus ponitur. Veteres
enim tres vitae ordines esse dixerunt, moralem,
naturalem, et contemplativam; quas Graeci vitas,
ethicam, physicam, theoricam nominaverunt. In Proverbiis
quoque moralis vita exprimitur, ubi dicitur:
<pb n="0477A"/> <hi>Audi, fili mi, sapientiam meam, et prudentiae meae inclina
aurem tuam 
 <note>(Prov. I, 8)</note>
          </hi>. In Ecclesiaste vero naturalis:
ibi quippe quod omnia ad finem tendunt,
consideratur, cum dicitur: <hi>Vanitas vanitatum, et omnia
vanitas <note>(Eccles. I, 2)</note>
          </hi>. In Canticis canticorum
contemplativa vita exprimitur, dum in eis ipsius Domini
adventus et aspectus desideratur; cum sponsi
voce dicitur: <hi>Veni de Libano, veni <note>(Cant. IV, 8)</note>
          </hi>. Vel
etiam ordines trium patriarcharum et vitas significavit,
Abraham videlicet, Isaac, et Jacob. Moralitatem
quippe Abraham per obedientiam tenuit; Isaac vero
naturalem vitam puteos fodiendo figuravit. In imo
enim puteos fodere, est per considerationem naturalem
omnia quae infra sunt, perscrutando rimari. Jacob
vero contemplativam vitam tenuit, qui ascendentes et
<pb n="0477B"/>
descendentes angelos vidit. Sed quia naturalis consideratio
ad perfectionem non perducitur, nisi prius moralitas
teneatur; recte post Proverbia, Ecclesiastes ponitur.
Et quia superna contemplatio non conspicitur, nisi
prius haec infra labentia despiciantur, recte post Ecclesiasten
Cantica canticorum ponuntur. Prius quippe
est mores componere; postmodum omnia quae adsunt,
tanquam non adsint considerare; tertio vero loco
munda cordis acie superna et interna conspicere. His
itaque librorum gradibus quasi quamdam ad contemplationem
scalam fecit, ut dum primum in saeculo
bene geruntur, postmodum et honesta saeculi despiciantur:
ad extremum etiam Dei intima conspiciantur.
Sic autem generaliter ex voce Ecclesiae adventus
Domini in hoc opere praestolatur, ut etiam specialiter
<pb n="0477C"/>
unaquaeque anima ingressum Dei ad cor suum, tanquam
aditum sponsi in thalamum conspiciat.</p>
        </div3>
<div3>
          <head>10.</head>
          <p>
 Et sciendum est, quia in hoc libro quatuor personae
loquentes introducuntur; sponsus videlicet <emph>402</emph> 
et sponsa; adolescentulae vero cum sponsa, et greges
sodalium eum sponso. Sponsa enim ipsa perfecta
Ecclesia est; sponsus, Dominus; adolescentulae vero
cum sponsa, sunt inchoantes animae, et per novum
studium pubescentes; sodales vero sponsi, sunt sive
angeli, qui saepe hominibus ab ipso venientes apparuerunt,
seu certe perfecti quique viri in Ecclesia,
qui veritatem hominibus nuntiare noverunt. Sed hi
qui singillatim adolescentulae vel sodales sunt, toti
simul sponsa sunt, quia toti simul Ecclesia sunt.
Quamvis et juxta unumquemque tota haec tria nomina
<pb n="0477D"/>
accipi possunt. Nam qui Deum perfecte amat,
sponsa est; qui sponsum praedicat, sodalis est; qui
adhuc novellus viam bonorum sequitur, adolescentula
est. Invitamur ergo ut simus sponsa; si hoc
necdum praevalemus, simus sodales; si neque hoc
adepti sumus, saltem ad hunc thalamum adolescentulae
conveniamus. Quia igitur sponsum et sponsam,
Dominum et Ecclesiam diximus, velut adolescentulae
vel sodales audiamus verba sponsi, audiamus verba
sponsae; et in eorum sermonibus fervorem discamus
<pb n="0478A"/>
amoris. Itaque sancta Ecclesia diu praestolans adventum
Domini, diu sitiens fontem vitae, quomodo optet
videre praesentiam sponsi sui, quomodo desideret,
edicat.
</p>
        </div3>

<div2>
          <head>CAPUT PRIMUM.</head>
<p divs_removed="true"> <hi>
              <note>(Cap. I, vers. 1.)</note> Osculetur me osculo oris sui.</hi> 

          </p>
          <div3 moved_from_p="true">
              <head>1.</head>
            <p>
 Angelos ad eam Dominus, patriarchas ad illam
et prophetas miserat, spiritualia dona deferentes;
sed ipsa munera non per servos sponsi, sed per ipsum
sponsum percipere quaerebat. Ponamus ante
oculos omne genus humanum ab exordio mundi
usque ad finem mundi, totam videlicet Ecclesiam,
unam esse sponsam quae arrhas spirituali dono per
Legem perceperat; sed tamen sponsi sui praesentiam
quaerebat, quae dicit: <hi>Osculetur me osculo oris sui.</hi> 
<pb n="0478B"/>
Suspirans enim sancta Ecclesia pro adventu Mediatoris
Dei et hominum, pro adventu Redemptoris sui,
ad patrem orationem facit, ut filium dirigat, et sua
illam praesentia illustret: ut eidem Ecclesiae non jam
per prophetarum, sed suo ore allocutionem faciat.
Unde et de eodem sponso in Evangelio scriptum est,
cum sederet in monte, et sublimium praeceptorum
verba faceret: <hi>Aperiens autem os suum dixit <note>(Matth. V,
2)</note>
              </hi>: ac si aperte dicatur: Tunc os suum aperuit,
qui prius ad exhortationem Ecclesiae aperuerat ora
prophetarum. Sed ecce cum suspirat, cum quasi absentem
quaerit, subito intuetur praesentem. Habet
hoc gratia Creatoris nostri, ut cum de illo quaerentes,
eum loquimur, ejus praesentia perfruamur. Unde in
Evangelio scriptum est, quia dum Cleophas et alius de
<pb n="0478C"/>
illo in itinere verba facerent, praesentem eum videre
meruerunt. Dum ergo sancta Ecclesia incarnandum
sponsum adhuc absentem desiderat, subito intuetur
praesentem, atque subjungit:</p>
          </div3>
<p> <hi>
              <note>(Vers. 1.)</note> Quia meliora sunt ubera tua vino. Et odor
unguentorum tuorum super omnia aromata.</hi> </p>
<div3>
            <head>2.</head>
            <p>
 Vinum fuit scientia Legis, scientia prophetarum.
Sed veniens Dominus, quia sapientiam per carnem
 voluit praedicare; quasi fecit eam in carnis
ubera latescere: quam enim in divinitate sua capere
minime poteramus, in incarnatione ejus agnosceremus.
Unde non immerito ejus ubera laudantur,
quia praedicationis ejus condescensio hoc egit <emph>403</emph> 
in cordibus nostris, quod doctrina Legis minime valuit:
<pb n="0478D"/>
 prius enim nos nutrivit incarnationis praedicatio,
quam Legis doctrina. Dicat ergo: <hi>Meliora sunt
ubera tua super vinum.</hi> Quod adhuc confirmans subjungit
ac dicit: <hi>Et odor unguentorum tuorum super omnia
aromata.</hi> Unguenta Domini virtutes sunt; unguenta
Domini Spiritus sanctus fuit, de quo per prophetam
dicitur: <hi>Unxit te Deus Deus tuus oleo laetitiae prae consortibus
tuis <note>(Psal. XLIV, 8)</note>
            </hi>. Hoc oleo tunc unctus
est, cum incarnatus; non enim prius homo exstitit,
et postmodum Spiritum sanctum accepit; sed quia
<pb n="0479A"/>
Spiritu sancto mediante incarnatus est, eodem hoc
oleo tunc unctus est, cum homo creatus. Odor ergo
unguenti ejus, est flagrantia Spiritus sancti, qui ex
illo procedens, in illo permansit; odor unguentorum
ejus, est flagrantia virtutum quas operatus est. Habuit
autem Ecclesia aromata, quia habuit multa Spiritus
sancti dona, quae in domo Dei, id est in congregatione
sanctorum, odorem bonae opinionis redderent,
et suavitatem futuri Mediatoris nuntiarent. Sed <hi>odor unguentorum tuorum super omnia aromata:</hi> 
 quia
flagrantia virtutum sponsi, quae per incarnationem
ejus facta est, vicit praedicamenta Legis, quae in arrhis
a sponso fuerant praerogata. Tanto quippe amplius
ad intellectum crevit Ecclesia, quanto et amplioris
visionis gratia meruit illustrari. Illa Legis aromata
per angelos administrata sunt: istud unguentum
<pb n="0479B"/>
per praesentiam datum est. Sed quia claritate
ejus praesentiae superata sunt bona Legis, quae sublimia
esse credebantur, dicatur recte: <hi>Odor unguentorum
tuorum super omnia aromata.</hi> </p>
          </div3>
<div3>
            <head>3.</head>
            <p>
 Hoc autem quod generaliter de cuncta Ecclesia
diximus, nunc specialiter de unaquaque anima sentiamus.
Ponamus ante oculos esse animam quamdam
donorum studiis inhaerentem, intellectum ex aliena
praedicatione percipientem, quae per divinam gratiam
etiam ipsa illustrari desiderat; ut aliquando etiam
per se intelligat, quae nihil se intelligere, nisi per
verba praedicatorum; considerat, et dicit: <hi>Osculetur
me osculo oris sui.</hi> Ipse me tangat intus, ut cognoscam
<pb n="0479C"/>
intelligentia; et non jam praedicatorum vocibus, sed
internae gratiae ex tactu perfruar. Quasi osculo oris
sui osculabatur Moysen, cum ei per fiduciam familiaris
gratiae intellectum porrigeret. Unde scriptum
est: <hi>Si fuerit propheta, in somnio loquar ad eum; et
non sicut famulo meo Moysi: os enim ad os loquor ei <note>(Num. XII, 6)</note>
            </hi>.
Os quippe ad os loqui, quasi osculari
est, et internam intelligentiam mente tangere. Sequitur:
</p>
            <p> <hi>
                <note>(Vers. 1.)</note> Quia meliora sunt ubera tua vino.</hi> </p>
          </div3>
<div3>
            <head>4.</head>
            <p>
 Ubera Dei sunt, sicut prius diximus, humillimae
incarnationis ejus condescensio. Sapientia autem saeculi
quasi quoddam vinum est: debriat enim mentem,
quia ab intellectu humilitatis alienam reddit.
<pb n="0479D"/>
Quasi quodam vino debriantur philosophi, dum per
saecularem vulgi amorem transeunt. Quam sapientiam
Ecclesia despiciat, humillimam Dominicae incarnationis
praedicationem appetat (plus ei sapiat quod
per infirmitatem carnis ejus nutritur, quam quod
mundus hic per elationem falsae prudentiae extollitur),
et dicat: <hi>Quia meliora sunt ubera tua vino,</hi> id
est humillima incarnationis tuae praedicatio, velatam
<pb n="0480A"/>
mundi sapientiam superat. Unde <emph>404</emph> scriptum est: <hi>Quod infirmum est Dei, fortius est quam hominis; et
quod stultum est Dei, sapientius est quam hominis 
 <note>(I Cor.
I, 25)</note>
            </hi>. Sed quia ipsi hujus saeculi sapientes nonnunquam
videntur quibusdam virtutibus studere (videas
enim plerosque habere charitatem, servare mansuetudinem,
honestatem exteriorem in omnibus exercere;
quas virtutes, non ut Deo, sed ut hominibus placeant,
exhibent: quae idcirco virtutes, virtutes non sunt,
quia placere Deo non appetunt: olet tamen in humanis
naribus, dum humano judicio bonam opinionem reddunt),
sed comparentur haec vero odori Redemptoris
nostri, comparentur veris virtutibus, et dicatur: <hi>Odor
unguentorum tuorum super omnia aromata.</hi> Id est, flagrantia
virtutum tuarum, omnem speciem virtutum
sapientium mundi superat, quia videlicet fictas imagines
<pb n="0480B"/>
eorum ex veritate transcendit. Quia secundo
loco sentiri hoc, quod dictum est, de unaquaque
anima diximus; adhuc eumdem sensum, si possumus,
adjuvante Domino, subtilius exsequamur.</p>
          </div3>
<div3>
            <head>5.</head>
            <p>
 Omnis anima quae timet Deum, jam sub jugo
ejus est, sed adhuc longe, quia timet: nam tantum
quisque ad Deum proficit, quantum poenam timoris
amittit, et gratiam de illo charitatis percipit. Ponamus
ante oculos animam cujuslibet electi, quae continuo
desiderio in amorem visionis sponsi accenditur,
quia quod in hac vita perfecte percipere non valet,
contemplatur ejus celsitudinem, et ex ipso amore
compungitur; ipsa enim compunctio quae per charitatem
<pb n="0480C"/>
fit, quae et desiderio accenditur, quasi quoddam
osculum est; toties enim anima osculatur Deum,
quoties in ejus amore compungitur. Sunt enim multi,
qui jam quidem Dominum metuunt, jam bonam operationem
recipiunt; sed necdum osculantur, quia
amore ejus minime compunguntur. Quod bene in
convivio Pharisaei signatum est, qui cum Dominum
recepisset, cumque osculanti mulieri pedes ejus, in
corde suo derogaret, audivit: <hi>Intranti in domum
tuam, osculum mihi non dedisti; haec autem ex quo
ingressa est, non cessavit osculari pedes meos <note>(Luc. VII,
44)</note>
            </hi>. Omnis qui jam eleemosynas facit, qui jam bonis
operibus studet, quasi Christum in convivium recipit,
Christum pascit, qui eum in membris suis sustentare
non desinit; sed si nondum per amorem compungitur,
<pb n="0480D"/>
adhuc ejus vestigia non osculatur. Praeponitur
ergo pastori mulier quae osculatur, quia praeponitur
exteriora sua danti, is qui interno mentis ardore in
desiderio Domini compungitur. Bene autem dictum
est: <hi>Non cessavit osculari pedes meos.</hi> Non enim
sufficit in amorem Dei semel compungi et quiescere,
sed compunctio esse debet et crebrescere: unde mulier
ideo laudatur, quia osculari non destitit, id est
<pb n="0481A"/>
compungi minime cessavit. Unde per prophetam dicitur: <hi>Constituite diem solemnem in frequentationibus,
usque ad cornu altaris 
 <note>(Psal. CXVII, 27)</note>
            </hi>. Dies solemnis
Domino est compunctio cordis nostri; sed tunc
in frequentatione dies solemnis constituitur, cum ad
lacrymas pro amore ejus assidue movetur. Cui velut
si diceremus: Quandiu ista acturi sumus? Quandiu
tribulationibus afficiemur? Illico terminum quousque
fieri debeat subjunxit, dicens: <hi>Usque ad cornu altaris.</hi> 
Cornu quippe altaris est exaltatio sacrificii interioris, <emph>405</emph> 
 ubi cum pervenerimus, jam nequaquam necesse
est, ut solemnem diem Domino de nostra lamentatione
faciamus. Anima ergo quae jam per amorem
compungi desiderat, quae jam contemplari visionem
sponsi sui appetit, dicat: <hi>Osculetur me osculo
oris sui.</hi> 
<pb n="0481B"/>
</p>
          </div3>
<div3>
            <head>6. </head>
            <p>
Vel certe osculum ejus oris, est ipsa perfectio
pacis internae, ad quam cum pervenerimus, nihil remanebit
amplius quod quaeramus. Unde et apte subjungitur. <hi>Quia meliora sunt ubera ejus vino.</hi> 
 Vinum
enim est scientia Dei, quam in ista vita positi accepimus;
ubera autem sponsi tunc amplectimur, cum
eum jam in aeterna patria per amplexum praesentiae
contemplamur. Dicat ergo: <hi>Meliora sunt ubera tua
vino.</hi> Ac si dicat: Magna est quidem scientia, quam
de te mihi in hac vita contulisti; magnum est vinum
notitiae tuae, quo me debrias; sed ubera tua sunt
vino meliora, quia tunc per speciem et per sublimitatem
contemplationis transcenditur quidquid de te
modo per fidem scitur. <hi>Et odor unguentorum tuorum
super omnia aromata;</hi> dum virtute scientiae, virtute
<pb n="0481C"/>
castitatis, virtute misericordiae, virtute humilitatis,
virtute charitatis pollet. Si sanctorum vita odorem
aromatum ex virtutibus non haberet, Paulus non diceret: <hi>Christi bonus odor sumus Deo in omni loco <note>(II Cor. I, 15)</note>
            </hi>.
Sed longe excellentior est illa unctio
Dei, ad quam quandoque ducendi sumus; longe excellentior
est odor unguentorum Dei aromatibus virtutum
nostrarum: Et si jam magna sunt quae accepimus,
valde tamen potiora sunt quae de contemplatione
Creatoris nostri accepturi sumus. Unde anhelet
anima et dicat: <hi>odor unguentorum tuorum super omnia
aromata;</hi> id est, bona illa quae per contemplationem
praeparas, ista omnia virtutum munera quae in hac
vita tribuisti, transcendunt. Dicamus huic Ecclesiae,
dicamus huic animae, sic amanti, sic aestuanti in amorem
sponsi sui, unde tantum desiderium perceperit?
<pb n="0481D"/>
Unde notitiam divinitatis ejus apprehenderit? Sed
ecce unde exprimeret, dicit:
</p>
            <p> <hi>
                <note>(Vers. 2.)</note> Unguentum effusum nomen tuum.</hi> </p>
          </div3>
<div3>
            <head>7.</head>
            <p>
 Unguentum effusum, est divinitas incarnata. Si
enim sit unguentum in vasculo, olet minus, si vero
effunditur, odor effusi unguenti dilatatur. Nomen
ergo Dei, unguentum effusum est, quia ab immensitate
divinitatis suae ad naturam nostram se exterius fudit,
et ab eo quod est invisibilis, se visibilem reddidit: si
enim non se effunderet, nequaquam nobis innotesceret.
Effudit se unguentum, cum se Deum servavit, et
<pb n="0482A"/>
hominem exhibuit. De qua effusione Paulus dicit: <hi>Qui cum in forma Dei esset, non rapinam arbitratus
est se esse aequalem Deo, sed semetipsum exinanivit
formam servi accipiens 
 <note>(Philip. II, 7)</note>
            </hi>. Quod Paulus
dixit, <hi>exinanivit;</hi> hoc Salomon dixit, <hi>effudit.</hi> Quia
ergo humano generi Dominus per humilitatem incarnationis
innotuit, dicatur ei: <hi>Unguentum effusum
nomen tuum.</hi> Sequitur:
</p>
            <p> <hi>
                <note>(Vers. 2.)</note> Ideo adolescentulae dilexerunt te.</hi> </p>
          </div3>
<div3>
            <head>8.</head>
            <p>
 Quid hoc loco adolescentulas, nisi electorum
animas per baptismum renovatas accipimus? Vita
quippe peccati ad veterem hominem pertinet, vita
justitiae ad novum. Quia ergo unguentum foras effudit,
in amore suo adolescentulas ardentes fecit; quia
renovatas animas desiderio suo fragrantes exhibuit.
Puerilis aetas amori necdum congruit; senilis ab
<pb n="0482B"/>
amore desinit. Puer est, qui vitae ardentis studium
necdum coepit; senex est, qui coeperat quidem, sed
desiit. Quia ergo neque hi flagrant in <emph>406</emph> Domino,
qui necdum ceperunt, neque hi qui jam ceperant,
sed friguerunt; postposita puerili vel senili aetate,
adolescentulae currere dicuntur, id est illae animae
quae in ipso fervoris amore sunt.</p>
          </div3>
<div3>
            <head>9.</head>
            <p>
 Quod tamen intelligere aliter possumus. Potest
enim adolescentia ad infirmitatem referri. Juveniles
quippe aetates sunt ordo angelorum, qui nulla debilitate
victi sunt, nulla infirmitate superati. Dicatur
ergo: <hi>Unguentum effusum est nomen tuum, ideo adolescentulae
dilexerunt te;</hi> id est, quia per incarnationem
tuam, notitiam tuam exterius effudisti, idcirco
infirmae animae naturam humanam diligere praevalent.
Illae quippe Virtutes summae quasi aetatis juvenilis,
<pb n="0482C"/>
etiam ibi te diligunt, ubi fusus non es, quia et
ibi te vident, ubi in statu divinitatis te contines. Qui
ergo ab illis summis ordinibus, quasi a juvenilibus
aetatibus etiam non fusus videris, exterius propter
homines funderis; ut etiam ab adolescentulis, id est
ab infirmis mentibus diligaris. Sequitur:
</p>
            <p> <hi>
                <note>(Vers. 3.)</note> Trahe me.</hi> </p>
          </div3>
<div3>
            <head>10.</head>
            <p>
 Omnis qui trahitur, aut non valens, aut non
volens, invitus trahitur. Sed qui dicit: <hi>Trahe me,</hi> 
habet aliquid quod vult, habet aliquid quod non vult
[ <hi>Forte legendum</hi> non valet]. Natura humana sequi
Deum vult, sed infirmitatis consuetudine superata,
sicut debet sequi non praevalet. Videt ergo aliud in
se esse quo tendit, aliud in se esse quod non valet,
et recte dicit: <hi>Trahe me.</hi> Quasi volentem, nec valentem
<pb n="0482D"/>
se viderat Paulus, cum diceret: <hi>Mente servio
legi Dei, carne autem legi peccati <note>(Rom. VII, 25)</note>
            </hi>; et, <hi>Video aliam legem in membris meis, repugnantem legi
mentis meae 
 <note>(Ibid., 23)</note>
            </hi>. Quia ergo aliud est in nobis
quod nos incitat, aliud quod gravat, dicamus: <hi>Trahe
me post te; curremus in odorem unguentorum tuorum.</hi> 
In odorem unguentorum Dei currimus, cum donis
ejus spiritualibus afflati, in amorem visionis ejus
inhiamus.</p>
          </div3>
<div3>
            <head>11.</head>
            <p>
 Sciendum vero est, quia in eo quod homines
Deum sequuntur, aliquando ambulant, aliquando
<pb n="0483A"/>
currunt, aliquando fortiter currunt. Quasi post Deum
ambulat, qui tepide sequitur; currit, qui frequenter
sequitur; perfecte currit, qui perseveranter sequitur.
Immobile enim erat cor ad sequendum Deum, et
post eum ambulare nolebat, cum adventus Domini in
mundo apparuit, et ab insensibili sua statione humanas
mentes movit. Unde scriptum est: <hi>Pedes ejus
steterunt, et mota est terra <note>(Habac. III, 5, juxta LXX)</note>
            </hi>.
Hic autem non motus, sed cursus dicitur, quia non
sufficit ut sequamur, nisi etiam desiderando curramus.
Quia vero neque currere sufficit, nisi etiam
perfecte curratur, Paulus dicit: <hi>Sic currite ut comprehendatis <note>(I Cor. IX, 24)</note>
            </hi>.
Et nonnulli dum nimis
currunt, in indiscretionem dilabuntur; plus enim
quam necesse est sapiunt, et se jam ei quem sequebantur
praeferunt, dum suas virtutes eligunt, et ejus
quem sequebantur judicia postponunt. Unde bene cum
<pb n="0483B"/>
diceretur, <hi>curremus,</hi> praemissum est, <hi>post te.</hi> Post
Deum enim currunt, qui ejus judicia considerant,
ejus voluntatem sibi praeferunt; et pervenire ad eum
sub digna operatione, discretione contendunt. Hinc
propheta voluntatem Dei considerans ait: <hi>Adhaesit
anima mea post te <note>(Psal. LXII, 9)</note>
            </hi>. Hinc Petro consilium
danti dicitur: <hi>Redi post me, Satanas; non enim
sapis quae Dei sunt, sed quae hominum <note>(Matth. XVI,
23; Marc. VIII, 13)</note>
            </hi>. Quia ergo perfectae animae
summa cautela Dei judicia contuentur, et neque per
torporem, neque per indiscretum fervorem praevenire
praesumunt, bene dicitur: <hi>Post te curremus in
odorem unguentorum tuorum.</hi> Tunc enim <emph>407</emph> post
te currimus, quando et amando sequimur, et timendo
divina judicia non praevenimus.
</p>
            <p>
              <pb n="0483C"/> <hi>
                <note>(Vers. 3.)</note> Introduxit me rex in cubiculum suum:
exsultabimus, et laetabimur in te.</hi> </p>
          </div3>
<div3>
            <head>12.</head>
            <p>
 Ecclesia Dei, quasi quaedam domus regis est;
et ista domus habet portam, habet ascensum, habet
triclinium, habet cubicula. Et omnis qui intra Ecclesiam
fidem habet, jam portam istius ingressus est;
quia, sicut porta reliqua domus aperit, ita fides reliquarum
virtutum ostium aperit. Omnis qui intra
Ecclesiam spem habet, jam ad ascensum domus venit;
spes enim elevat cor, ut sublimia appetat, et
ima deserat. Omnis qui in ista domo positus, charitatem
habet, quasi in triclinium deambulat; lata
enim est charitas, quae usque ad inimicorum dilectionem
tenditur. Omnis qui in Ecclesia positus, jam sublimia
rimatur, jam occulta judicia considerat, quasi
in cubiculum intravit. De porta domus istius dicebat
<pb n="0483D"/>
quidam: <hi>Aperite mihi portas justitiae, et ingressus in
eas confitebor Domino <note>(Psal. CXVII, 19)</note>
            </hi>. De ascensu
spei dicebat: <hi>Ascensus in ejus corde disposuit <note>(Psal.
LXXXIII, 6)</note>
            </hi>. De tricliniis latis domus istius dicitur: <hi>Latum mandatum tuum nimis 
 <note>(Psal. CXVIII, 96)</note>
            </hi>. In
mandato lato specialiter charitas designatur. De cubiculo
<pb n="0484A"/>
regis loquebatur, qui dicebat: <hi>Secretum meum
mihi <note>(Isa. XXIV, 16)</note>
            </hi>. Et alias: <hi>Audivi arcana verba,
quae non licet hominibus loqui <note>(II Cor. XII, 4)</note>
            </hi>. Primus
ergo aditus domus istius, porta fidei; secundus provectus,
ascensus spei; tertius, latitudo charitatis;
quartus, jam perfectio charitatis ad cognitionem secretorum
Dei. Quia Ecclesia sancta in membris suis
perfectis, in sanctis ergo doctoribus, in eis qui jam
pleni et radicati sunt in mysteriis Dei, quasi ad sublimia
secreta pervenit, et adhuc in ista voce posita,
jam illa penetrat. <hi>Introduxit me rex in cubiculum
suum,</hi> ait: per prophetas enim, per apostolos, per
doctores, qui in ista vita positi jam sublimia secreta
illius vitae penetrabant, Ecclesia in cubiculum regis
illius ingressa fuerat.</p>
          </div3>
<div3>
            <head>13.</head>
            <p>
 Et caute intuendum est, quia non dicit <hi>in cubiculum
sponsi,</hi> sed <hi>in cubiculum regis.</hi> Nominando
<pb n="0484B"/>
enim regem, reverentiam secretorum vult ostendere,
quia quanto potens est cubiculum, tanto major est
reverentia exhibenda in his ad quae intratur. Ne ergo
dum cognoscit secreta Dei unusquisque, dum occulta
judicia rimatur, dum ad sublimia contemplationis
attollitur, extollatur et in superbiam dilabatur, regis
dicitur cubiculum intrare; id est, cui tanto major
reverentia exhibenda est, quanto magis anima ad
cognoscenda ejus secreta ducitur. Ut unusquisque
proficiat, qui jam exaltatus per gratiam ad sublimia
secreta pervenit, seipsum attendat, et ex ipso profectu
amplius humilietur. Unde et Ezechiel, quoties
ad sublimia contemplanda ducitur, filius hominis vocatur,
ac si ei dicatur: Attende quid es, et non extollaris
de his ad quae attolleris. Sed paucorum est
<pb n="0484C"/>
in Ecclesia, ista sublimia et occulta judicia Dei rimari
et comprehendere. Tamen dum videmus fortes
viros posse ad tantam sapientiam pervenire, ut contemplentur
secreta Dei in cordibus suis, et nos parvuli
habeamus fiduciam; quia quandoque ad veniam,
quandoque ad ejus gratiam veniamus. Unde et ex
verbis adolescentularum subditur:
</p>
            <p> <hi>
                <note>(Vers. 3.)</note> Exsultabimus et laetabimur in te.</hi> <emph>408</emph>
</p>
          </div3>
<div3>
            <head>14.</head>
            <p>
 Dum Ecclesia in his qui perfecti sunt,
ingreditur cubiculum regis, adolescentulae spem sibi
exsultationis promittunt; quia dum fortes ad sublimia
contemplanda perveniunt, infirmi spem de venia peccatorum
sumunt.
</p>
            <p> <hi>
                <note>(Vers. 3.)</note> Introduxit me rex in cubiculum suum,
exsultabimus et laetabimur in te, memores uberum tuorum
super vinum. Recti diligunt te.</hi> </p>
</div3>
<div3>
            <head>15. </head>
<p>
              <pb n="0484D"/>Habet iste sponsus ubera, qui etiam rex propter
reverentiam vocatur. Habet ubera, sanctos viros
corde adhaerentes sibi. Ubera in arca pectoris fixa
sunt, et interno nutrimento trahunt ad eos quos fortes
nutriunt. Sancti ergo viri ubera sponsi sunt; quia
ex intimis trahunt, et exterius nutriunt. Ubera illius
<pb n="0485A"/>
sunt apostoli, ubera illius sunt omnes praedicatores
Ecclesiae. Vinum, sicut superius diximus, fuit in prophetis,
vinum fuit in lege; sed quia ampliora sunt
data per apostolos mandata, quam data fuerant per
prophetas, recte nunc dicitur: <hi>Memores uberum tuorum
super vinum:</hi> quia qui ista possunt implere quae
in Novo Testamento mandata sunt, illam scientiam
Legis sine dubio transcendunt.</p>
          </div3>
<div3>
            <head>16.</head>
            <p>
 Quod tamen et aliter intelligere possumus: <hi>Memores uberum tuorum super vinum.</hi> 
 Sunt multi qui
vinum quidem sapientiae habent, sed cognitionem
humilitatis non habent. Istos scientia inflat, quia
charitas non aedificat. Sunt vero multi qui sic vinum
scientiae habent, ut sciant considerare dona doctrinae,
dona spiritualis gratiae; dona enim spiritualis
gratiae, quasi quaedam mamillae sunt in pectore, quae
<pb n="0485B"/>
subtiliter occultis meatibus spiritualibus ministrant,
et nutriunt. <hi>Memores</hi> ergo <hi>uberum tuorum super vinum:</hi> 
quia hi qui sectari sciunt dona gratiae tuae, ut
sibi non tribuant quod sapiunt, sed de eadem sapientia
quam acceperunt, non extolluntur; super
illos qui de sapientia sua extolluntur, efferuntur.
Plus est enim humiliter sapere quam sapere; neque
enim vere sapere est, humiliter non sapere. <hi>Memores</hi> 
ergo <hi>uberum tuorum super vinum:</hi> quia scientes dona
spiritualis gratiae considerare, transcendunt eos qui
scientiam quidem habent, sed cognitionem in memoriam
donorum non habent. Aperte ergo dicere est: <hi>Memores uberum tuorum super vinum:</hi> 
 quia fortior
est humilitas quam scientia. Vinum enim, est scientia
quae inebriat, memoria uberum quae debriat, quae
<pb n="0485C"/>
ad cognitionem donorum revocat. <hi>Memores uberum
tuorum super vinum:</hi> quia vincit humilitas abundantiam
scientiae.</p>
          </div3>
<div3>
            <head>17.</head>
            <p>
 <hi>Recti diligunt te:</hi> Ac si diceret: Non recti
adhuc timent. <hi>Recti diligunt te:</hi> omnis enim qui bona
opera agit pro timore, etsi in opere rectus est, in
desiderio rectus non est; vellet enim non esse quod
timeret, et bona opera non faceret. Qui vero bona
opera pro amore agit, et in opere et in desiderio
rectus est, sed dulcedo amoris timentibus absconditur.
Unde scriptum est: <hi>Quam magna multitudo
dulcedinis tuae, Domine, quam abscondisti timentibus
te, et perfecisti eis qui sperant in te <note>(Psal. XXX, 20)</note>
            </hi>.
Dulcedo enim Dei, timentibus Deum incognita est,
amantibus fit nota. Qui ergo per amorem studuerit
<pb n="0485D"/>
rectus esse, perfecta dilectio illius est, ut judicem
venientem non timeat, ut quidquid de aeternis suppliciis
audierit, <emph>409</emph> non formidet. Unde et Paulus
dum adventum judicis exspectaret, dum praemia vitae
aeternae quaereret, dicit: <hi>Quae praeparavit Deus non
solum mihi, sed et omnibus qui diligunt adventum ejus <note>(II Tim. IV, 8)</note>
            </hi>.
Praemia enim diligentibus a judice
praeparantur aeterna, quia omnis qui se mala opera
agere scit, judicem venientem timet; qui vero de
operibus suis praesumit, judicis adventum quaerit.
<pb n="0486A"/>
Parantur ergo praemia exspectantibus adventum Dei,
et diligentibus adventum ejus; quia non diligunt adventum
judicis, nisi de causa sua praesumentes.
Omnis autem certitudo, rectitudo certitudinis in dilectione
est; et ideo recte dicitur: <hi>Recti diligunt te.</hi> 
</p>
            <p> <hi>
                <note>(Vers. 4, 5.)</note> Nigra sum, sed formosa, filiae Jerusalem,
sicut tabernacula Cedar, sicut pellis Salomonis.
Nolite me considerare quod fusca sim, quia decoloravit
me sol.</hi> </p>
          </div3>
<div3>
            <head>18.</head>
            <p>
 Scimus quia in primordiis Ecclesiae, dum
praedicata fuisset gratia Redemptoris nostri, alii crediderunt,
alii non crediderunt; sed hi qui crediderunt,
ab infidelibus despecti sunt, et quasi persecutionem
passi, quasi in viam Gentium discessisse judicati
sunt. Unde Ecclesia in eisdem clamat adversus
eos qui conversi non sunt: <hi>Nigra sum, sed formosa,
<pb n="0486B"/>
filiae Jerusalem.</hi> Nigra sum quidem vestro judicio,
sed formosa per illustrationem gratiae. Quomodo
nigra? <hi>Sicut tabernacula Cedar.</hi> Cedar interpretatur
tenebrae; Cedar enim secundus fuit de genere Ismahel,
et Cedar tabernacula Esau fuerunt. Quomodo
ergo nigra sicut tabernacula Cedar? quia in conspectu
vestro ad similitudinem Gentium judicata sum,
id est ad similitudinem peccatorum. Quomodo formosa
sicut pellis Salomonis? Fertur Salomon quando templum
aedificavit, omnia illa vasa templi factis pellibus
cooperuisse. Sed nimirum pelles Salomonis decorae
esse potuerunt in obsequium regis. Sed quia
Salomon interpretatur pacificus, nos ipsum verum
Salomonem intelligamus; quia omnes animae adhaerentes
Deo, pelles Salomonis sunt, macerantes seipsas
<pb n="0486C"/>
et in obsequium regis pacis redeuntes. Sum
vero in judicio sicut tabernacula Cedar, quae quasi in
viam Gentium discessisse judicor; sed juxta veritatem
sicut pellis Salomonis sum, quia in obsequium
regis adhaereo.
</p>
            <p> <hi>
                <note>(Vers. 5.)</note> Nolite me considerare quod fusca sim,
quia decoloravit me sol.</hi> </p>
          </div3>
<div3>
            <head>19.</head>
            <p>
 Peccatricem attendebat, illam partem quae
Christo crediderat. Sed dicat ista: <hi>Nolite me considerare
quod fusca sim, quia decoloravit me sol.</hi> Sol
ipse Dominus, ipse veniens decolaravit me. Praeceptis
suis ostendit, quia pulchra non fui in praeceptis
Legis. Sol quem arctius tangit, ipsum decolorat; ita
et Dominus veniens, quem per gratiam suam districtius
tetigit, decoloravit; quia dum plus appropinquamus
ad gratiam, plus nos esse peccatores agnoscimus.
<pb n="0486D"/>
Videamus Paulum ex Judaea venientem decoloratum: <hi>Quod si volentes in Christo justificari
inventi sumus et ipsi peccatores 
 <note>(Gal. II, 17)</note>
            </hi>. Qui
se in Christo peccatorem invenit, in sole se decoloratum
invenit. Sed ecce pars ista quae ex
Judaea credidit, persecutionem ab infidelibus Judaeis
passa est, afflicta multis tribulationibus. Unde sequitur:
</p>
            <p> <hi>
                <note>(Vers. 5.)</note> Filii matris meae pugnaverant adversum me.</hi> </p>
<pb n="0487A"/>
</div3>
<div3>
            <head>20. </head>
            <p>
Quia filii Synagogae qui in infidelitate permanserunt,
bellum persecutionis contra Synagogae fideles
gesserunt; sed dum persecutionem patitur ea pars,
quae ex Judaeis venit ad fidem, discessit ad <emph>410</emph> 
praedicationem Gentium. Unde et sequitur:
</p>
            <p> <hi>
                <note>(Vers. 5.)</note> Posuerunt me custodem in vineis; vineam
meam non custodivi.</hi> </p>
          </div3>
<div3>
            <head>21.</head>
            <p>
 Quia dum me persequuntur hi qui in Judaea
sunt, in Ecclesiis me custodem fecerunt. Vineam
meam non custodivi, quia Judaeam deserui. Unde
et Paulus dicit, unde et apostoli: <hi>Vobis missum fuerat
verbum Dei; sed quia indignos vos judicastis, ecce
imus ad Gentes <note>(Act. XIII, 46)</note>
            </hi>. Ac si dicat: Nos vineam
nostram custodire volumus, sed quia nos ipsi
respuistis, ad alienarum vinearum custodiam nos
<pb n="0487B"/>
transmittitis. Itaque quae diximus de Synagoga ad
fidem conversa, dicamus modo de Ecclesia ad
fidem vocata: <hi>Nigra sum, sed formosa, filiae Jerusalem.</hi> 
Ecclesia ex Gentibus veniens considerat fidelium
animas, quas invenit, quas et filias Jerusalem
vocat. Jerusalem quippe visio pacis dicitur; considerat
quid fecit, quid facta est; et confitetur praeteritas
culpas, ne superba sit; confitetur praesentem
vitam, ne ingrata sit, et dicit: <hi>Nigra sum, sed formosa.</hi> 
Nigra per meritum, formosa per gratiam;
nigra per vitam praeteritam, formosa per conversationem
sequentem. Quomodo nigra sicut tabernacula
Cedar? Cedar, tabernacula gentium fuerunt, tabernacula
tenebrarum fuerunt. Et gentibus dictum est:
<pb n="0487C"/> <hi>Fuistis aliquando tenebrae, nunc autem lux in Domino <note>(Ephes. V, 8)</note>
            </hi>.
Quomodo formosa sicut pellis Salomonis?
Macerati enim sumus per poenitentiam. Mortificata
caro per poenitentiam, quasi pellis in obsequium
regis adducitur. Omnes per poenitentiam
seipsos affligentes, membra Christi se faciunt. Membra
ergo Christi per poenitentiam afflicta, pelles Salomonis
sunt, quia mortificata caro fiunt.</p>
          </div3>
<div3>
            <head>22.</head>
            <p>
 Sed ecce erant in Judaea fideles, qui dedignabantur
ad fidem venire gentiles; unde et Petrum
redarguunt, quod Cornelium susceperat. Unde in
Ecclesia Gentium subjungitur: <hi>Nolite me considerare
quod fusca sim.</hi> Nolite despicere gentilitatem
meae infidelitatis, nolite despicere peccata priora,
<pb n="0487D"/>
nolite attendere quid fui. Quare? quia decoloravit
me sol. Sol in eo decolorat, in quo arctius et districtius
se imprimit. Deus quando districtum judicium
tenet, quasi districtionem suam amplius exhibet; et
decolorat dum amplius fulget, quia dum districtionem
subtilius exercet, districte adjudicat. Quasi
enim radios suos suspendit sol, quando clementer
opera nostra considerat; quasi districte virtutem
suam exhibet, quando districte opera nostra pensat.
Dicat ergo Ecclesia; inde sum fusca, unde peccatrix,
quia me sol decoloravit; quia Creator meus dum
me deserit, ego in errore lapsa sum.
<pb n="0488A"/>
</p>
          </div3>
<div3>
            <head>23. </head>
            <p>
Sed  tu sic afflicta, sic destituta, quid meruisti?
quid ex dono consecuta es? <hi>Filii matris
meae pugnaverunt adversum me.</hi> Filii matris sunt
apostoli; mater enim omnium Jerusalem superna
est. Ipsi pugnaverunt contra Ecclesiam, dum ab infidelitate
ad fidem praedicationibus suis, quasi quibusdam
lanceis confoderunt. Unde et Paulus quasi
quidam pugnator dicit: <hi>Cogitationum consilia destruentes,
et omnem altitudinem extollentem se adversus
scientiam Dei <note>(II Cor. X, 5)</note>
            </hi>. Qui altitudinem destruit,
utique pugnator est. Isti ergo pugnatores, isti
filii matris Jerusalem debellaverunt Ecclesiam ab
errore suo, ut illam fundarent ad justitiam. <hi>Filii
matris meae pugnaverunt contra me.</hi> Et quid fecerunt
pugnantes? <hi>Posuerunt me custodem in vineis.</hi> Vineae
Ecclesiae, sunt virtutes quae fructificant; quia dum
<pb n="0488B"/>
depugnant in me vitia, quasi de mala mea me expugnant
fructificatione, <emph>411</emph> et virtutum studia mihi
dederunt; in vineis me custodem fecerunt, ut fructificationem
afferrent. Post expugnationem specialiter
dicat: <hi>Vineam meam non custodivi.</hi> Vinea
Ecclesiae, antiqua consuetudo erroris est, quae dum
custos ad virtutes ponitur, deseruit antiquam consuetudinem
erroris sui.</p>
          </div3>
<div3>
            <head>24.</head>
            <p>
 Diximus de Synagoga ad fidem veniente; diximus
de Gentilitate conversa; dicamus ergo generaliter
de tota simul Ecclesia, et specialiter quid de
unaquaque anima sentiendum est. Solent pravi auditores,
doctores suos non considerare quod sunt,
sed quod fuerunt. Sani ergo doctores ei confitentur
<pb n="0488C"/>
quod fuerunt, et proferunt quod sunt; ut nec peccatores
se abscondant, nec iterum dona velut ingrati
denegent. Dicat ergo in istis Ecclesia: <hi>Nigra sum,
sed formosa.</hi> Nigra per me, formosa per donum; nigra
sum de praeterito, formosa ex eo quod facta
sum in futuris. Quomodo nigra, quomodo formosa?
Nigra sicut tabernacula Cedar, formosa sicut pellis
Salomonis. Et non est justum ut aliquis ex praeterita
vita pensetur, et non magis attendatur quod
fuit, sed quod est. Unde subjungit: <hi>Nolite me
considerare quod fusca sim; quia decoloravit me
sol.</hi> Aliquando in Scriptura sacra, sol ponitur nimius
aestus terrenorum desideriorum. Unde ergo fusca? <hi>Quia decoloravit me sol,</hi> 
 et ardore amoris terreni
<pb n="0488D"/>
apud sponsum decolorata sum, id est indecora apud
regem facta.
</p>
            <p> <hi>
                <note>(Vers. 5.)</note> Filii matris meae pugnaverunt adversum
me.</hi> </p>
          </div3>
<div3>
            <head>25.</head>
            <p>
 In omni creatura duae creaturae rationales sunt
conditae, humana et angelica: cecidit angelus; persuasit
homini. Mater enim omnis creaturae, benignitas
et potentia Dei. Nos ergo et Angeli, ex eo
quod rationales conditi sumus, quasi quamdam societatem
fraternitatis habemus. Sed quia angeli ab
eadem potentia conditi sunt, a qua et nos, qui tamen
cadentes angeli contra nos quotidie bellum gerunt;
<pb n="0489A"/>
dicat: <hi>Filii matris Ecclesiae pugnaverunt contra me.</hi> 
Ecce dum pugnant isti spiritus rationales, isti spiritus
filii matris dum pugnant contra animam, faciunt
eam rebus terrenis incumbere, actionibus saecularibus
vacare, res transitorias quaerere. Unde et subjungit: <hi>Posuerunt me custodem in vineis, vineam
meam non custodivi.</hi> 
 Vineae enim sunt actiones terrenae.
Ac si dicat: in actibus terrenis custodem me
posuerunt, et quae vineam meam, id est animam
meam non custodivi, vitam meam, mentem meam
custodire neglexi; quia dum exterius in rerum terrenarum
actione involuta sum, ab interna custodia
elapsa sum. Plerique ex eo se considerant quod
juxta ipsos est, non ex eo quod sunt. Juxta ipsos
sunt dignitates, juxta ipsos sunt exteriora ministeria;
et dum custodiunt quod juxta se habent,
<pb n="0489B"/>
seipsos custodire negligunt. Dicat ergo: <hi>Posuerunt
me custodem in vineis, vineam meam non custodivi;</hi> 
id est, dum exteriori custodiae in actibus saeculi
deservio, interioris custodiae sollicitudinem amisi.
Sed ecce reducta anima ad gratiam Creatoris sui,
jam amet, jam requirat ubi Redemptorem suum inveniat.
</p>
            <p> <hi>
                <note>(Vers. 6.)</note> Indica mihi, quem diligit anima mea,
ubi pascas, ubi cubes in meridie.</hi> </p>
          </div3>
<div3>
            <head>26.</head>
            <p>
 In meridie sol ferventior est. Omnis qui in
fide fervet, in amore desiderii fervet. Iste sponsus
qui subter hinnulus vocatur, in corde ipsorum pascit
virtutum viriditatem; in corde ipsorum recumbit in
meridie, in fervore charitatis. <hi>Indica mihi,</hi> <emph>412</emph> <hi>quem diligit anima mea, ubi pascas, ubi cubes in meridie.</hi> 
<pb n="0489C"/>
Quare sic quaerat ubi pascat, ubi cubet, reddit
causam inquisitionis suae.
</p>
            <p> <hi>
                <note>(Vers. 6.)</note> Ne vagari incipiam post greges sodalium
tuorum.</hi> </p>
          </div3>
<div3>
            <head>27.</head>
            <p>
 Sodales Dei sunt amici familiares, sicut omnes
qui bene vivunt; sed multi apparent sodales esse,
et sodales non sunt. Multi enim doctores dum perversam
doctrinam suaderent, sodales quidem videbantur,
sed inimici exstiterunt. Dum adhuc doctor
esset Arius, Sabellius, Montanus, quasi sodales videbantur;
sed dum districte diffusi sunt, inimici apparuerunt.
Et plerumque fideles animae, dum inhaerent
verbo Dei, dum amant in doctoribus unde proficiant,
cavere nesciunt perversorum verba doctorum,
et ex ipsorum ore deficiunt. Quam multae enim
plebes istae, quae de sodalibus crediderunt, et dum
<pb n="0489D"/>
eas persequuntur, per greges sodalium erraverunt!
Dicat ergo: <hi>Indica mihi ubi pascas, ubi cubes in meridie,
ne vagari incipiam post greges sodalium tuorum.</hi> 
Indica in quorum corda veraciter requiescas, ne incipiam
vagari post greges eorum, qui sodales tibi
videntur, id est qui familiares tui creduntur, et non
sunt. Omnes sacerdotes, omnes doctores sodales Dei
sunt, quantum ad speciem; quantum vero ad vitam,
multi non sodales, sed adversarii sunt. Sed haec ipsa
quae diximus de haereticis magistris, possumus de
<pb n="0490A"/>
catholicis non bene agentibus dicere. Multi enim parvuli
intra Ecclesiam fideles appetunt bene vivere,
volunt vitam rectitudinis tenere, considerant vitam
sacerdotum qui eis praepositi sunt; et dum sacerdotes
ipsi non bene vivunt, dum hi qui praesunt, non
recte vivunt, hi qui subsequuntur in errorem dilabuntur.
Unde et Ecclesia quasi in eis parvulis et fidelibus
dicit: <hi>Indica mihi, quem diligit anima mea,
ubi pascas, ubi cubes in meridie.</hi> Vitam mihi veraciter
servientium tibi indica, ut sciam ubi pascas;
viriditatem virtutum, ut sciam ubi cubes in meridie,
id est ubi quiescas in fervore charitatis; ne dum greges
sodalium tuorum aspicio, ipsa vagari incipiam,
nesciens cujus verbis me et doctrinis committam.
Caute enim debet omnis auditor, omnis infirmus,
considerare cujus verbis se credere debeat, cujus
<pb n="0490B"/>
magisterio uti debeat, cujus exempla sequi debeat.
Et ecce verba sponsi redduntur ad sponsam.
</p>
            <p> <hi>
                <note>(Vers. 7.)</note> Si ignoras te, o pulchra inter mulieres,
egredere, et abi post vestigia gregum, et pasce haedos
tuos juxta tabernacula pastorum.</hi> </p>
          </div3>
<div3>
            <head>28.</head>
            <p>
 Omnis anima nihil debet amplius curare,
quam ut seipsam sciat. Qui enim seipsum scit, cognoscit
quia ad imaginem Dei factus est, non debet
similitudinem jumentorum sequi, sive in luxuria,
sive in appetitu praesenti dissolvi. De qua ignorantia
alibi dicitur: <hi>Homo cum in honore esset, non intellexit,
comparatus est jumentis insipientibus, et similis
factus est illis <note>(Psal. XLVIII, 13)</note>
            </hi>. Vestigia gregum
sunt actiones populorum, quae quanto multae sunt,
<pb n="0490C"/>
tanto impeditae, tanto perversae. Dicatur ergo Ecclesiae: <hi>Si ignoras te, o pulchra inter mulieres, egredere,
et abi post vestigia gregum, et pasce haedos tuos, juxta
tabernacula pastorum.</hi> 
 O tu, quae foeda per ignorantiam,
per fidem pulchra facta es inter aliorum
animas. Quod evidenter dicitur ad Ecclesiam electorum;
si ignoras te, id est hoc ipsum, quod ad imaginem
meam facta es, ignoras; egredere, id est foras.
Si vero non cognoscis a quo facta es, egredere et
abi; vade post vestigia gregum; sequere, non exempla
mea, <emph>413</emph> sed exempla populorum, et pasce
haedos tuos juxta tabernacula pastorum. Haedi nostri
sunt motus carnales, haedi nostri sunt tentationes
illicitae. Abi post vestigia gregum, id est descende
post vestigia populorum, et pasce haedos tuos, id est
nutri motus carnales, non jam sensus spirituales,
<pb n="0490D"/>
sed motus carnales. Abi juxta tabernacula pastorum,
si agnos pascis in tabernaculo pastorum, pasceris,
id est in doctrinis magistrorum, in doctrinis
Apostolorum, in doctrinis prophetarum. Si vero haedos
pascis, juxta tabernacula pastorum pasce, ut
fide voceris Christiana, et non operibus; quia intra
videris esse per fidem, et non intra per opera. Quia
ecce increpasti, ecce redarguisti (quid enim non dicis),
quid tu benigne ea jam operatus es? Dic plane:
Nam sequitur:
</p>
            <p>
              <pb n="0491A"/> <hi>
                <note>(Vers. 8.)</note> Equitatui meo in curribus Pharaonis
assimilavi te, amica mea.</hi> </p>
          </div3>
<div3>
            <head>29.</head>
            <p>
 Omnes qui luxuriae, qui superbiae, qui avaritiae,
qui individiae, qui fallaciae deserviunt, adhuc sub
curru Pharaonis sunt, id est sub regimine diaboli;
omnis vero qui in humilitate, in castitate, in doctrina,
in charitate fervet, jam equus effectus est
Creatoris nostri, jam in curru Dei positus est, jam
sessorem Deum habet. Unde cuidam cui Dominus
praesidebat, dicitur: <hi>Durum est tibi adversus stimulum
calcitrare <note>(Act. IX, 5)</note>
            </hi>. Ac si diceret: Meus equus
es, jam contra me calcitrare non potes, jam tibi
ego praesideo. De istis equis alibi dicitur: <hi>Misisti in
mari equos tuos turbantes aquas multas <note>(Habac. III,
15)</note>
            </hi>. Habet ergo currus Deus, quia animabus sanctis
<pb n="0491B"/>
praesidet, et per animas sanctas circumquaque percurrit.
Unde scriptum est: <hi>Currus Dei decem millia,
multiplex millia laetantium Dominus <note>(Psal. LXVII, 18)</note>
            </hi>.
Habet currus Pharao, qui tamen currus in mari
rubro submersi sunt, quia multi perversi in baptismate
mutati sunt. Dicat ergo Sponsus: <hi>Equitatui
meo in curribus Pharaonis assimilavi te, amica mea;</hi> 
id est, dum adhuc tu esses in curribus Pharaonis,
dum adhuc operibus daemonicis deservires: ego te
equitatui meo assimilavi, quia attendi quid praedestinatione
in te fecerim, et equis meis te comparavi.
Videt enim Deus adhuc multos luxuriae, adhuc avaritiae
servientes, et tamen attendit in secreto judicio
quid jam de ipsis operatus est, quia habet equos
Deus: sed multos videt adhuc equos esse Pharaonis.
<pb n="0491C"/>
Et quia considerat occulto judicio, occulta praedestinatione
ad bonum commutandos, similes illos attendit
jam equis suis, quia videt illos ad currum suum
ducturus, qui prius in curru Pharaonis deserviebant.
Ubi consideranda sunt occulta judicia, quia multi
videntur per praedicationem, per sapientiam, per
castitatem, per largitatem, per longanimitatem equi
Dei esse; et tamen occulto judicio Dei, equis Pharaonis
assimilantur: et multi videntur per avaritiam,
per superbiam, per invidiam, per luxuriam equi
Pharaonis esse; et tamen occulto Dei judicio equis
Dei assimilantur. Quia et illos videt de bonis ad mala
verti, et istos videt de malis ad bona reduci. Sicut
ergo per discretionem multi qui equi videntur Dei,
equi sunt Pharaonis per reprobam vitam quae illos
<pb n="0491D"/>
sequitur; ita per pietatem multi qui equi Pharaonis
videntur, ejus electi per sanctam vitam quam in fine
suo servaturi sunt, equis Dei assimilantur. Unde <emph>414</emph> 
 blanditur Sponsus et dicit: <hi>Equitatui meo in
curribus Pharaonis assimilavi te, amica mea.</hi> Id est, tu
adhuc in curribus Pharaonis subdita deserviebas, sub
vitiis currebas, sed ego attendi quid de te per praedestinationem
<pb n="0492A"/>
feci. <hi>Equitatui meo assimilavi te,</hi> id est
electis meis similem te attendi.
</p>
            <p> <hi>
                <note>(Vers. 9.)</note> Pulchrae sunt genae tuae sicut turturis:
collum tuum sicut monilia.</hi> </p>
          </div3>
<div3>
            <head>30.</head>
            <p>
 Turtur postquam parem suum perdiderit semel,
nunquam alteri se jungit, sed semper solitarie habitans
in gemitu perseverat; quia quem diligebat non
inveniens quaerit. Sic sancta quaeque anima dum a
Sponso suo absens est, ab ejus amore non recedit,
sed in ejus desiderium semper anhelat et gemit;
et dum illum quem valde diligit, non invenit, quia
ab omni alieno amore se retrahit, quasi in genarum
verecundia castitatem cordis ipso habitu et actu
exteriori ostendit. Sequitur: <hi>Collum tuum sicut monilia.</hi> 
Per collum sponsae, praedicatores sanctae
<pb n="0492B"/>
Ecclesiae designantur. In monilibus gemmae in auro
ponuntur. Per aurum quippe sapientia, per lapides
opera exprimuntur. Collum ergo sponsae sicut monilia
existit; quia quilibet rectus Ecclesiae praedicator
et sapientia interius se induit, et opera exterius
exercet, quae in sapientia videt. Cui et adhuc
dicitur:
</p>
            <p> <hi>
                <note>(Vers. 10.)</note> Murenulas aureas faciemus tibi vermiculatas
argento.</hi> </p>
          </div3>
<div3>
            <head>31.</head>
            <p>
 Murenulis monilia collo ligantur; quia et
sapientia et religio a Scripturis sanctis praedicatoribus
adjungitur; per murenulas enim sancta Scriptura
intelligitur. Quae, bene aureae et argento vermiculatae
dicuntur; quia et sapientia sancta Scriptura
fulget, et sonora praedicatione per mundum
<pb n="0492C"/>
auditur. Sicut enim per aurum sapientia, sic per argentum
sancta praedicatio demonstratur. His verbis
Sponsi sponsa respondet, et per corporeas rerum
species amorem intimat, quo spiritualiter intus ardet,
dicens:
</p>
            <p> <hi>
                <note>(Vers. 11.)</note> Dum esset rex in accubitu suo, nardus
mea dedit odorem suum.</hi> </p>
          </div3>
<div3>
            <head>32.</head>
            <p>
 Accubitum suum rex tunc intravit, quando
Dominus noster Jesus Christus corporaliter coeli interiora
penetravit. Quo ibi requiescente, nardus
sponsae odorem suum dedit; quia virtus sanctae Ecclesiae
suavem famam bonitatis longe lateque sparsit.
Ad coelos enim Dominus ascendit, et Spiritum sanctum
suum super discipulos misit <note>(Act. II)</note>; quo
<pb n="0492D"/>
impleti verba salutis mundo praedicarent, et per
sancta opera boni odoris famam circumquaque diffunderent.
Hunc quippe Spiritum in baptismo unaquaeque
fidelis anima recipit; ut per eum sibi ex virtutum
confectione unguenta componat, et proximos
exempli exhibitione quasi unguenti odore reficiat.
Sequitur:
</p>
            <p>
              <pb n="0493A"/> <hi>
                <note>(Vers. 12.)</note> Fasciculus myrrhae dilectus meus mihi,
inter ubera mea commorabitur.</hi> </p>
          </div3>
<div3>
            <head>33.</head>
            <p>
 Mortuorum corpora myrrha condiri solent,
ne putrescant. Myrrham quippe corporibus ne putrescant
adhibemus, dum membra nostra in Christi
exemplum, per eorumdem mortificationem a putredine
luxuriae restringimus; ne dum ea sine condimento
dimiserimus, dissoluta putredine escam <emph>415</emph> 
vermibus aeternis nostra corpora faciamus. Sed quid
est quod dilectum suum sponsa non myrrham, sed
fasciculum myrrhae nominat, nisi quod dum sancta
mens Christi vitam ex omni parte considerat, contra
omnia vitia ex ejus imitatione repugnantes virtutes
congregat; ex quibus sibi fasciculum aptat,
quo carnis suae putredinem sempiternam abstergat?
<pb n="0493B"/>
Qui bene inter ubera commorari dicitur, quia in
dilectione Dei et proximi habitatio Christi sancta
aedificatur. Sancta quippe anima dum Deum sic diligit,
ut proximum non contemnat, et proximi amorem
sic exsequitur, ut divinum non minuat, procul
dubio ubera in pectore sibi locat, quibus Christum
amplectens ipsum nutriat. Quasi enim uberibus
Christus nutritus roboratur, dum hac gemina dilectione,
ut fortius inhaereat, delectatur. De quo et
adhuc dicitur:
</p>
            <p> <hi>
                <note>(Vers. 13.)</note> Botrus Cypri dilectus meus mihi, in vineis
Engaddi.</hi> </p>
          </div3>
<div3>
            <head>34.</head>
            <p>
 Cyprus insula est, in qua uberiores vineae
quam alibi nascuntur. Per Cyprum ergo Ecclesia
universalis designatur, quae multas vineas nutrit,
<pb n="0493C"/>
dum in multas Ecclesias divisa, vinum quod laetificat
cor hominis, gignit. Engaddi interpretatur fons
haedi. Haedus autem antiquitus pro peccatis immolabatur.
Quid ergo per fontem haedi nisi baptismus
Christi figuratur? In quo dum corpus intinguitur,
anima abluitur; et per illius fidem qui pro peccatoribus
mortem pertulit, anima humana a peccatis
omnibus mundari se credit. Cui mox dilectus
respondet:
</p>
            <p> <hi>
                <note>(Vers. 14.)</note> Ecce tu pulchra es, amica mea, ecce tu
pulchra, oculi tui columbarum.</hi> </p>
          </div3>
<div3>
            <head>35.</head>
            <p>
 Bis pulchram Sponsus sponsam suam vocat;
quia cui dilectionem Dei et proximi donat, geminam
pulchritudinem ei inserit, qua delectatur, et
quam laudat. Cujus oculi bene columbarum esse
<pb n="0493D"/>
perhibentur; quia dum in temporalibus gemit, et
ad aeterna desiderio rapitur, in simplicitate sensus
suos custodit, et carnales concupiscentias detestatur.
Columba quippe in amore pro cantu gemit. Et
bene sancta anima columbae comparatur; quia dum
reprobi quique in amore mundi garriunt et laetantur,
mens electa in coelesti desiderio atteritur; quia
timet ne amittat quod diligit, dum differtur. Possunt
etiam per oculos columbarum, Ecclesiarum praedicatores
<pb n="0494A"/>
intelligi; qui simplicitatem quam praedicant,
servant, et visibilia contemnentes, ad aeterna eum
magnis gemitibus anhelant. Sequitur vox sponsae
dicentis:
</p>
            <p> <hi>
                <note>(Vers. 15, 16.)</note> Ecce tu pulcher es, dilecte mi, et decorus:
lectulus noster floridus, tigna domorum nostrarum
cedrina, laquearia cypressina.</hi> </p>
          </div3>
<div3>
            <head>36.</head>
            <p>
 Pulcher et decorus dilectus dicitur, quia in
divinitate et humanitate ab omni amanti se mente
sine macula reprehensionis aspicitur. Quem dum
sponsa pleno desiderio sequitur, omnium mundi
perturbationum obliviscitur; et dum in ejus pace
quiescit, magis ac magis decoratur. Unde sequitur: <hi>Lectulus noster floridus.</hi> 
 Quid lectulum sponsae, nisi
otii quietem intelligimus? Mens enim quae sponsum
<pb n="0494B"/>
suum Christum singulariter amat, inquantum potest,
ab omnibus sollicitudinibus mundi vacat, virtutes quibus
Sponso suo placeat, intus accumulat. <emph>416</emph> Quae
dum omnia quae temporalia sunt contemnit lectulum
sibi cum Sponso in pace victoriae facit, ubi quo
quietius pausat, eo amplius flores invenit quibus se
decoram Sponso ostendat. Sequitur: <hi>Tigna domorum
nostrarum cedrina, laquearia nostra cypressina.</hi> 
 Per domos, plures Ecclesias intelligimus, per
tigna cedrina praedicatores designamus, per laquearia
cypressina ipsos populos figuramus. Tigna enim
tectum sustentant, laquearia vero domum implent
et ornant. Sic sic in sancta Ecclesia praedicatores boni
Scripturam divinam in corde et ore portant, quam
fidelibus expandentes praedicant; ut dum Ecclesia
<pb n="0494C"/>
praedicatione coelesti instruitur, munimen accipiat,
quo ab imbribus tentationum protegatur. Cedrus
autem et cypressus imputribilia ligna esse perhibentur.
Quibus bene omnes electi figurantur; quia dum
temporalia nullo desiderio sectantur, aeterni fiunt, eo
quod mente in aeterna figuntur. Respondet Sponsus
et dicit:
</p>
          </div3>
        </div2>

<div2>
          <head>CAPUT II.</head>
<p divs_removed="true"> <hi>
              <note>(Cap. II.--Vers. 1.)</note> Ego flos campi, et lilium convallium.</hi> 

          </p>
          <div3 moved_from_p="true">
              <head>1.</head>
            <p>
 Bene florem Christus se nominat, qui dum
spinas peccatorum exterminat, mentem sponsae et
pulchritudine suae justitiae exornat, et naribus cordis
dum coeleste desiderium applicat, interiora
animae quasi odore refocillat. Qui sequitur adhuc et
<pb n="0494D"/>
dicit:</p>
          </div3>
<p> <hi>
              <note>(Vers. 2.)</note> Sicut lilium inter spinas, sic amica mea
inter filias.</hi> </p>
<div3>
            <head>2.</head>
            <p>
 Bene sicut lilium inter spinas, sponsa inter filias
esse perhibetur; quia cum multi sint in Ecclesia qui
solis verbis Christum confitentur, operibus vero nihil
nisi humanas sollicitudines sectantur, dum sola illa
anima in lilii dignitate computatur, quae a mortalitatis
radice ad coelestem pulchritudinem assurgit, et
<pb n="0495A"/>
munditiae candorem corde et corpore sibiipsi custodit,
et proximos quosque bonae opinionis odore reficit.
Sed quia Sponsus sponsam suam tanta laude dignam
habuit, ipsa jam ex debito laudat, a quo laudari perspicit,
et dicit:
</p>
            <p> <hi>
                <note>(Vers. 3.)</note> Sicut malus inter ligna sylvarum, sic
dilectus meus inter filios.</hi> </p>
          </div3>
<div3>
            <head>3.</head>
            <p>
 Ligna sylvestria esui hominum habiles fructus
non gignunt; malus vero quod gignit, congrue et
salubriter homines edunt. Merito ergo per malum
Christus, per sylvestria vero ligna caeteri homines
figurantur; quia in solo Christo cibum salutis quoties
quaerimus invenimus; in ejus verbis et exemplis
animas nostras fructu suavi et salubri reficimus.
Ipse est quippe lignum vitae, quod nobis
<pb n="0495B"/>
tribuit. Ipse est qui dum nobis semetipsum inspirat,
animam pascit. In caeteris vero si quid refocillationis
invenimus, non quod illorum, sed quod
Christi est, ab illis sumimus; quia quidquid in eis
praeter Deum est, mortiferum nobis procul dubio invenimus.
</p>
            <p> <hi>
                <note>(Vers. 3.)</note> Sub umbra illius quem desiderabam, sedi;
et fructus ejus dulcis gutturi meo.</hi> </p>
          </div3>
<div3>
            <head>4.</head>
            <p>
 Umbra Christi protectio est Spiritus sancti.
Spiritus quippe sanctus mentem quam replet, obumbrat;
quia omnem tentationum fervorem temperat;
et dum aura suae inspirationis suaviter mentem
tangit, quidquid noxii caloris sustinebat expellit;
et quam jam forsitan nimius vitiorum aestus <emph>417</emph> 
marcidam fecerat, umbra sancti Spiritus protegens
recreat; ut dum in ejus inspiratione sedens pausat,
<pb n="0495C"/>
vires colligat quibus ad aeternam vitam robustius
currat. Sequitur: <hi>Et fructus ejus dulcis gutturi meo.</hi> 
Arbor quippe fructifera ipse Christus in corde plantatus
consistit; quam si mens nostra digne diligit, et
instanter excolit, fructus nimirum interius pulchros
et utiles gignit. Quos dum mens capiens avide comedit,
omnes mundi voluptates prae ejus dulcedine postponit.
Dulce enim est valde sibi coelestia cogitare, in
aeternitate oculum intimum figere, ut aliquando in
fletibus etiam mens accensa compungatur, et inter
lacrymas sublevata, angelorum cibo, ipsa videlicet
sapientia, quanto dulcius, tanto avidius pascatur
inde est quod subditur:
</p>
            <p> <hi>
                <note>(Vers. 4.)</note> Introduxit me Rex in cellam vinariam,
ordinavit in me charitatem.</hi> </p>
<pb n="0495D"/>
</div3>
<div3>
            <head>5. </head>
            <p>
Quid enim per cellam vinariam congruentius,
quam ipsam arcanam aeternitatis contemplationem
accipimus? In hac aeternitate angeli sancti vino sapientiae
inebriantur, dum ipsum Deum facie ad faciem
videntes, omni voluptate spiritali satiantur. Hanc sancta
mens (postpositis omnibus temporalibus) si a sponso
introducatur intrat, in qua ex illis angelicis deliciis
quantum sibi conceditur, gustat. Et quia adhuc
in corpore corruptibili detinetur, se perfecte non
<pb n="0496A"/>
satiat, tamen ex illo minimo quod cursim sumit,
considerat quantum debeat amare quod amat. Potest
tamen per cellam vinariam Scriptura divina
figurari. Per hanc quippe in sponsa charitas ordinatur,
quia in ejus doctrina manifeste discitur qualiter
Deus et proximus ordinate diligantur. Hac charitate
percussa sequitur et dicit:
</p>
            <p> <hi>
                <note>(Vers. 5.)</note> Fulcite me floribus, stipate me malis, quia
amore langueo.</hi> </p>
          </div3>
<div3>
            <head>6.</head>
            <p>
 Per flores teneri quique et incipientes, per mala
vero perfecti fideles designantur. Sponsa quippe
quia amore languet, fulciri se floribus et stipari malis
appetit, quia dum se aeternitatis desiderio afficit,
dum qualiter illuc perveniat, tota anxietate perquirit,
 sed perventionem dum in carne vivit, omnino
<pb n="0496B"/>
non invenit, fatigata in desiderio suo requiescit, et
in hoc solo gaudet, si circa se prospicit vel quibus
ipsa, vel in quorum perfectione consolationem de
languore suo perspicere possit. Quibus de sponso
suo subsequenter haec dicit:
</p>
            <p> <hi>
                <note>(Vers. 6.)</note> Laeva ejus sub capite meo et dextera illius
amplexabitur me.</hi> </p>
          </div3>
<div3>
            <head>7.</head>
            <p>
 Per laevam sponsi vita praesens, per dexteram
vero vita aeterna designatur. Per caput autem sponsae,
mens quae animae dominatur assumitur. Sed laeva
sponsi sub capite sponsae esse dicitur, et dextera
ejus amplexatur eam, quia vitam temporalem sub
mente sua semper ponit, vitam vero aeternam ut
omni modo amplexetur concupiscit. Haec quippe quae
videt, magnanimiter mente sublimi conculcat, officiis
coelestibus se occupat. Haec ex necessitate tolerat,
<pb n="0496C"/>
ad illa summo desiderio quasi brachio dextero sponsi
astricta suspirat. In quae cum aliquantulum intrat,
delectabiliter quiescit, cujus quietis dilectione mundanos
tumultus omnino fastidit. Sic quiescentem
utique sponsus amplius diligit, et ab ejus excitatione
improbos quosque repellit, dicens:
</p>
            <p> <hi>
                <note>(Vers. 7.)</note> Adjuro vos, filiae Jerusalem, per capreas,
cervosque</hi> <emph>418</emph> <hi>camporum, ne suscitetis, neque evigilare
faciatis dilectam, donec ipsa velit.</hi> </p>
          </div3>
<div3>
            <head>8.</head>
            <p>
 Cervi et capreae munda animalia in lege esse
perhibentur. Quid ergo per cervos et capreas, nisi
fidem, spem et charitatem accipimus? Quas dum
nobis mundas servamus, per easdem altos montes
contemplationis ascendimus. Sancta autem anima
sponsa Christi a cunctis mundi perturbationibus
<pb n="0496D"/>
quiescere appetit, in sinu sponsi sopitis terrenis cupiditatibus
dormire sancto otio concupiscit, ita ut
etiam necessaria colloquia aliquando fastidiat, soliusque
sponsi collocutione quanto quietius, tanto serenius
hilarescat. Sed hanc dormientem carnales qui
sunt in Ecclesia, nonnunquam importune excitant,
negotiis mundi eam implicare desiderant; quia ejus
vitam inutilem existimant, dum ab eorum curis eam
se abstinentem considerant. Hi tales satis congrue
<pb n="0497A"/>
non filii, sed filiae nominantur, quia dum effeminatos
mores nutriunt, virili dignitate amissa, quales
interius habentur, exterius nomine femineo designantur.
Hi dilectam suscitare sub adjurationis pondere
prohibentur, ne videlicet mentem quae ad vacandum
Deo se accingit, et solis spiritalibus studiis inhaerere
concupiscit, importunis sollicitationibus inquietent,
et tenebris curarum terrenarum oculum cordis ejus
obnubilent. Et tamen non ei omnis cura proximi interdicitur,
sed quando suscitari debeat, ejus voluntati
relinquitur, quia profecto omni perfectae animae
discernendum est, et quando coelesti contemplatione
studeat, et quando proximorum utilitatibus
inserviat. Hanc vacandi Deo licentiam libentissime
sponsa suscipit, statimque verbum sponsi amplectitur
et dicit:
</p>
            <p>
              <pb n="0497B"/> <hi>
                <note>(Vers. 8.)</note> Vox dilecti mei: ecce iste venit saliens in
montibus, transiliens colles.</hi> </p>
          </div3>
<div3>
            <head>9.</head>
            <p>
 Ac si diceret: Hanc vocem dilecti mei sponsi
esse recognosco, hanc ab ejus ore semper audire desidero,
quia in hoc video quantum me diligat, cum
me ab amplexibus ejus desiderabilibus impediri prohibeat.
Ad hos amplexus qualiter pervenerit, subito
narrat, dicens: <hi>Ecce iste venit saliens in montibus,
transiliens colles.</hi> Ad amplexus sponsae suae Christus
venire disponens, humanitatem nostram dignanter
assumpsit. Ad quod mysterium peragendum, quasi
saliens in montibus venit, quia quaedam opera inter
homines ostendit, quae valde sublimia et super homines
esse perspiciens humanum genus admirari potuit, attingere
<pb n="0497C"/>
non potuit. Quod enim de virgine natus est
quod ad vagientem adorandum ire pastores angelus
admonuit, magos stella perduxit; quod pendens in
cruce qua hora voluit spiritum emisit; quod mortuus
tertia die seipsum suscitavit, quod coelum ingressus,
Spiritum sanctum quibus sibi placuit donavit; quod
fidei suae per piscatores et idiotas mundum subjugavit;
haec faciens quasi in montibus ambulavit, quo
eum nulla creatura assequi valuit. In his nimirum
operibus colles transilivit, quia sanctos omnes, quantumcunque
excreverint, potentia suae operationis
transcendit. De quo et sequitur:
</p>
            <p> <hi>
                <note>(Vers. 9.)</note> Similis est dilectus meus capreae, hinnuloque
cervorum.</hi> </p>
<p>Similis capreae bene esse dicitur, quia ex Synagoga
<pb n="0497D"/>
carnem traxit, quae per capream ostenditur. <emph>419</emph> 
Et quia ex antiquorum sanctorum stirpe progenitus
est, quasi hinnulus cervorum recte esse perhibetur.
Sequitur:</p>
<p> <hi>
                <note>(Vers. 9.)</note> En ipse stat post parietem nostrum, aspiciens
per fenestras, prospiciens per cancellos.</hi> </p>
          </div3>
<div3>
            <head>10.</head>
            <p>
 Quasi post parietem nostrum Christus incarnatus
stetit, quia in humanitate assumpta divinitas
latuit. Et quia ejus immensitatem si ostenderet, infirmitas
humana ferre non posset, carnis obstaculum
objecit, et quidquid magni inter homines operatus
est, quasi post parietem latitans fecit. Per fenestras
<pb n="0498A"/>
autem et cancellos qui aspicit partim videtur, partim
vero se abscondit. Sic et Dominus Jesus Christus
dum et miracula per divinitatis potentiam fecit,
et abjecta per carnis infirmitatem pertulit, quasi
per fenestram et cancellos prospexit, quia in alio latens,
in alio quis esset apparuit. Incarnatus itaque Ecclesiae
suae, vel unicuique perfectae animae loquitur, et
ad aeternam exhortatur patriam, dicens:
</p>
            <p> <hi>
                <note>(Vers. 10.)</note> Surge, propera, amica mea, columba
mea, formosa mea, et veni.</hi> </p>
          </div3>
<div3>
            <head>11.</head>
            <p>
 Propter fidem Christus sponsam suam amicam
vocat, columbam propter simplicitatem, formosam
propter operationem. Quia enim sine fide Deo placere
non possumus, bene per fidem amici vocamur,
quia dum fide coelestia appetimus, abjectis terrenis
<pb n="0498B"/>
Deo adhaeremus. Columba vero bene anima propter
simplicitatem dicitur, quia dum simplicem Deum cordis
simplicitate perscrutatur, nequaquam mundi
ineptam laetitiam dissoluta sectatur, sed semper ad
aeterna festinans, columbae gemitum diligendo imitatur.
Propter operationem anima formosa recte appellatur,
quia dum praeteritae vitae peccata per bona
opera redimit, quasi antiquam turpitudinem assumpta
forma meliori ante sponsi oculos abscondit. Hanc
itaque hortatur Sponsus ut surgat et veniat; quia
dignum est ut quicunque ad amorem Christi properat,
carnis torporem quantum potest abjiciat, et se
ad aeterna consequenda celeriter accingat. Sed quia
ut ad coelestia festinemus, per exhibitionem Novi
Testamenti a Deo accepimus, ideo recte sequitur:
</p>
            <p>
              <pb n="0498C"/> <hi>
                <note>(Vers. 11.)</note> Jam enim hyems transiit, imber abiit et
recessit.</hi> </p>
          </div3>
<div3>
            <head>12.</head>
            <p>
 Quid per hyemem, nisi legis austeritas intelligendum
est? Quae dum in carnalibus sacrificiis populum
antiquum detinuit, ad appetenda spiritalia et coelestia
observatores suos non adjuvit. Possumus etiam
per hyemem vitam praesentem intelligere, quae dum
nos assiduis tentationibus impetit, quasi imbribus
importunis ad sequendum Christum torpere compellit.
Sed jam sponsa surgat, quia hyems transiit, quoniam
quanto magis dies ultimus instat, praesens vita
recedit, et quo amplius tempus ad terminum ducitur,
eo citius currendum est, ne electa anima oblatis sibi
muneribus aeternis privetur. <hi>Transiit</hi> enim dicitur,
<pb n="0498D"/>
quia in proximo transitura esse non dubitatur. Sequitur:
</p>
            <p> <hi>
                <note>(Vers. 12.)</note> Flores apparuerunt in terra, tempus
putationis advenit.</hi> </p>
          </div3>
<div3>
            <head>13.</head>
            <p>
 Flores apparuisse in terra dicuntur, quia sanctae
animae cum a corporibus recedunt, in coelo recipiuntur.
Et quia in hac vita quamvis hyems fuerit,
a bono opere non torpuerunt, mox ut recesserunt,
in terra viventium gloriose floruerunt. Bene ergo
sequitur quod dicit: <hi>Tempus putationis advenit,</hi> quia
quo amplius in coelo electorum numerus <emph>420</emph> congregatur,
eo celerius reprobi ab Ecclesia tanquam sarmenta
<pb n="0499A"/>
inutilia amputantur, ut mundus citius finiatur.
Sequitur:
</p>
            <p> <hi>
                <note>(Vers. 12, 13.)</note> Vox turturis audita est in terra
nostra, ficus protulit grossos suos, vineae florentes dederunt
odorem suum.</hi> </p>
          </div3>
<div3>
            <head>14.</head>
            <p>
 Quid per turturem, nisi Ecclesia; quid per
terram sponsi, nisi vita illa beata designatur? Sed
vox turturis in terra sponsi audita esse dicitur; quia
dum pro desiderio suo sancta Ecclesia deprecatur,
a Christo in coelo clementissime exauditur. De qua
recte subditur: <hi>Ficus protulit grossos suos, vineae florentes
dederunt odorem suum.</hi> Ficus quippe grossos
suos protulit, quia sancta Ecclesia martyres suos
ad aeternam patriam praemisit. Post quos vineae florentes
odorem suum dederunt, quia per universum
<pb n="0499B"/>
mundum exempla bonorum operum excreverunt.
Vineae utique flores producunt, cum singulae Ecclesiae
animas prius infideles ad fidei novitatem
per baptismum educunt. Sed flores ipsi odorem
proferunt, cum credentes animae exempla bona
per suavem opinionem sibi invicem et aliis aspergunt.
Sed quia Christus utroque modo exhortationis
nos trahit, ut videlicet et praeceptis nos
admoneat, et exemplis sanctorum nos erigat, idcirco
sponsae suae prius ut surgeret admonendo praecepit,
et deinde exempla sanctorum ad cognitionem
adduxit, et post exemplorum exhibitionem iterum
se ad praecepti commonitionem convertit, dicens:
</p>
            <p> <hi>
                <note>(Vers. 13, 14.)</note> Surge, amica mea, soror mea, et veni,
columba mea in foraminibus petrae, in caverna maceriae.</hi> </p>
<pb n="0499C"/>
</div3>
<div3>
            <head>15. </head>
            <p>
Surgit anima, cum a peccati perpetratione se
erigit; venit, cum per bona opera desiderii sancti
passibus sanctis ad coelestia tendit. Sancta etenim
mens cum praeteritae vitae turpitudinem conspicit,
cum peccata sua enumerat quae fecit, mox secum
in conscientia erubescit, et quaecunque in mundo
dilexerat, ad odium sibi transferens fletibus se punit,
et ipsa poenitentia facta robustior, ab omni inquinatione
etiam exilit, et ab omni torpore
negligentiae se excutit, ut jam in infimis cogitationibus
non jaceat, sed ad appetenda invisibilia per
sancta desideria se extendat. Haec itaque mens surgit
et venit, quia et a torporis infirmitate per compunctionem
se erigit, et in sanctis studiis se exercens,
ad aeterna pedibus amoris currit. Per foramina
<pb n="0499D"/>
autem petrae, vulnera manuum et pedum Christi in
cruce pendentis libenter intellexerim. Cavernam vero
maceriae, vulnus lateris quod lancea factum est,
eodem sensu dixerim. Et bene columba in foraminibus
petrae et in caverna maceriae esse dicitur, quia
dum in crucis recordatione patientiam Christi imitatur,
dum ipsa vulnera propter exemplum ad
memoriam reducit, quasi columba in foraminibus,
sic simplex anima in vulneribus nutrimentum quo
convalescat, invenit. Possunt tamen per foramina
petrae, incarnationis Christi sacramenta signari,
<pb n="0500A"/>
et per cavernam maceriae, ipsa protectio angelicae
custodiae figurari. In qua custodia cum anima
ponitur, bene ei a sponso dicitur:
</p>
            <p> <hi>
                <note>(Vers. 14.)</note> Ostende mihi faciem tuam, sonet vox
tua in auribus meis: vox enim tua dulcis, et facies
tua decora.</hi> </p>
          </div3>
<div3>
            <head>16.</head>
            <p>
 Quid enim per faciem, nisi fidem qua a Deo
cognoscimur, accipimus? Et quid per vocem, nisi
praedicationem intelligimus? Sed praecipit sponsus ut
ei sponsa faciem suam ostendat, quia quicunque se fidem
dicit habere, necesse est ut in bonis operibus <emph>421</emph> 
se exerceat, ut in operibus exterioribus fides interior
innotescat. Sed et opera necesse est ut vox praedicationis
sequatur, quia quicunque in sanctis operibus se
dilatat, consequens est ut ad eadem facienda proximos
<pb n="0500B"/>
quosque exhortetur. Ideo sequitur: <hi>Vox enim tua
dulcis et facies tua decora.</hi> Tunc enim et vox placet,
et facies decoratur, quando et opera praedicatio sequitur,
et rursum praedicationem bona opera comitantur.
Hujusmodi praedicatoribus consequenter dicitur:
</p>
            <p> <hi>
                <note>(Vers. 15.)</note> Capite nobis vulpeculas, quae demoliuntur
vineas: nam vinea nostra floruit.</hi> </p>
          </div3>
<div3>
            <head>17.</head>
            <p>
 Per vulpes haeretici, per vineas singulae Ecclesiae
designantur. Sed vulpes vineas demoliuntur; quia
per haereticos Ecclesiae a rectae fidei viriditate exsiccantur.
Quae bene parvulae dicuntur, quia quamvis
contra veritatem intus superbiant, exterius tamen
in verbis humilitatem per simulationem sectantur.
Quae tunc a sanctis praedicatoribus capiuntur, quando
instante altercatione, sententiis veritatis convincuntur.
Praedicatores quippe sancti aliquando canes per
<pb n="0500C"/>
similitudinem dicuntur: quia praedicationibus assiduis,
quasi latratibus importunis, adversarios quosque
a grege ovium arcere nituntur. Isti canes vulpes
Christo capiunt; quia ducem suum dum fideliter diligunt,
pro ejus amore laborantes, tergiversantes
haereticos ab involutionibus quaestionum, quasi a tenebrosis
caveis ad lucem veritatis educunt. Quare
vero vulpium demolitio timeatur, manifestatur cum
dicitur: <hi>Nam vinea nostra floruit.</hi> Vinea quippe floruit,
quia sancta Ecclesia per baptismum filios ad fidei
novam conversationem perduxit. Quibus timendum
est, ne ab haereticis depraventur, quia dum quique
credentes in novitatem Christi regenerantur,
quo quisque tenerior est, eo citius ad pravitatem seducitur.
Floribus omnino timendum est, ne pereant,
<pb n="0500D"/>
quia dum adhuc quisque ad perfectionem per exercitium
diuturnum non convaluit, facile si a dente
venenoso mordetur, ab hoc quod nactus fuerat, evanescit.
Perfecta enim quaeque anima in quo se jam
diu exercuit, facile non amittit, quia quo frequentius
palato intimo quam dulcis sit Dominus gustavit, eo
constantius sponsi rectitudinem tenet, et distorta
fastidit. Quae prosequitur convenienter, et dicit:
</p>
            <p> <hi>
                <note>(Vers. 16, 17.)</note> Dilectus meus mihi, et ego illi, qui
pascitur inter lilia, donec aspiret dies, et inclinentur
umbrae.</hi> </p>
<pb n="0501A"/>
</div3>
<div3>
            <head>18. </head>
            <p>
Ac si diceret: Dilecti mei amicitiam constanter
teneo, quia ejus constantem benevolentiam erga
me sentio. Quia dum ejus familiaritatem benignam
habeo, durum mihi est quidquid ei adversum inimicos
latrantes audio. Et dum in ejus assiduitate qualis sit
video, si quid erroris proferunt adversarii, a veritate
quam in ejus visione cognovi, non recedo. De quo
bene sequitur: <hi>Qui pascitur inter lilia, donec aspiret
dies, et inclinentur umbrae.</hi> Quid per lilia, nisi animae
designantur? Quae dum castitatis candorem retinent,
per bonae famae opinionem proximis quibusque
suaviter olent. Inter lilia sponsus ergo pascitur, quia
procul dubio animarum castitate delectatur, quae et
in se munditiam carnis conservant, et per nitidas
cogitationes coram eo placent, et exempla proximis
<pb n="0501B"/>
quasi odoris <emph>422</emph> suavitatem donant. Dies vero tunc
aspirabit, et umbrae inclinabuntur, quando vita aeterna
apparebit, et praesens vita finietur. Quippe dies
erit, hic vero nox; quia hic in visione caligamus,
ibi dies ipsa tota veritas mentibus elucebit. Ad hanc
diem prorsus animae enituntur ut perveniant: propter
hanc, justitiam illibatam in quantum possunt conservant;
et quia sine Christo nihil possunt, ejus auxilium
invocant, ejus familiaritatem desiderant. Quarum
dum mentem considerat, prope est benignus et adjuvat,
et quo amplius proficiunt, eo familiarius semper
amat, donec finitis tenebris mundi, ad vitae aeternae
lucem perfectas educat. Quam lucem quia valde desiderant,
eamque cum Dominus ad judicium venerit,
videndam esse putant, idcirco cum summo desiderio
dicunt:
</p>
            <p>
              <pb n="0501C"/> <hi>
                <note>(Vers. 17.)</note> Revertere, similis esto, dilecte mi, capreae
hinnuloque cervorum super montes Bethel.</hi> </p>
          </div3>
<div3>
            <head>19.</head>
            <p>
 A nobis dilectus corporaliter tunc abiit, quando
post resurrectionem in coelum ascendit. Tunc autem
revertetur, quando in fine mundi resuscitatis
corporibus hominum, omnibus in judicio manifestabitur.
Qui vere similis capreae et hinnulo cervorum
apparebit, quia in carne nostra veniens ad judicium,
omnibus se monstrabit. Per capream enim, quae
mundum est animal, Ecclesia designatur, quae dum
in coelestibus mente habitat, quasi in montibus pascitur.
Per cervos autem quid aliud quam patres antiqui
designantur, ex quorum carne Christus natus,
quasi hinnulus cervorum mundo est praesentatus?
<pb n="0501D"/>
Bethel autem domus Dei interpretatur. Quae bene
Ecclesia Dei dicitur, quia in ea Dominus habitat,
dum per fidem corda nostra mundantur. Super montes
ergo Bethel similis capreae hinnuloque cervorum
apparebit; quia in ea humanitatis forma ad judicium
veniet, quam ab Ecclesia sumpsit, quando in hoc
mundo ex patrum progenie quasi hinnulus ex cervis
humilis natus fuit. Qui vere et similis capreae, et super
montes Bethel apparebit, quia ex humanitatis
<pb n="0502A"/>
forma similis Ecclesiae erit, et tamen super ipsos
summos, qui quasi montes excellunt, in Ecclesia
sublimior eminebit. Qui dum venire moratur, quia
eum semper sancta anima perquirere nititur, ideo
sequitur:
</p>
          </div3>
        </div2>

<div2>
          <head>CAPUT III.</head>
<p divs_removed="true"> <hi>
              <note>(Cap. III.--Vers. 1.)</note> In lectulo meo per noctes
quaesivi quem diligit anima mea: quaesivi illum, et non
inveni.</hi> 

          </p>
          <div3 moved_from_p="true">
              <head>1.</head>
            <p>
 Lectulum sibi sancta anima per noctes facit, dum
omnes perturbationes mundi fugiens, secretum comparat,
in quo requiescit. In hoc lectulo quem diligit
quaerit, quia dum ab omnibus sollicitudinibus mundi
vacat, in ejus inquisitione quomodo ad illum perveniat,
non quiescit. Notandum est autem quia per noctes
<pb n="0502B"/>
quaerit, qui modo in hoc mundo vivit, et perfecte
tenebras temporalitatis a se excutit. Quas quo graviores
patitur, eo ferventius quaerit eum, quo invento,
tenebras amplius non patietur. Sed quia quem quaerit,
nunquam perfecte in hoc mundo invenit, ideo
subjungit: <hi>Quaesivi illum et non inveni.</hi> Quia vero
maximo desiderio aestuat, et quidquid tenet, ei non
sufficit, donec dilectum inveniat, ideo constantiam
inquisitionis subjungit, dicens:</p>
          </div3>
<p> <emph>423</emph> <hi>
              <note>(Vers. 2.)</note> Surgam, circuibo civitatem: per
vicos et plateas quaeram quem diligit anima mea: quaesivi
illum, et non inveni.</hi> </p>
<div3>
            <head>2.</head>
            <p>
 Quid per civitatem in hoc loco, nisi Ecclesiam;
quid per vicos civitatis, nisi spiritales quosque accipimus?
Qui dum ad Ecclesiam toto corde gradiuntur,
<pb n="0502C"/>
angustam viam tenent, qua ad vitam perducantur.
Per plateas autem, saeculares designantur,
qui dum voluptates suas multas sequuntur, latas vias
gradiuntur. Surgit ergo sponsa et civitatem circuit,
quia perfecta anima quae visibilia fastidit, omnes
sanctos qui sunt vel fuerunt in Ecclesia, mente conspicit,
si quid forte in eorum actibus reperit quod imitando,
ad sponsi inventionem aliquando pervenire
possit. Per vicos autem et per plateas quaerit, quia
dum per bonorum imitationem ad dilecti familiares
amplexus pervenire satagit, non solum in spiritalibus,
sed et in ipsis etiam carnalibus aliquando invenit
quod imitari digne possit. Sed postquam laborem
geminatum insinuavit, iterum difficultatem inventionis
subdit, dicens: <hi>Quaesivi illum, et non inveni.</hi> 
<pb n="0502D"/>
Sed dum quaerit et non invenit, ipsa etiam quaeritur
et invenitur, et ideo subditur:
</p>
            <p> <hi>
                <note>(Vers. 3.)</note> Invenerunt me vigiles qui custodiunt civitatem:
Num quem diligit anima mea vidistis?</hi> </p>
          </div3>
<div3>
            <head>3.</head>
            <p>
 Quid per vigiles, nisi doctores Ecclesiae designantur?
Qui dum lucrandis animabus et scriptis et
dictis invigilant, ubi desiderii aliquantulum sentiunt,
augmentare ad melius nunquam cessant. Hi sponsam
quaerentem inveniunt, quia piam animam Christum
<pb n="0503A"/>
invenire satagentem excipiunt, et ut citius inveniat,
praeceptis instruunt, exemplis accendunt. Quos illa
interrogans, dicit: <hi>Num quem diligit anima mea vidistis?</hi> 
Bene eos sponsa interrogare dicitur, quia dum
eorum scripta vel verba vigilanti animo perscrutatur,
tanquam praesentibus etiam absentibus animi
intentione loquens, quid de Christo senserint, sciscitatur.
Quia vero dum in eos intendit, nunquam sponsum
invenit, consequenter subjungit:
</p>
            <p> <hi>
                <note>(Vers. 4.)</note> Paululum cum pertransissem eos, inveni
quem diligit anima mea.</hi> </p>
          </div3>
<div3>
            <head>4.</head>
            <p>
 Paululum vigiles transit, et dilectum invenit,
quia dum eos puros homines esse cogitat, ad divinitatem
mentem erigit, ibique sponsum suum supra
homines Patri aequalem cognoscit. Quem tunc invenisse
<pb n="0503B"/>
se dicit, cum sanctis laboribus adjuta, in ejus
divinitatis claritatem oculum fidei tanquam per speculum
contemplando aliquantulum figit. Quod tantillum
quanta aviditate mentis suscipiat, ostendit,
dicens:
</p>
            <p> <hi>
                <note>(Vers. 4.)</note> Tenui eum, nec dimittam, donec introducam
illum in domum matris meae, et in cubiculum
genitricis meae.</hi> </p>
          </div3>
<div3>
            <head>5.</head>
            <p>
 Mater Ecclesiae Synagoga exstitit; quia ex ipsa
sanctos praedicatores habuit, a quibus verbum veritatis
suscepit, per quod in fide regenerata fuit. Tenet
ergo sponsum Ecclesia donec in domum matris
eum introducat, quia usque in finem mundi ab ejus
fide et amore non recedit, donec ad fidem Judaeos
adducat. Non quod postea recedat; quippe quem in
<pb n="0503C"/>
exsilio diligit, in patria videns amplius amabit. Sed
de illo tempore dici debuit, de quo a quibuslibet
propter obsistentes tentationes dubitari potuit. In domum
ergo matris dilectum introducet, quando in
fine mundi Ecclesia per praedicationem <emph>424</emph> in plebem
judaicam Christiana sacramenta immittet. In
cubiculum autem quasi in secretiorem partem domus
eum introducet, quia ex eadem plebe ita plurimos
convertet, ut omnes mundi sarcinas abjiciant, et in
intimis cogitationibus soli Deo placere concupiscant.
Hujuscemodi homines cubiculum facient sponso, quia
dum a se omnes sordes cupiditatis abjicient, quasi
secretum locum in mente in quo delectetur, component.
A quorum inquietatione in eis delectabiliter
pausans sponsus, improbos prohibet, dicens:
</p>
            <p>
              <pb n="0503D"/> <hi>
                <note>(Vers. 5.)</note> Adjuro vos, filiae Jerusalem, per capreas
cervosque camporum, ne suscitetis, neque evigilare faciatis
dilectam, donec ipsa velit.</hi> </p>
          </div3>
<div3>
            <head>6.</head>
            <p>
 In hoc utique ostendit, quia ejusdem perfectionis
quosdam de Synagoga post conversionem inveniet,
cujus de Ecclesia quam plurimos, dum in eorum
quiete similiter delectatur, ab eis inquietatorem
prohibet, sicut ab Ecclesia prohibuit. Introducta ergo
ad fidem Synagoga, Ecclesiae mentem per opera quae
videt, conspicit, et sublimitatem ejus valde admirans,
dicit:
</p>
            <p> <hi>
                <note>(Vers. 6.)</note> Quae est ista quae asendit per desertum,
<pb n="0504A"/>
sicut virgula fumi ex aromatibus myrrhae, et thuris, et
universi pulveris pigmentarii?</hi> </p>
          </div3>
<div3>
            <head>7.</head>
            <p>
 In deserto itaque, in hoc mundo Ecclesia, sive
sancta quaeque anima vivit, dum a regno exsul inter
bestias, daemones videlicet, degit. Hic enim etsi non
omnino a sponso deseritur, tamen dum in carne est,
nondum ad certam ejus visionem admittitur, dum ab
eo per exsilia et tentationes peregrinatur, quia dum
adhuc cum eo non regnat, deseri ab eo sibi videtur.
Ob hoc semper laborat ut ascendat, ut quem valde
diligit, magis ac magis sentiat, quatenus quoniam
perfecte eum in deserto non tenet, vel in ipso ejus
desiderio se reficiat, ut sic in via roborata, quandoque
ad hoc quod diu concupivit, perveniat. Sunt
quippe nonnulli, qui dum omnia visibilia fastidiunt,
<pb n="0504B"/>
mentem in coelestia erigunt, et quia in infimis nihil
quod eis dulcescat, conspiciunt, totum cor ad superna
convertunt. Hi ab omnibus malis moribus se
exuunt, censum mundi cum cupiditatibus contemnunt,
spe ad invisibilia tendunt, et quo ampliori desiderio
illis inhaerent, eo magis ac magis moleste
corruptionem ferunt quam habent. Hi nimirum per
desertum ascendunt, quia dum in hoc mundo inter
tentationes vivunt, quo amplius dum hic morantur
deseri metuunt, eo quidem fortius ista deserunt, et
ferventius ad illa gradiuntur, in quibus cum fuerint,
nihil amplius quod eos amoveat, jam timebunt.</p>
          </div3>
<div3>
            <head>8.</head>
            <p>
 Bene autem sicut virgula fumi ascendere dicuntur,
quia et odorem bonae famae, et subtilitatem mentis
habere dicuntur. Non autem quarumlibet rerum fumus
<pb n="0504C"/>
iste esse dicitur, sed ex aromatibus myrrhae, et
thuris, et universi pulveris pigmentarii existere dedeclaratur.
Myrrha quippe mortuorum corpora condiuntur
ne putrescant, thura vero accenduntur ut
redoleant. Per myrrham ergo carnis mortificatio
signatur, per thus vero orationum munditia intelligitur.
Sancta igitur anima dum carnem suam a putredine
vitiorum mortificat, dum omnes mundi voluptates
per continentiam abnegat, quasi myrrham morituro
corpori adhibet, ut post judicium a corruptione
aeterna sanum permaneat. Cum vero se ad coelestia
majori desiderio accendit, <emph>425</emph> et a cordis cubiculo
omnes superfluas cogitationes ferventer abjicit, quasi
thuribulum cor suum coram Deo facit. In quo dum
per dilectionem virtutes congregat, quasi carbones
<pb n="0504D"/>
in thuribulo coaptat, in quo seipsam mens in conspectu
Dei igne charitatis accendat. Dumque ferventes
et mundas orationes ad Deum emittit, quasi fumum
aromatum ex thuribulo educit, ut coram dilecto
suave redoleat, et proximos quosque ad ejus amorem
per bona exempla concitare non desinat. Sed notandum
quod non ait universi pigmenti, sed universi
pulveris pigmentarii. Pigmenta quippe facimus, quando
virtutes congregamus in corde. Quando vero ipsas
nostras virtutes per singula quaeque opera diligentius
retractamus, ne quid in operibus nostris incultum
remaneat, ne inter virtutes vitium lateat, tunc procul
<pb n="0505A"/>
dubio unguenta virtutum quasi in pulverem tundimus,
ut eo mundiora sint opera nostra, quo subtilius
ea ab omni subreptione vitiorum discernere non
cessamus. Hujuscemodi mentes dilecto suo delectabiles
se per ejus gratiam faciunt, et dum ab omni
mundano strepitu se dividunt, locum in quo sponsus
requiescat, in seipsis componunt. De qua requie
subditur:
</p>
            <p> <hi>
                <note>(Vers. 7, 8.)</note> En lectulum Salomonis sexaginta fortes
ambiunt ex fortissimis Israel, omnes tenentes gladios,
et ad bella doctissimi, uniuscujusque ensis super
femur suum propter timores nocturnos.</hi> </p>
          </div3>
<div3>
            <head>9.</head>
            <p>
 Salomon quippe pacificus interpretatur. Quid
ergo per Salomonem, nisi Christus intelligitur, de quo
scriptum est: <hi>Ipse est pax nostra, qui fecit utraque
<pb n="0505B"/>
unum? <note>(Ephes. II, 14.)</note>
            </hi> Salomoni ergo lectulum facimus,
quando a mundi sollicitudinibus omnino cessamus,
dum in solo desiderio Christi libenter pausamus,
eique, ut nobiscum pauset, cor ab omni terrena cupiditate
mundamus. Denarius autem numerus si per
senarium multiplicetur, nimirum sexaginta complentur.
Per denarium itaque Decalogum legis accipimus,
per senarium autem totum hoc tempus intelligimus
quod sex diebus operatoriis volvi videmus. Per sexaginta
igitur fortes omnes perfectos qui fuerunt ante
nos in Ecclesia intelligimus; qui dum decem praecepta
legis quo spiritalius, eo fortius in sex diebus compleverunt,
quasi sexagenarium numerum perfecerunt.
Hi lectulum Salomonis ambiunt, quia mentem sanctam
in qua Christus pausat verbis et exemplis muniunt,
<pb n="0505C"/>
quibus ab aditu mentis venientes hostes repellunt,
dum ipsam mentem exemplis sustinent, scriptis erudiunt.
Hi tenent gladios, et ad bella doctissimi existunt,
quia dum verbum Dei opere complent, quod
corde sciunt, magis ac magis semper docti hostem
suum, daemonem scilicet, sapientia et fortitudine vincunt.
Per gladium enim, verbum Dei designatur,
per manus autem quibus gladios tenent ipsa opera
figurantur. De quibus bene subditur: <hi>Uniuscujusque
ensis super femur suum propter timores nocturnos.</hi> 
Quid per ensem, nisi rigorem conversationis; et quid
per femur, nisi carnis appetitum accipimus? Electi
ergo quique, qui jam ad perfectionem vitae provecti
sunt, semper ensem super femur suum ferunt, quia
rigore conversationis appetitum carnis assidue frangunt,
<pb n="0505D"/>
ne hostis quem in nocte hujus mundi timent,
repente veniens, mollem aditum inveniat, et per voluptatis
mollitiem <emph>426</emph> eo facilius, quo voluptuosiores
invenerit, ad graviora peccata perducat. De
laude itaque Salomonis adhuc subditur:
</p>
            <p> <hi>
                <note>(Vers. 9, 10.)</note> Ferculum fecit sibi rex Salomon de
lignis Libani. Columnas argenteas, reclinatorium aureum,
ascensum purpureum; media charitate constravit,
propter filias Jerusalem.</hi> </p>
          </div3>
<div3>
            <head>10.</head>
            <p>
 Ligna Libani imputribilia esse asseruntur. Ferculum
ergo fecit sibi rex Salomon de lignis Libani,
<pb n="0506A"/>
quia, secundum praescientiae suae gratiam, Christus
sanctam Ecclesiam de sanctis in aeternum permansuris
construxit. <hi>Columnas ejus fecit argenteas,</hi> quia
eidem Ecclesiae praedicatores dedit, qui et ut eam
exemplis sustentarent, magna justitiae rectitudine roboravit,
et ut praedicationibus erudirent, nitore eloquii,
quasi splendore argenti, decoravit. <hi>Reclinatorium
aureum</hi> fecit, quia dum in cordibus perfectorum
resplenduit, eis divinitatis suae potentiam per contemplationem
ostendit. In qua contemplatione dum
eis pulchritudinem coelestium gaudiorum monstravit,
quasi reclinatorium ex auro composuit, quia locum
in quo se refocillantes requiescant apposuit. Quod
reclinatorium bene aureum esse dicitur: <hi>quia melior
est sapientia cunctis opibus, et omnia quae desiderantur</hi> 
<pb n="0506B"/>
 <hi>huic non valent comparari <note>(Prov. VIII, 11)</note>
            </hi>. Ad
hoc reclinatorium multis laboribus pervenitur, multis
tribulationibus ascenditur, ita ut, si necesse fuerit,
etiam sanguis effundi permittatur. Ideo ascensus
recte purpureus esse dicitur. Dum enim sancti quique
martyres propter vitam aeternam corpora sua ad
supplicia tradiderunt, dum flagella, equuleos, ignes,
gladios et alia innumerabilia tormenta patienter pertulerunt,
nonne ad reclinatorium istud, ad beatam
scilicet vitam, per ascensum purpureum ascenderunt?
Sed nos miseri quid agimus, qui in hoc ferculo columnae
argenteae non sumus, quia sanctam Ecclesiam
nec exemplis sustentamus, nec praedicatione docemus?
In ea reclinatorium aureum non habemus,
quia, terrenis cogitationibus involuti, ad splendorem
<pb n="0506C"/>
sapientiae per contemplationem non assurgimus. Ascensum
purpureum nec etiam cognoscimus, quia,
voluptatibus vacantes, labores et persecutiones pro
aeterna beatitudine ferre recusamus. Consolatur nos
aliquantulum quod de hoc ferculo subditur: <hi>Media
charitate constravit, propter filias Jerusalem.</hi> Quid
enim per filias Jerusalem, cum non filios sed filias
dixerit, intelligimus, nisi nos debiles, qui in Ecclesia
non viri, sed feminae sumus, quia contra vitia fortiter
non reluctamur, viriliter non resistimus, muliebriter
subjacemus? Jerusalem enim visio pacis interpretatur,
per quam Ecclesia, quae est mater nostra,
designatur, eo quod assidue pacem perpetuam contemplatur.
Si ergo nos in ferculo Regis columnae argenteae
non sumus, reclinatorium aureum non habemus,
<pb n="0506D"/>
per ascensum purpureum ascendere non valemus;
saltem charitatem, quae communis omnibus electis
quasi in medio posita est, teneamus. Per hanc quippe
rex Salomon nos in ferculo suo esse cognoscit, quia
in eo cum columnis argenteis, cum reclinatorio aureo,
cum ascensu purpureo, propter filias Jerusalem
etiam media charitate constravit, quia cum Ecclesiae
membris ad eamdem sponsi beatitudinem pervenimus,
si charitatem indefessam observamus. Sequitur:
</p>
            <p> <emph>427</emph> <hi>
                <note>(Vers. 11.)</note> Egredimini, filiae Sion, et videte
<pb n="0507A"/>
regem Salomonem in diademate, quo coronavit eum
mater sua in die desponsationis illius, et in die laetitiae
cordis ejus.</hi> </p>
          </div3>
<div3>
            <head>11.</head>
            <p>
 Mater Christi beata Maria esse creditur, quae
coronavit eum diademate, quia humanitatem nostram
ex ea ipse assumpsit, sicut in Evangelio recitatur <note>(Matth. I)</note>.
Et hoc in die desponsationis ejus et in die
laetitiae cordis ejus factum esse dicitur, quia quando
unigenitus Filius Dei divinitatem suam humanitati
nostrae copulare voluit, quando per bonam voluntatem
suam tempore opportuno Ecclesiam suam sibi
assumere placuit, tunc cum charitatis exsultatione
carnem nostram ex matre Virgine suscipere voluit.
In qua cum doloribus pro tempore vivens, de redemptione
nostra vehementer exsultavit. Sed cum diadema
<pb n="0507B"/>
pro gloria assumatur, in humanitatis autem susceptione
non gloria Verbi Dei, sed humilitas esse
cognoscatur, quomodo humanitate nostra quasi diademate
coronatus fuisse dicitur? Sed cum ipsa ejus
incarnatio vere gloria nostra fuerit, quia membra
ejus sumus propter communionem corporis, diadema
membrorum bene capitis Scriptura praedixit. Hic itaque
quia a sponsa laudatur, et ipse vicissim sponsam
laudare dignatur, dicens:
</p>
          </div3>
        </div2>

<div2>
          <head>CAPUT IV.</head>
<p divs_removed="true"> <hi>
              <note>(Cap. IV.--Vers. 1.)</note> Quam pulchra es, amica mea,
quam pulchra es et decora! Oculi tui columbarum,
absque eo quod intrinsecus latet.</hi> 

          </p>
          <div3 moved_from_p="true">
              <head>1.</head>
            <p>
 Quia haec superius exposuimus <note>(Cap. 2, n. 35)</note>,
ut potuimus, nunc eadem repetere propter brevitatem
<pb n="0507C"/>
servandum devitamus. Sed quia adjunctum est <hi>Absque eo quod intrinsecus latet,</hi> 
 breviter videndum
est quomodo superioribus conjungatur. Pulchra est
ergo sponsa, et oculi ejus columbarum, absque eo
quod intrinsecus latet, quia valde honestum est quidquid
in exterioribus operatur, quod simpliciter inter
homines conversatur, quod ea quae videt temporaliter
concupiscere dedignatur, et si quid tamen in hoc
mundo placet, post concupiscentias suas ire detestatur.
Sed vehementer pulchrius et honestius est
quod cordis desiderium illibatum retinere conatur,
quod aeternae beatitudinis claritatem in mente retinet,
erecta contemplatur, quod in his quae interius videt
suaviter requiescit et mundatur. Sequitur:</p>
          </div3>
<p> <hi>
              <note>(Vers. 1.)</note> Capilli tui sicut greges caprarum, quae ascenderunt
<pb n="0507D"/>
de monte Galaad.</hi> </p>
<div3>
            <head>2.</head>
            <p>
 Si per oculos praedicatores Ecclesiae designantur,
quia caeteris viam ostendit, bene per capillos populi
significantur, quia eidem Ecclesiae ornatum tribuunt.
Capilli ergo sponsae sicut grex caprarum esse dicuntur,
quia populi Ecclesiae dum, praecepta legis ruminantes,
coelestia fide contemplantur, munda sunt
animalia, et in altis pascuntur. Galaad autem acervus
testimonii interpretatur. Quid autem per acervum
testimonii, nisi multitudinem martyrum intelligimus?
Qui dum fidem Christi insuperabiliter tenuerunt, eos
<pb n="0508A"/>
testimonium veritati etiam per mortem suam perhibuisse
scimus. Grex itaque iste caprarum de monte
Galaad ascendit, quia populus Ecclesiae eo magis fide
se ad aeterna suspendit, quo fortius sanctos martyres
eidem fidei testimonium perhibuisse scivit. Sequitur:
</p>
            <p> <hi>
                <note>(Vers. 2.)</note> Dentes tui sicut greges tonsarum, quae
ascendunt</hi> <emph>428</emph> <hi>de lavacro, omnes gemellis fetibus, et
sterilis non est inter illas.</hi> </p>
          </div3>
<div3>
            <head>3.</head>
            <p>
 Sicut per oculos praedicatores intelliguntur,
quia per eos Ecclesia illuminatur, similiter et dentes
ejusdem possunt dici, quia per eos infideles consumuntur,
et parvuli nutriuntur. Dentes quippe bene
sancti praedicatores vocantur, quia dum sanctam
Scripturam exponendo minoribus fratribus elucidant,
<pb n="0508B"/>
quasi panem parvulis, tanquam matres filiis commasticant,
quo infirmi ad fortiora convalescant. Hi nimirum
bene sicut grex tonsarum, quae ascenderunt
de lavacro, esse dicuntur, quia dum se a peccatis
omnibus in baptismo ablutos esse recordantur, libenter
onera mundi deponunt, ut ad coelestia consequenda
et praedicanda quo liberius, eo facilius gradiantur.
De quibus subditur: <hi>Omnes gemellis fetibus,
et sterilis non est inter illas.</hi> Gemellos fetus omnes
sancti praedicatores habent, quia dum in duobus praeceptis
charitatis caeteros homines supereminent, geminam
dilectionem praedicant, et in ea duos populos,
judaicum et gentilem gignere non cessant. Inter quos
nullus est sterilis, quia profecto praedicator non est
dicendus, si filios spiritales gignere contemnit. De
<pb n="0508C"/>
quibus adhuc subditur:
</p>
            <p> <hi>
                <note>(Vers. 3.)</note> Sicut vitta coccinea labia tua, et eloquium
tuum dulce.</hi> </p>
          </div3>
<div3>
            <head>4.</head>
            <p>
 Iidem praedicatores labia Ecclesiae dicuntur,
quia nimirum per eos populis praecepta vitae loquitur.
Qui bene sicut vitta dicuntur, quia dum fluxas cogitationes
in cordibus hominum suis praedicationibus
restringunt, quasi sparsos crines ne immoderate diffluant
reprimunt. Sed quid est quod non tantum
vittae, sed coccineae comparantur, nisi quia per coccum
flamma charitatis intelligitur, qua illi ardent, et
per eos alii accenduntur? Per quos eloquium sanctae
Ecclesiae dulcoratur, quia dum quae dicunt faciunt,
praedicationes suas hominibus quasi sapidas escas
apponunt. Sequitur:
</p>
            <p>
              <pb n="0508D"/> <hi>
                <note>(Vers. 3.)</note> Sicut fragmen mali punici, ita genae tuae,
absque eo quod intrinsecus latet.</hi> </p>
          </div3>
<div3>
            <head>5.</head>
            <p>
 Quid per genas Ecclesiae, nisi eosdem ipsos praedicatores
intelligimus, qui dum in populis ut eis proficiant
eminent, quasi in facie Ecclesiae manifesti
apparent? Per malum autem punicum ipsa Ecclesia
designatur, quia dum multos populos in unitate fidei
nutrit, quasi multa grana sub uno cortice stringit.
Fragmen ergo mali punici sancti praedicatores existunt,
quia dum se ut grana in divino servitio caeteris
fortius affligunt, dum omnia mundana contemnunt,
<pb n="0509A"/>
dum voluptates suas abnegant, et vitia sua omnino
mortificant, et caeteros extollunt, et dum per exempla
sua caeteros nutriunt, quasi fracti et aperti se
cibos offerunt. Sed quamvis magna sint quae extrinsecus
apparent, majora tamen in occulto retinent,
quae divini oculi soli vident. Ideo subjunctum est: <hi>Absque eo quod intrinsecus latet.</hi> 
 Sequitur:
</p>
            <p> <hi>
                <note>(Vers. 4.)</note> Sicut turris David collum tuum, quae
aedificata est cum propugnaculis, mille clypei pendent
ex ea, omnis armatura fortium.</hi> </p>
          </div3>
<div3>
            <head>6.</head>
            <p>
 Collum quippe extendimus, quando longius
prospicere volumus. Propter aliud ergo sancti praedicatores
oculi, propter aliud dentes, propter aliud autem
genae, et collum propter aliud convenienter
vocantur. Bene igitur sicut turris David collum <emph>429</emph> 
<pb n="0509B"/>
sanctae Ecclesiae dicitur, quia sancti praedicatores
procul venientes hostes sanctae Ecclesiae speculantur,
et fortiter resistunt, si quid in Ecclesia laedere conantur,
et, libere terrena despicientes, coelestia contemplantur.
Collum ergo propter hostium speculationem,
turris vero dicuntur propter fortitudinem,
et propter excelsam coelestium gaudiorum contemplationem.
Quae turris recte David esse dicitur, quia
David manu fortis interpretatur; per quod Christus
significatur, cujus est quidquid forte et excelsum operatur.
De qua subditur: <hi>Quae aedificata est cum propugnaculis;
mille clypei pendent ex ea, omnis armatura
fortium.</hi> Cum propugnaculis turris David aedificata
dicitur, quia sancti praedicatores contra adversarios
homines, si necesse sit, miraculis armantur. Contra
<pb n="0509C"/>
vitia autem se clypeis muniunt, quia ne spiritalibus
hostibus succumbant, virtutibus se defendunt. In quibus
omnis armatura fortium pendent, quia quisquis
hostium cuneis fortiter resistere vult, in eis exempla
videt, quibus armatos hostes strenue valet superare.
Mille autem hic pro perfectione ponitur, quia in
millenario numero omnes numeri perfecti complentur.
Sequitur:
</p>
            <p> <hi>
                <note>(Vers. 5, 6.)</note> Duo ubera tua sicut duo hinnuli capreae
gemelli, qui pascuntur in liliis donec aspiret dies, et
inclinentur umbrae.</hi> </p>
          </div3>
<div3>
            <head>7.</head>
            <p>
 Per duo ubera duo praedicatorum ordines, unus
in circumcisione, alius in praeputio, designantur.
Qui bene sicut duo hinnuli capreae dicuntur, quia et
filii Synagogae existunt, et in montibus contemplationum
<pb n="0509D"/>
pascuntur. Gemelli vero ideo dicti sunt, quia
concorditer praedicant, et concorditer sapiunt. In
liliis vero pascuntur donec aspiret dies, et inclinentur
umbrae, quia munditiam infatigabiliter sectantur,
donec in die judicii praemia recipiant, quae in laboribus
noctis assidue contemplantur. Sequitur sponsus,
dicens:
</p>
            <p> <hi>
                <note>(Vers. 6.)</note> Vadam ad montem myrrhae, et ad collem
thuris.</hi> </p>
          </div3>
<div3>
            <head>8.</head>
            <p>
 Quid per montem myrrhae, nisi fortem altitudinem
<pb n="0510A"/>
mortificationis in opere, et quid per collem
thuris intelligimus, nisi altam humilitatem in oratione?
Ad montem ergo myrrhae et ad collem thuris sponsus
vadit, quia eos familiariter visitat quos per mortificationem
vitiorum ad alta proficere et per mundas et
humiles orationes suaviter redolere perspicit. His
quippe virtutibus sancta Ecclesia vel unaquaeque
anima munda efficitur, quia dum per voluptatum
mortificationem vitiis reluctatur, et per sanctas orationes
frequenter lacrymis abluitur, sordes lavat ut
sponso placeat, cui pulchra apparere conatur. Cujus
conatum ad effectum sponsus per gratiam suam ducit,
opusque suum in sponsa benigne laudat et dicit:
</p>
            <p> <hi>
                <note>(Vers. 7.)</note> Tota pulchra es, amica mea, et macula
non est in te.</hi> </p>
<pb n="0510B"/>
</div3>
<div3>
            <head>9. </head>
            <p>
Cum scriptum sit: <hi>Nemo vivit sine peccato, nec
infans cujus vita est unius diei super terram <note>(Job. XXIV,
4, sec. Septuag.)</note>
            </hi>, quid est quod sponsa tota pulchra
esse dicitur, in qua macula non habetur? Alibi
quippe scriptum est: <hi>Stellae non sunt mundae in conspectu
ejus <note>(Job. XXV, 5)</note>
            </hi>. Et alibi: <hi>In multis offendimus
omnes <note>(Jac. III, 2)</note>
            </hi>. Et Joannes apostolus ait: <hi>Si
dixerimus quia peccatum non habemus, veritas in
nobis non est <note>(I Joan. I, 8)</note>
            </hi>. Et idem: <hi>Si dixerimus
quia non peccamus, mentimur, et veritatem non facimus <note>(Ibid. 6.)</note>
            </hi> 
 Sed dum <emph>430</emph> sancta anima a peccatis
quotidianis se per poenitentiam mundat, dum quotidie
peccata minuta cum lacrymis abluit, et a majoribus
se observat, quamvis frequenter peccet, per
assiduam tamen poenitentiam munditiam suam assidue
<pb n="0510C"/>
servat. Hinc enim alibi praecipitur: <hi>Semper sint
vestimenta tua candida <note>(Eccli. IX, 8)</note>
            </hi>. Et illud: <hi>Justus
autem ex fide vivit <note>(Rom. I, 17)</note>
            </hi>. Quamvis enim
mox ut peccat a justitia deviet, tamen dum semper
credit in eum qui justificat impium, et assidue sub
ejus fide peccata sua deflet, per assiduas ablutiones
justitiam suam retinet. Se igitur ita mundanti sponsae
consequenter dicitur:
</p>
            <p> <hi>
                <note>(Vers. 8.)</note> Veni de Libano, sponsa mea, veni de Libano,
veni; coronaberis de capite Amana, de vertice
Sanir et Hermon, de cubilibus leonum, de montibus
pardorum.</hi> </p>
          </div3>
<div3>
            <head>10.</head>
            <p>
 Libanus quippe dealbatio interpretatur. Quid
ergo per Libanum nisi baptisma intelligitur, in quo
sancta Ecclesia aqua abluitur, et a peccatorum nigredine
<pb n="0510D"/>
per Spiritum sanctum quem recipit et per
Christi fidem dealbatur? Unde scriptum est: <hi>Asperges
me, Domine, hyssopo, et mundabor <note>(Psal. L, 9)</note>
            </hi>. De
Libano ergo sancta Ecclesia ad coronam venit, quia
in Christi baptismo fidem percipit, sub qua cum
Christi gratia meretur ut praemium recipere possit.
Sed quid est quod ter dicitur <hi>Veni,</hi> nisi quia in fide et
in spe et in charitate quidquid operatur subsistit,
ut his tribus munita virtutibus robur habeat, per
quod in via non lassescat? De fide enim dicitur: <hi>Fide
<pb n="0511A"/>
mundans corda eorum <note>(Act. XV, 9)</note>
            </hi>. Et iterum: <hi>Sine
fide impossibile est placere Deo <note>(Hebr. XI, 6)</note>
            </hi>. De spe
autem dicitur: <hi>Non confundentur omnes qui sperant
in te, Domine. Quis enim in te speravit, et derelictus
est? <note>(Eccli. II, 11, 12.)</note>
            </hi> De charitate autem dicitur: <hi>Charitas operit multitudinem peccatorum 
 <note>(I Pet. IV,
8)</note>
            </hi>. Et iterum: <hi>Si distribuero omnes facultates meas
in cibos pauperum, et si tradidero corpus meum ita ut
ardeam, charitatem autem non habuero, nihil sum <note>(I Cor. XIII, 3)</note>
            </hi>.
Et Joannes apostolus: <hi>Deus charitas
est <note>(Joan. IV, 16)</note>
            </hi>. Potest tamen et aliter intelligi
quod ter dicitur <hi>Veni.</hi> Venit enim sponsa sancta ad
Christum, dum in hoc mundo vivens, bona quae potest
operatur. Venit quando in hora mortis anima,
ipsa videlicet sponsa, a carne exuitur. Venit tertio
<pb n="0511B"/>
quando in die judicii ultimi carnem resumit, et cum
Christo thalamum coelestem ingreditur. Ibi quippe
omnium laborum suorum praemia consequitur; ibi,
jam omnino prostratis et exclusis hostibus, gloriose
coronatur. Ideo et hic per promissionem ei dicitur: <hi>Coronaberis de capite Amana, de vertice Sanir et Hermon,
de cubilibus leonum, de montibus pardorum.</hi> </p>
          </div3>
<div3>
            <head>11.</head>
            <p>
 Quid per Amana, Sanir, et Hermon, nomina
videlicet montium, nisi potentes hujus saeculi intelliguntur?
Qui quanto ditiores, tanto excelsiores et firmiores
apud infirmos esse videntur. Sed de his montibus
sancta Ecclesia coronatur, quia dum regnum
praedicat aeternum, dum exemplo suo omnia quae
mundi sunt vilia esse demonstrat, ipsos etiam potentes
ad poenitentiam inclinat, et sibi ipsi pro eorum
<pb n="0511C"/>
 inquisitione coronam in coelestibus parat. Sic quippe
fit ut humiles superbos prosternant, et infirmi excelsos
inclinent. Ideo scriptum est: <hi>Omnis vallis
implebitur, et omnis mons et collis humiliabitur <note>(Isa.
XL, 4)</note>
            </hi>. Sed quid est quod non solum de montibus,
sed etiam de capitibus montium coronanda <emph>431</emph> 
esse dicitur, nisi, quod impletum videmus, quia jam
ipsae excelsiores personae in Christum credunt, et
ejus praeceptis per Ecclesiae praedicationem obediunt?
Reges enim et imperatores Christo serviunt, coronas
deponunt; et per poenitentiam in Ecclesia veniam
petunt. Si itaque per capita montium summas personas
intelligimus, bene per cubilia leonum et montes
pardorum principes quique et ministri designantur,
qui crudelitati inserviunt, et dolositatibus suis
quos vi non possunt laedere decipiunt. Pardi quippe
<pb n="0511D"/>
maculas in cute semper portant, per quos qui alii
quam hypocritae vel discordes significantur? In illis
quippe qui credulitatem sectantur daemones tanquam
leones cubant. In illis vero quasi pardi montes aedificant,
quos dum vitiis suis aliquas virtutes admiscere
consentiunt, pro omnibus bonis suis laudis
gloriam affectare compellunt. Hi itaque vere pardorum
varietatem imitantur, quia dum cum virtutibus
etiam vitia sectantur, quasi in vario corio coloris
dissimilitudine dividuntur. Sed de cubilibus leonum,
<pb n="0512A"/>
et de montibus pardorum Ecclesia coronatur, quia
dum per ejus praedicationem et crudeles ad pietatem
et hypocritae ad vitae humilis unitatem convertuntur,
pro his omnibus praemium percipiet quod meretur.
Cui iterum dicitur:
</p>
            <p> <note>(Vers. 9)</note>. <hi>Vulnerasti cor meum, soror mea sponsa,
vulnerasti cor meum in uno oculorum tuorum, et in uno
crine colli tui.</hi> </p>
          </div3>
<div3>
            <head>12.</head>
            <p>
 Per oculos sponsae sanctae Ecclesiae praedicatores,
sicut dictum est, designantur; per crines vero
populi multitudo figuratur; per collum autem sancti
capitis et corporis conjunctio demonstratur, quae
fides Ecclesiae intelligitur. Per hanc enim caput et
corpus conjungitur, dum Christo quisque eo tenacius
inhaeret, quo fidelior in bona conversatione habetur.
<pb n="0512B"/>
In uno ergo oculorum et in uno crine colli
sponsae sponsus vulneratur, quia profecto usque ad
mortem crucis afficitur, ut unitas praedicatorum et
plebis in Ecclesia confirmetur. De cujus dilectione
erga sponsam iterum subdit sponsus.
</p>
            <p> <note>(Vers. 10)</note>. <hi>Quam pulchrae sunt mammae tuae, soror
mea sponsa?</hi> </p>
          </div3>
<div3>
            <head>13.</head>
            <p>
 Quid per mammas convenientius in hoc loco
quam ipsa dilectio Dei et proximi, de qua superius
diximus, intelligitur? Per quas mens sancta omnes
sensus suos in dilectione nutrit, dum Deo suo charitatis
tenacitate conglutinatur, et proximis si quid
utilitatis habet, quando licet, libenter impendit.
Has mammas sponsae quantum sponsus diligat, in repetitione
laudis aperte manifestat, dicens:
</p>
            <p>
              <pb n="0512C"/> <hi>
                <note>(Vers. 10.)</note> Pulchriora sunt ubera tua vino, et odor
unguentorum tuorum super omnia aromata.</hi> </p>
          </div3>
<div3>
            <head>14.</head>
            <p>
 Quod superius de sponsi uberibus diximus,
hoc et hic cum de sponsa loquitur intelligi posse aestimamus. <hi>Et odor unguentorum tuorum super omnia
aromata.</hi> 
 Per unguenta quippe ipsae virtutes quae ex
charitate oriuntur intelliguntur. Habent quippe etiam
reprobi aliquando aromata quibus redolent, quia virtutes
quasdam possident, et bona opera perpetrant;
sed quia sine charitate vivunt, in conspectu Dei nulla
quae faciunt placent. Unde in judicio cum dicent: <hi>Domine, nonne in nomine tuo prophetavimus, et in nomine
tuo virtutes multas fecimus 
 <note>(Matt. VII, 22)</note>
            </hi>? respondebitur
eis: <hi>Nunquam novi vos, discedite a me,
omnes operarii iniquitatis.</hi> Bene ergo unguenta Ecclesiae
super omnia aromata redolere dicuntur, <emph>432</emph> 
<pb n="0512D"/>
quia etsi opera reproborum aliquando hominibus placent,
haec quae sancta Ecclesia ex charitate conficit, in
divinis naribus sine cessatione redolent. Sequitur:
</p>
            <p> <hi>
                <note>(Vers. 11.)</note> Favus distillans labia tua, sponsa; mel
et lac sub lingua tua, et odor vestimentorum tuorum
sicut odor thuris.</hi> </p>
          </div3>
<div3>
            <head>15.</head>
            <p>
 Praedicatores Ecclesiae bene labia sponsae esse
dicuntur, quia per eos populis loquitur, et per eos
ad fidem parvuli quique erudiuntur, dum per eos occulta
divinae Scripturae quasi cordis latentia manifestantur.
<pb n="0513A"/>
In favo autem mel latet, et cera videtur.
Recte ergo labia sponsae favus vocantur, quia dum
in carnis fragilitate sapientia magna habetur, quasi
mel in cera absconditur. Quando vero electus quisque
praedicat, quando coelestia gaudia nescientibus
revelat, tunc favus distillat, quia quanta dulcedo sapientiae
in corde lateat, per oris fragilitatem audientibus
manifestat. Unde scriptum est: <hi>Habemus thesaurum
istum in vasis fictilibus <note>(I Cor. IV, 7)</note>
            </hi>. Ideo
subditur: <hi>Mel et lac sub lingua tua.</hi> Nimirum falsi
praedicatores mel in lingua portant, quod sub lingua
non habent, quia coelestia gaudia aliquando praedicant
tanquam veri sint, cum ipsa terrestria bona
totis desideriis appetant. Sancta vero mens mel
in lingua praetendit, quia sapientiae dulcedinem loquendo
<pb n="0513B"/>
ostendit, quam veraciter praedicans, audientes
tanquam mellis dulcedine reficit. Lac gerit,
quia congruenti sibi doctrina parvulos quosque in
Ecclesia nutrit. Sub lingua autem haec omnia sibiipsi
reservat, quia internam dulcedinem assidue secum
portat. Dum enim terrena abjicit, dum vitiorum
amaritudinem respuit, in interioribus sensibus sapientiae
dulcedine se pascit, qua robur colligit, ut ad
aeterna gradiens, in labore viae lassescere non possit.</p>
          </div3>
<div3>
            <head>16.</head>
            <p>
 Cui bene dicitur: <hi>Et odor vestimentorum tuorum
sicut odor thuris.</hi> Quid per vestimenta haec, nisi
sancta opera designantur, quibus praecedentium malorum
turpitudo operitur, ne videatur? Hinc enim
scriptum est: <hi>Beatus qui vigilat, et custodit vestimenta
sua ne nudus ambulet, et videatur turpitudo ejus <note>(Apoc. XVI, 15)</note>
            </hi>.
Thus vero per significationem pro
<pb n="0513C"/>
oratione ponitur, sicut scriptum est: <hi>Ascendat oratio
mea, sicut incensum in conspectu tuo <note>(Psal. CXL, 2)</note>
            </hi>.
Sancta itaque anima in hoc mundo, quanta potest,
bona opera operatur, et bene operans desiderio et
intentione sancta ad aeterna se extendit; nihilque
boni agit, nisi ea intentione, ut ad coelestia quae diligit
quandoque pervenire possit. Bene igitur odor
vestimentorum ejus sicut thuris esse perhibetur, quia
in omnibus operibus suis orat, dum perveniendi
intentione, ea quae potest bona operatur. Sequitur:
</p>
            <p> <hi>
                <note>(Vers. 12.)</note> Hortus conclusus soror mea sponsa,
hortus conclusus, fons signatus.</hi> </p>
          </div3>
<div3>
            <head>17.</head>
            <p>
 Hortus sancta Ecclesia existit, quia dum populos
multos in fide gignit, quasi flores pulchros bona
<pb n="0513D"/>
terra emittit. Qui hortus conclusus bene esse dicitur,
quia charitatis vallo circumquaque munitur, ne intra
numerum electorum reprobus aliquis ingrediatur.
Unaquaeque anima sancta etiam hortus conclusus
esse intelligitur, quia dum bona sua intentione vitae
aeternae abscondit, dum humanas laudes omnino
contemnit, ipsa bona intentione se circumsepit, ne
ad interiora rapienda hostis antiquus irrumpere possit.
Fons etiam dicitur, quia dum coelestia assidue
cogitat, dum scientiam Scripturarum <emph>433</emph> semper
<pb n="0514A"/>
in ventrem memoriae congregat, quasi aquas viventes
sancta mens in se gignere non cessat, quas sitientibus
proximis praebere ut reficiantur valeat. Unde
scriptum est dicente Domino: <hi>Qui biberit ex aqua
quam ego dabo ei, non sitiet in aeternum; sed aqua
quam ego dabo ei, fiet in eo fons aquae salientis in
vitam aeternam <note>(Joan. IV, 13)</note>
            </hi>. Et alibi: <hi>Qui credit in
me, sicut dicit Scriptura, flumina aquae vivae fluent de
ventre ejus <note>(Joan. VII, 38)</note>
            </hi>. Sed cur dicitur fons ille
signatus, nisi quia sensus spiritalis mentibus indignis
absconditur? Infideli enim homini a Domino dicitur: <hi>Spiritus ubi vult spirat, et vocem ejus audis, et nescis
unde veniat, aut quo vadat 
 <note>(Joan. III, 8)</note>
            </hi>. Et iterum
scriptum est: <hi>Signatum est super nos lumen vultus
tui, Domine <note>(Psal. IV, 7)</note>
            </hi>. Quod enim ibi lumen signatum
<pb n="0514B"/>
hoc hic procul dubio fons signatus esse perhibetur.
Sanctus enim Spiritus mentem quam replet,
et illuminans irrorat, et irrorans illuminat: ut et de
luce ejus videat quid appetat, et de rore ejus se refrigeret,
ne lassescat. Sequitur:
</p>
            <p> <hi>
                <note>(Vers. 13.)</note> Emissiones tuae paradisus malorum punicorum
cum pomorum fructibus.</hi> </p>
          </div3>
<div3>
            <head>18.</head>
            <p>
 Quid emittit sancta Ecclesia, nisi cum sanctis
operibus sancta verba, quibus filios gignit et nutrit?
Quorum dum alios usque ad martyrium perducit, alios
in sancta conversatione erudit; hos sanguine martyrii
rubentes ad aeternam patriam transmittit, illos
vero in sanctis operibus viventes, proximis in exemplum
sanctitatis tradit, quid aliud quam mala punica
et pomorum fructus emittit? Mala enim punica sub
<pb n="0514C"/>
rubeo cortice multitudinem granorum continent;
fructus vero pomorum in se refectionis dulcedinem
habent. Sic sic martyres dum sub igne tribulationis
laborant, dum pro Christo sanguinem exterius fundere
non dubitant, multitudinem virtutum interius
sibi congregant in mente. Sancti etiam quique qui
in pace Ecclesiae vivunt, fructus pomorum gerunt;
quia dum sancta opera faciunt, proximis exempla
tribuunt, quorum exhibitione se qui volunt reficiunt.
Quotquot enim sunt in Ecclesia sancti, sive igne
passionis ardeant, sive in pace Ecclesiae quiescentes
succrescant, sanctarum virtutum odorem tanquam
paradisum suavitatis et deliciarum construere in se,
dum vivunt, non cessant. Cujus paradisi ubertatem
Scriptura demonstrat, dum sub voce sponsi per
arbustorum nomina, quasque virtutes designat,
<pb n="0514D"/>
dicens:
</p>
            <p> <hi>
                <note>(Vers. 14.)</note> Cypri cum nardo, nardus et crocus,
fistula et cinnamomum cum universis lignis Libani,
myrrha et aloe cum omnibus primis unguentis.</hi> </p>
          </div3>
<div3>
            <head>19.</head>
            <p>
 Quid enim per has diversas aromatum species
designatur, nisi sanctarum virtutum odor et profectus,
qui in sanctis habetur? Ex his quippe speciebus
regalia unguenta conficiuntur, ex his corporum
sanitates inveniuntur. Bene igitur virtutes animarum
designant, quibus congregatis et confectis, et bonus
<pb n="0515A"/>
odor opinionis egreditur, et aegris animabus competens
sanitas reparatur. Sed adhuc laus Ecclesiae a
sponso repetitur, cum subditur:
</p>
            <p> <hi>
                <note>(Vers. 15.)</note> Fons hortorum, puteus aquarum viventium,
quae fluunt impetu de Libano.</hi> </p>
          </div3>
<div3>
            <head>20.</head>
            <p>
 Recte in emissionibus, fons hortorum et puteus
aquarum viventium describitur. Quid enim per
fontem et puteum, nisi sancta Scriptura designatur? <emph>434</emph> 
 quae sic aquam sapientiae generat, ut et
potantes semper reficiat, et tamen manare non desistat.
Quae bene hortorum esse perhibetur; quia illorum
specialiter est sancta Scriptura, in quorum
montibus virtutum semina oriuntur. Sed quaerendum
nobis est, quare fons et puteus utrumque simul
Scriptura dicatur, cum fons in superficie appareat,
<pb n="0515B"/>
puteus vero in imis latens, omnes se quaerentes
majori labore exerceat. Sed sciendum est, quod
divina Scriptura in quibusdam manifesta existens,
in quibusdam vero locis obscuram se praebens, et
aliquando leviter sicut invenitur, tanquam fons
potatur, et aliquando magna inquisitione eget, ut
inventa sumatur. Quod vero sanctae Scripturae intellectus
per aquam designetur, ostenditur alibi cum
divina voce de reprobis dicitur: <hi>Mittam eis sitim
aquae, et famem panis <note>(Amos VIII, 11)</note>
            </hi>. Et per
Isaiam dicitur: <hi>Auferet Dominus ab Jerusalem et
Juda omne robur panis et omne robur aquae <note>(Isai.
III, 1)</note>
            </hi>. Ubi notandum, quod robur panis prius, et
postea robur aquae aufertur. Dum enim gravia dicta
Scripturae non perquiruntur ut mandantur, paulatim
<pb n="0515C"/>
a scientia decidit mens, ut aliquando levia etiam
intellectu non capiantur. Sed aquae istae bene de
Libano fluere cum impetu dicuntur: Libanus enim,
ut dictum est, dealbatio interpretatur. In baptismo
quippe dealbamur, dum amissa nigredine peccatorum,
ad munditiam novae vitae reformamur. De
Libano ergo aquae putei cum impetu fluunt: quia
in baptismo electi quique donum Spiritus sancti accipiunt
quo illuminati Scripturae sacrae sensum intelligunt.
Quae Scripturae sanctae scientia tanto fluit impetu,
ut electos dum tangit, ab hujus vitae amore
submoveat, et ad aeterna gaudia vi impetus sui
quosque adhaerentes trajiciat. Hinc est enim quod
in psalmo scriptum est: <hi>Fluminis impetus laetificat
civitatem Dei <note>(Psal. XLV, 5)</note>
            </hi>. Impetus enim fluminis
<pb n="0515D"/>
civitatem Dei laetificat, cum per donum sancti Spiritus
fortiter inundans Scripturae sapientia sanctam
Ecclesiam, vel cujuslibet capientis mentem, infusione
sua exhilarat. Ad cujus Spiritus adventum malignus
spiritus increpatur, cum hic in subsequentibus dicitur:
</p>
            <p> <hi>
                <note>(Vers. 16.)</note> Surge Aquilo, et veni Auster: perfla
hortum meum, et fluent aromata illius.</hi> </p>
          </div3>
<div3>
            <head>21.</head>
            <p>
 Quid enim per Aquilonem qui in frigore constringit,
et torpens facit, nisi immundus spiritus
<pb n="0516A"/>
designatur, qui reprobos omnes dum possidet, a
bono opere torpere facit? Per Austrum vere, calidum
scilicet ventum, Spiritus sanctus figuratur:
qui dum mentes electorum tangit, ab omni torpore
relaxat, et ferventes facit, ut bona quaeque desideranter
operentur. Hinc enim dicitur: <hi>Converte, Domine,
captivitatem nostram, sicut torrens in Austro <note>(Psal. CXXV, 4)</note>
            </hi>.
Surgat ergo Aquilo, et veniat Auster,
et perflet hortum Sponsi, et fluant aromata illius;
ut videlicet spiritus malignus ab Ecclesia vel ab unaquaque
anima discedat, et Spiritus sanctus adveniat.
Qui veniens charitatis ignem cogitationibus infundat,
et a torpore negligentiae dum se infuderit, solvat.
Quod dum agit, aromata fluunt; quia dum adveniente
sancto Spiritu, cor quod prius torpuerat, ad
<pb n="0516B"/>
opera se excitat, mox sanctae operationis opiniones
per proximos quosque suaviter discurrunt, ut quique
audientes ad eadem se accendant, et Austro flante,
id est Spiritu sancto se infundente, virtutum odores <emph>435</emph> 
 emittant, ut ubique sanctus hortus floreat,
et post florem fructus redolentes et reficientes
producat. In quem hortum sponsa dilectum invitat,
cum subdit:
</p>
          </div3>
        </div2>

<div2>
          <head>CAPUT V.</head>
<p divs_removed="true"> <hi>
              <note>(Cap. V.--Vers. 1.)</note> Veniat dilectus meus in
hortum suum, ut comedat fructum pomorum suorum.</hi> 

          </p>
          <div3 moved_from_p="true">
              <head>1.</head>
            <p>
 In hortum dilectus venit et fructum comedit,
quando Christus mentes visitat, et bonorum operum
delectatione se satiat. Unde et idem subjiciens
dicit:</p>
          </div3>
<p>
            <pb n="0516C"/> <hi>
              <note>(Vers. 1.)</note> Veni in hortum meum, soror mea
sponsa, messui myrrham meam cum aromatibus meis:
comedi favum cum melle meo, bibi vinum meum cum
lacte meo.</hi> </p>
<div3>
            <head>2.</head>
            <p>
 Myrrham dilectus cum aromatibus metit, quando
Christus mortificatione vitae ad perfectionem perducta,
electum suum ab hac vita succidens, ad
coeleste horreum cum sancta opinione inducit. Favum
cum melle comedit, quando desiderium sanctum
in sanctis operibus latens perficit, et ad sanctorum
convivium sanctam animam sua delectatione
impinguandam transigit. Vinum vero suum cum lacte
bibit, quando et perfectione quorumdam se reficit,
et innocentiam aliorum cum pietate diligens, utrosque
ad aeternum convivium ingerit. Ad quorum
<pb n="0516D"/>
exemplum quosque remanentes invitat, cum subjungit:
</p>
            <p> <hi>
                <note>(Vers. 1.)</note> Comedite, amici mei, bibite et inebriamini,
charissimi.</hi> </p>
          </div3>
<div3>
            <head>3.</head>
            <p>
 Notandum in primis est, quia qui comedunt,
amici; qui vero bibunt et inebriantur, charissimi
esse perhibentur. In quibus verbis intelligi datur,
quia in hoc loco comedere bonum est; sed bibere et
inebriari amplius bonum est. Sunt nimirum quidam
in sancta Ecclesia, qui sic praecepta divina audiunt,
<pb n="0517A"/>
ut coelestia plus quam terrena amare discant, pro
eorum desiderio multa pauperibus tribuant, a pravis
operibus se custodiant, nulla alicui violenter rapiant,
Ecclesiae praedicationem libenter audiant, in fide se
instruant, quam et operibus sanctis exerceant; et
tamen uxores habeant, pignora nutriant, res suas diligant,
quamvis his omnibus Christum praeponant. Hi
profecto comedunt, et amici sunt; quia sanctam
Scripturam audientes, talem sibi refectionem assumunt;
ut etsi ad summam perfectionis adhuc non
assurgunt, tamen secundum modum suum perfecti,
in praeceptis divinis sine crimine vivunt. Quod dum
beati Joannis parentes, Zacharias videlicet et Elisabeth <note>(Luc. I)</note>,
conservare studuerunt, per revelationem
angelicam in senectute sua filium accipere
<pb n="0517B"/>
meruerunt, quo major inter natos mulierum non
surrexit, et ipsum Salvatorem mundi digito ostendere
et baptizare meruit <note>(Matth. XI)</note>. De cujus parentibus
dicitur: <hi>Erant autem justi ambo ante Deum,
incedentes in omnibus mandatis et justificationibus
Domini sine querela <note>(Luc. I, 6)</note>
            </hi>. Sunt vero alii qui
tanta aviditate divinam Scripturam audiunt vel legunt,
ut protinus cunctis terrenis operibus abdicatis
sola coelestia ambiant, parentes, uxores, domos,
filios etiam et omnia transitoria abjiciant; solummodo
Christum sequi et amplecti concupiscant. Ejus
desiderio se affligunt jejuniis, afficiunt lacrymis,
exercent meditationibus divinis, sola quae sunt aeterna
cogitant, contemplationibus vacant, ad hoc laborantes,
ut ea quae retro sunt obliviscentes, in anteriora
<pb n="0517C"/>
magis ac magis se <emph>436</emph> extendant <note>(Philip. III)</note>.
Quid profecto isti, quid aliud agunt, nisi bibentes
inebriantur: ut dum omnium terrenorum per desiderium
obliviscuntur, jure a sponso coelesti non tantum
amici, sed et charissimi vocari mereantur? De
quibus idem sponsus sequitur et dicit:
</p>
            <p> <hi>
                <note>(Vers. 2.)</note> Ego dormio et cor meum vigilat.</hi> </p>
          </div3>
<div3>
            <head>4.</head>
            <p>
 Hujusmodi quippe electi cor sponsi bene vocari
possunt, qui quo amplius exteriora quae sunt in
mundo, fugiunt, eo secretius ea quae sunt interiora
sponsi cognoscunt. De quibus procul dubio idem
sponsus alibi dicit: <hi>Qui diligit me, diligetur a Patre
meo, et eo diligam eum, et manifestabo ei meipsum <note>(Joan. XIV, 21)</note>
            </hi>.
Dormit ergo sponsus, et cor ejus
vigilat: quia dum Christus jam glorificatus, in beatitudine
<pb n="0517D"/>
quiescit, quicunque eum perfecte diligit, ut
ad ipsum perveniat allaborat. De qua vigilantia sponsa
superius dixit: <hi>Cum esset rex in accubitu suo, nardus
mea dedit odorem suum <note>(Cant. I, 11)</note>
            </hi>. Quod enim
illud quiescere dormire dicatur, id manifestat quod
alibi legitur: <hi>In pace in idipsum dormiam et requiescam <note>(Psal. IV, 9)</note>
            </hi>.
Quod tamen ipsum et ipsa sponsa
de se dicere potest. Dicat ergo: <hi>Ego dormio, et cor
meum vigilat.</hi> Ac si aperte mens sancta loqueretur,
dicens: Dum a mundanis tumultibus exterius dormio,
<pb n="0518A"/>
interiori cogitatione quae sint coelestia vigilans penso.
Sancti etenim viri dum terrena omnia despiciunt,
dum tumultus mundi omnino fugiunt, dum otium in
via Dei assumunt, nequaquam ut torpori vacent, ea
dimittunt; sed interius laborantes, quae sint illa ad
quae facti sunt, in corde aspicere contendunt. Neque
enim ut torpeant dormiunt, sed ut liberius aeterna
contemplentur, a transitoriis rebus quiescunt. Quos
tamen aliquando sponsus ad profectum proximorum
excitat, et ut eis cum quibus vivunt proficiant, ab
otio quod diligunt, revocat. Cujus vocem audiens,
etiam cum dormit, sponsa dicit:
</p>
            <p> <hi>
                <note>(Vers. 2.)</note> Vox dilecti mei pulsantis.</hi> </p>
<p>Quid etiam pulsans dicat, subjungit:</p>
<p> <hi>
                <note>(Vers. 2.)</note> Aperi mihi soror mea, amica mea,
<pb n="0518B"/>
columba mea, immaculata mea.</hi> </p>
<p>Causam etiam clamoris annectit, dicens:</p>
<p> <hi>
                <note>(Vers. 2.)</note> Quia caput meum plenum est rore, et
cincinni mei guttis noctium.</hi> </p>
          </div3>
<div3>
            <head>5.</head>
            <p>
 Dum sponsa dormit, dilectus ut aperiatur ei
pulsat; quia dum sancta mens sibiipsi per otium intendit,
Christus multa peccatorum opera in hoc
mundo tolerat; quae nisi spiritales viri ad doctrinam
se accingant, nunquam per seipsos carnales vel
agnoscunt, vel corrigere curant. Vult ergo sponsus
ut aliquando otium dimittatur, et ad aedificationem
proximorum spiritales quique sollicitentur; quia
dum perfecti viri sibi solis per interiorem quietem
intendunt, dolet sponsus quod saeculares ad pejora
magis ac magis corruunt, dum eum propter silentium
<pb n="0518C"/>
spiritualium semper minus ac minus cognoscunt;
quod ipse manifestat cum dicit: <hi>Quia caput
meum plenum est rore, et cincinni mei guttis noctium.</hi> 
Quid per caput sponsi, nisi Deus, et quid per rorem
in hoc loco, ubi lamentando dicitur, nisi frigus mentium
accipitur? Scriptum est enim: <hi>Caput Christi
Deus <note>(I Cor. XI, 3)</note>
            </hi>. Et de frigore cujuslibet carnalis
mentis iterum scriptum est: <hi>Sicut frigidam facit
cisterna aquam, sic frigidam fecit malitiam suam <note>(Jerem. VI, 7)</note>
            </hi>.
Caput ergo Christi plenum est rore,
quia multi in Ecclesia positi et Deum eum credunt,
et tamen frigidi persistentes, ad ardorem charitatis
non accenduntur. Per <emph>437</emph> cincinnos autem ejusdem,
populos intelligimus, quos in fide divinitatis,
quasi in capite Christi pendentes et opprimentes scimus.
<pb n="0518D"/>
Sed cincinni pleni esse dicuntur guttis noctium;
quia dum in tempore hujus tenebrosae temporalitatis
se suspendunt, magis ac magis stillationibus
iniquitatum fluunt. Ad hos accendendos sponsa excitatur,
dum spiritalis quilibet pro aedificatione plurimorum,
ab otio ad praelationem Ecclesiae vocatur.
Sed quoniam metuit ne si ad praelationem venerit,
sollicitudinibus mundi occupari necesse sit; sicque
dum per occasionem aedificationis plurimorum, temporalibus
se inclinaverit, quietem amittat, etiamque
<pb n="0519A"/>
sordibus peccatorum inficiat, ideo clamanti
sponso respondet, dicens:
</p>
            <p> <hi>
                <note>(Vers. 3.)</note> Exspoliavi me tunica mea, quomodo iterum
induar illa? Lavi pedes meos, quomodo iterum inquinabo
illos?</hi> </p>
          </div3>
<div3>
            <head>6.</head>
            <p>
 Tunica sua sponsa se exspoliavit, quia omnia
exteriora, quibus onerabatur, abjecit. De qua tunica
dicitur: <hi>Nunc autem qui habet tunicam, vendat
eam, et emat gladium <note>(Luc. XXII, 36)</note>
            </hi>. Gladium quippe
vendita tunica emit, qui pro aeternis temporalia abdicat:
et in sancta conversatione vivens, verbum
praedicationis acquirit. De quo dicitur: <hi>Et gladium
spiritus, quod est verbum Dei <note>(Ephes. VI, 17)</note>
            </hi>. Pedes
autem suos sponsa lavit; quia dum in sancto otio
sancta anima vivit, opera sua studiose ad memoriam
<pb n="0519B"/>
reducit: et quidquid in eis sordidum examinando deprehendit,
lacrymis quotidianis et gemitibus plangit.
Pedes itaque lavit, quia praeterita opera, quibus per
hunc mundum dissolute ambulaverat, planxit. Pedes
lavit, quia peccata abluens lacrymis, munda in conspectu
dilecti sui apparere concupivit. Hos pedes
iterum inquinare metuit; quia valde sollicita est, ne
si in praelatione ponatur, per terrena ambulans, iterum
suscipiat quod dimisit. Idcirco ab otio invita
recedit; quia dum a maris fluctibus aliena est, quasi
in littore posita securius vivit. Sed dilectus non leviter
mortem proximorum tolerat. Ideoque propius
accedens, per seipsum eam excitare non dubitat,
dum dicitur:
</p>
            <p> <hi>
                <note>(Vers. 4.)</note> Dilectus meus misit manum suam per
<pb n="0519C"/>
foramen, et venter meus intremuit ad tactum illius.</hi> </p>
          </div3>
<div3>
            <head>7.</head>
            <p>
 Manum dilectus ad sponsam mittit per foramen
ut surgat, quando per subtilem intellectum quanta
sit operationis divinae virtus, ei inspirando manifestat:
quod videlicet et inter pericula salvare possit;
quod etiam in pace nisi per eum salvus sit nemo;
quod in tumultu certaminis sperantes in se non derelinquit.
Ad cujus tactum venter sponsae intremiscit:
quia sancta anima quo amplius divinam potentiam
per interiorem visitationem praesentialiter sentit,
eo districtius judicat quidquid in se carnale deprehendit.
Quo enim majori charitate in eum ardet,
quem mente concupiscit, eo timidius se ei subjicit,
et amplius veretur ne sponsus in ea aliquid inveniat,
<pb n="0519D"/>
propter quod eam a se dimittere velit. Idcirco sponso
obediens ad laborem se praeparat; ut sicut in quiete
familiaris sponso, sic et in labore devote serviens appareat.
Ideo subdit, dicens:
</p>
            <p> <hi>
                <note>(Vers. 5.)</note> Surrexi ut aperirem dilecto meo.</hi> </p>
          </div3>
<div3>
            <head>8.</head>
            <p>
 Tacta surgit ut aperiat: quia dum spiritum
dilectionis amplius solito accipit, mox de aedificatione
proximi <emph>438</emph> cogitat; et praedicando agit, ut
apertis cordibus Sponsus ad inhabitandos proximos
veniens aditum intrandi inveniat. Quae etiam cum
praedicatione exempla operum auditoribus demonstrat,
dicens:
</p>
            <p>
              <pb n="0520A"/> <hi>
                <note>(Vers. 5.)</note> Manus meae stillaverunt myrrham, et
digiti mei pleni myrrha probatissima.</hi> </p>
          </div3>
<div3>
            <head>9.</head>
            <p>
 Quid per manus, nisi operationes: quid per
myrrham, nisi mortificatio carnis accipitur? Manus
ergo sponsae praedicantis myrrham stillant; quia quicunque
aliis praedicant, necesse est si multis proficere
velint, ut in omni opere suo carnalem vitam
mortificare contendant. Sed ut hoc cum magna discretione
fiat, manifestat cum subjungit, dicens: <hi>Digiti
mei pleni sunt myrrha probatissima.</hi> Sicut enim ab
una manu plures digiti dividuntur, sic in una sancta
conversatione per discretionem diversae virtutes inveniuntur.
Alia enim est virtus largitatis, alia virtus
parcitatis. Aliud opus humilitatis, aliud liberae increpationis.
Aliud vero agimus quando nos sub silentio
<pb n="0520B"/>
continemus propter aedificationem propriam; aliud
quando proximis loquimur propter utilitatem suam.
Sed digiti myrrha probatissima pleni esse perhibentur;
quia in omni quod agitur, semper necesse est ut
mortificatio carnalitatis teneatur. Quae tunc probatissima
esse jure dicitur, quando in omni suggestione
quae ab hoste ingeritur, sine cessatione voluptas carnalis
cavetur ne suscipiatur. Quod quando fit, omnis
duritia mentis dissolvitur, et ut Sponsus intret ad cor,
aditus praeparatur. Hinc est quod sequitur:
</p>
            <p> <hi>
                <note>(Vers. 6.)</note> Pessulum ostii mei aperui dilecto meo:
at ille declinaverat atque transierat.</hi> </p>
          </div3>
<div3>
            <head>10.</head>
            <p>
 Pessulum ostio faciamus, quando per voluptates
carnis, aditum cordis contra sponsum obseramus.
Pessulum vero aperimus, quando remotis voluptatibus
<pb n="0520C"/>
fluxis, cor nostrum in amorem Christi, quod prius
durum fuerat, solvimus, et Sponso pulsanti ad ostium,
introitum liberum facimus. Quod dum in hac
carne vivimus, quia repente fieri non potest, restat
ut magis ac magis quotidie faciamus. Nemo enim,
sicut scriptum est, repente fit summus. Aliquando
enim dum in hac corruptione positi Dominum nostrum
quaerimus, magis nobis elongari quam appropiare
videtur. Ideoque sequitur: <hi>At ille declinaverat atque
transierat.</hi> Modo Sponsus dilectam tangit, modo declinat:
quia quando nos torpentes conspicit, ad amorem
incitat: quando vero laborantibus nobis posse
apprehendi videtur, tunc ne apprehendatur transit et
declinat. Quod maxima in nobis ejus gratia agitur, ut
<pb n="0520D"/>
videlicet nec in torpore nostro jacentes, omnino eum
amittamus, nec de plena ejus, ut nobis videtur, apprehensione
superbiamus. Qui mox tamen ut recesserit,
redit: et ne diutius anima sancta a dilecto suo
alienetur, verbo inspirationis suae desideranti animae
se infundit, et eam liquefacit. Unde exsultat sponsa,
dicens:
</p>
            <p> <hi>
                <note>(Vers. 6.)</note> Anima mea liquefacta est, ut dilectus
locutus est.</hi> </p>
          </div3>
<div3>
            <head>11.</head>
            <p>
 Ad verbum Sponsi liquefactam se dicit, quia
dum Christus se per spiritum suum animae desideranti
infundit, omnem duritiam cordis mox dissolvit:
<pb n="0521A"/>
et aliquando mentem in tantas lacrymas liquefacit, ut
vix capere possit hoc quod se capere intra se exsultat:
et intus miretur quid fuerit, et quid <emph>439</emph> factam
subito seipsam videat. Quem liquorem dum sentit,
perfectius apprehendere concuspicit; et aliquando
dum hoc ipsum cogitat, hoc quod modo sentiebat,
jam non sentit. Unde sollicitatur ad quaerendum, ut
hoc idem inveniat; sed aliquando cum etiam diu fatigetur,
non invenit, quod modo tam praesens tenebat.
Ideo sequitur:
</p>
            <p> <hi>
                <note>(Vers. 6.)</note> Quaesivi, et non inveni illum: vocavi, et
non respondit mihi.</hi> </p>
          </div3>
<div3>
            <head>12.</head>
            <p>
 Quaerit sponsa dilectum, sed non invenit; quia
a Deo inspirata mens assidue suavitate illa intima
perfrui concupiscit, sed corruptio prohibet, quam in
<pb n="0521B"/>
hac vita gerit. Vocat ergo et non respondetur ei: quia
et orationibus et operationibus suis dulcedine illius
praesentiae satiari appetit, sed ad votum suum hoc
quod invocat, non occurrit. Restat ergo ut in se revertens
se cognoscat, et per Scripturas sanctas dilectum
suum magis illo gustu adjuta perquirat. Et
hoc est quod sequitur:
</p>
            <p> <hi>
                <note>(Vers. 7.)</note> Invenerunt me custodes, qui custodiunt
civitatem, percusserunt me, et vulneraverunt me: tulerunt
pallium meum custodes murorum.</hi> </p>
          </div3>
<div3>
            <head>13.</head>
            <p>
 Dum inquisitione dilecti sponsa sollicitatur, in
custodes civitatis incidit: qui dum sancta mens desiderio
Sponsi sui Christi se affligit, praedicatorum
verba in Scripturis divinis suscipit, et eis quandiu a
Christo exsulat, ejusdem quem quaerebat amori
<pb n="0521C"/>
intendit. In quibus quid exercitationis inveniat, subjungit: <hi>Percusserunt me, et vulneraverunt me: tulerunt
pallium meum custodes murorum.</hi> 
 Custodes percutiunt
sponsam et vulnerant; quia praedicatores
sancti dum coelestia loquuntur, amantem animam
afficiunt, et majori amore sagittant. Pallium tollunt;
quia si quid pompae saecularis residuum erat in corde,
exhortationibus suis ab animo auferunt. Pallium tollunt;
quia aliquando ante verba praedicatorum nos
non cognoscebamus, ipsique omne quod interius latebat
dum loquuntur, detegunt. Quod dum fit, amplius
diligendi sunt: et ut pro nobis dilecto loquantur,
devotius exorandi. Quod agit sponsa dum subjungit:
</p>
            <p> <hi>
                <note>(Vers 8.)</note> Adjuro vos, filiae Jerusalem, si inveneritis
dilectum meum, ut nuntietis ei quia amore langueo.</hi> </p>
<pb n="0521D"/>
</div3>
<div3>
            <head>14. </head>
            <p>
Dum enim sanctis viris cogitationes nostras
reseramus, dum eis sive viventibus nobiscum, sive
jam vitam aeternam ingressis desiderium nostrum
expandimus, et per Deum oramus, ut Domino Christo
pro nobis orando offerant desiderium quo afficimur,
quid aliud agimus, quam filias Jerusalem adjuramus,
ut dilecto, cui nobis proximiores sunt, nuntient quia
amore languemus? Sed et ipsi Sancti, si adhuc nobiscum
sunt, et oratores suos orant, et qui ut nuntient,
orantur, prae humilitate tanquam ignari interrogant,
dicentes:
</p>
            <p>
              <pb n="0522A"/> <hi>
                <note>(Vers. 9.)</note> Qualis est dilectus tuus ex dilecto, o pulcherrima
mulierum?</hi> </p>
<p>Sed quia quo ardentius diligunt, eo dulcius verba
de eo repetunt, idem ipsum iterum dicunt:</p>
<p> <hi>
                <note>(Vers. 9.)</note> Qualis est dilectus tuus ex dilecto: quia
sic adjurasti nos?</hi> </p>
<p>Dilectus ex dilecto Sponsus dicitur: ut videlicet
per repetitionem dilectionis, maximus amor loquentis
ostendatur. Vel dilectus ex dilecto bene Christus
vocatur; quia si Filium diligimus, et Patrem ex quo
est, consequenter amamus. Respondet sponsa subsequendo,
dicens:</p>
<p> <emph>440</emph> <hi>
                <note>(Vers. 10.)</note> Dilectus meus candidus est et
rubicundus, electus ex millibus.</hi> </p>
          </div3>
<div3>
            <head>15.</head>
            <p>
 Candidus et rubicundus Christus esse perhibetur;
<pb n="0522B"/>
quia nullum omnino peccatum faciens, justitiae
pulchritudinem ex integro tenuit, et tamen tanquam
peccator esset, ad mortis passionem accessit. Cui per
prophetam dicitur: <hi>Quare ergo rubrum est indumentum
tuum? <note>(Isai. LXIII, 2.)</note>
            </hi> Electus vero est ex millibus,
quia ex totius generis humani massa, nullus sine
peccato reperitur: ipse vero non solum sine peccato
fuit, sed etiam peccatores sua justitia et sanguine
redemit. Sequitur:
</p>
            <p> <hi>
                <note>(Vers. 11.)</note> Caput ejus aurum optimum: comae ejus
sicut elatae palmarum, nigrae sicut corvus.</hi> </p>
          </div3>
<div3>
            <head>16.</head>
            <p>
 Caput Christi Deus. Quod caput bene aurum
dicitur; quia ad comparationem Creatoris omnis
creatura res vilissima perpenditur <note>(I Cor. XI)</note>. <hi>Comae
ejus sicut elatae palmarum, nigrae sicut corvus.</hi> Quid
<pb n="0522C"/>
per comas Christi, nisi fideles quosque intelligimus?
Qui dum fidem Trinitatis in mente custodiunt, et Deo
adhaerentes, quod credunt faciunt, quasi in capite
pendentes honorem portanti conferunt. Palma autem
in altum ascendendo valde proficit, et victoriam significatione
sua praetendit. Comae ergo sicut elatae
palmarum sunt: quia electi quique dum semper ad
alta virtutum se efferunt, per Dei gratiam quandoque
ad victoriam se perducunt. Nigrae autem sicut corvus
existunt: quia quamvis virtutibus se erigant, semper
tamen peccatores se esse cognoscunt. Sequitur:
</p>
            <p> <hi>
                <note>(Vers. 12.)</note> Oculi ejus sicut columbae super rivulos
aquarum, quae lacte sunt lotae, et resident juxta fluenta
plenissima.</hi> </p>
          </div3>
<div3>
            <head>17.</head>
            <p>
 Oculi sponsi sicut columbae sunt, quia praedicatores
<pb n="0522D"/>
Christi qui viam nobis ostendunt, in simplicitate
vivunt. Super rivulos autem aquarum esse
perhibentur, quia semper in refectione divinarum
Scripturarum conversantur. Lacte vero sunt lotae:
quia gratia creatricis sapientiae tanquam lacte matris,
a peccatis per baptismum sunt mundatae. Quid
autem per fluenta plenissima, juxta quae resident,
intelligimus, nisi sacrae Scripturae profunda et arcana
dicta, quae discerpimus, quibus nos reficimus, dum
ea legendo vel audiendo haurimus? Ad hoc etiam
columbae juxta fluenta residere solent, ut volantium
<pb n="0523A"/>
avium umbram in aqua videant, super quam se projicientes,
ungues rapientium sic effugiant. Sic sancti
viri in Scriptura sancta fraudes daemonum perspiciunt,
et ex descriptione quam vident, quasi ex umbra
hostem cognoscunt. Dumque se consiliis Scripturae
ex toto addicunt, ut videlicet nihil agant nisi
quod ex responso Scripturarum audiunt, quasi in
aquam se projicientes, hosti illudunt. Quae fluenta
plenissima dicuntur: quia de quibuscumque scrupulis
in Scripturis consilium quaeritur sine minoratione
de omnibus ad plenum invenitur.
</p>
            <p> <hi>
                <note>(Vers. 13.)</note> Genae illius sicut areolae aromatum, consitae
a pigmentariis.</hi> </p>
          </div3>
<div3>
            <head>18.</head>
            <p>
 Si per oculos praedicatores designantur, bene
per genas ipsi in Ecclesia figurantur, qui in Ecclesia
<pb n="0523B"/>
martyrio vitam finisse perhibentur. Dum enim pro
fide Christi sanguinem suum fundere non dubitant,
quasi genae in facie Sponsi rubent. Per eos quippe
pulchritudo fidei christianae publicatur: quia ad quantum
fidei praemium tendant, ostendunt, dum pro ea
moriuntur. Quae bene sicut <emph>441</emph> areolae aromatum
esse dicuntur: quia dum in constantia fidei, martyrio
electi exercentur, per cultum virtutum sanctae opinionis
fama, quasi odore aromatum dilatantur. Sed areolae
aromatum a pigmentariis conseruntur; quia martyres
sancti et a praecedentibus praedicatoribus ad confessionem
roborantur, et a subsequentibus ad imitationis
exemplum populis adducuntur. Ab illis qui praecesserunt,
pigmenta virtutum coluntur: ab his vero
qui sequuntur, pigmenta exemplorum sumuntur.
<pb n="0523C"/>
Unde et sequitur:
</p>
            <p> <hi>
                <note>(Vers. 13.)</note> Labia ejus lilia stillantia myrrham primam.</hi> </p>
          </div3>
<div3>
            <head>19.</head>
            <p>
 Quid enim per labia Sponsi, nisi ipsos quos
dicimus praedicatores Christi, intelligimus? Qui dum
mortes martyrum populis praedicant, quasi myrrham
mortificandis carnibus ad condimentum distillant.
Quae myrrha bene prima esse dicitur: quia nullus sic
mortificatur, quomodo ille qui pro Christo martyrio
finitur. Primam enim dixit non pro tempore, sed pro
dignitate. Quid est quod labia Sponsi lilia esse dicuntur,
nisi quod illi per quos Christus loquitur, necesse
est ut mundi sint, et per eos bonus odor aspergatur?
De quibus erat apostolus Paulus, qui dicebat: <hi>Bonus
odor sumus Deo in omni loco, et in his qui pereunt, et
in his qui salvi fiunt <note>(II Cor. I, 15)</note>
            </hi>. Sed notandum
<pb n="0523D"/>
est, quoniam quidquid in Ecclesia justitiae et fortitudinis
habetur, ab ipso Christo per exempla operum
illius trahitur. Ideo sequitur:
</p>
            <p> <hi>
                <note>(Vers. 14.)</note> Manus illius tornatiles, aureae, plenae
hyacinthis.</hi> </p>
          </div3>
<div3>
            <head>20.</head>
            <p>
 Quid enim per manus Christi designatur, nisi
opera sancta quae in mundo gessit, et quae nobis imitanda
proponuntur? Ipse enim ait: <hi>Qui me diligit,
me sequatur <note>(Forte Joan. XII, 26)</note>
            </hi>. Et Apostolus: <hi>Qui
dicit se in Christo manere, sicut ille ambulavit, et ipse
ambulare debet <note>(I Joan. II, 6)</note>
            </hi>. Manus vero tornatiles
<pb n="0524A"/>
esse perhibentur; quia sancta opera ejus sine impositione
iniquitatis ex omni parte in justitia gradiebantur.
Quod enim tornatur, in rotunditate sui sine
obstaculo volvitur. Sic Christi opera in rectitudinis
rotunditate volvebantur; quia nulla culpa ei adhaerebat;
quia minus justitia ejus in rotundum duceretur.
Aureae etiam manus esse dicuntur; quia quidquid
exterius inter homines operabatur, interius in
divinitatis pulchritudine disponebatur. Manus quoque
Sponsi plenae hyacinthis esse dicuntur: quia
quicunque illius opera pio corde imitantur, felicitatis
aeternae muneribus in retributione ditantur. Unde
et idem Redemptor ait: <hi>Qui mihi ministrat, me sequatur;
et ubi ego sum, illic et minister meus erit <note>(Joan. XII, 26)</note>
            </hi>.
Sequitur:
</p>
            <p>
              <pb n="0524B"/> <hi>
                <note>(Vers. 14.)</note> Venter ejus eburneus, distinctus sapphiris.</hi> </p>
          </div3>
<div3>
            <head>21.</head>
            <p>
 Quid per ventrem, nisi mortalitas? Et quid
per ebur, nisi incorruptio designatur? Ebur quippe
valde durabile os habetur, et in ornamenta regum
assumitur. Venter ergo Christi recte eburneus esse
dicitur; quia mortalitas Christi ad immortalitatem
perducitur, dum per resurrectionem ad gloriam Patris
sui, regis videlicet aeterni, in vita aeterna collocatur.
De quo dicitur: <hi>Christus resurgens ex mortuis,
jam non moritur, mors illi ultra non dominabitur <note>(Rom. VI, 9)</note>
            </hi>.
Qui vere in ornamento regum assumitur;
quia quisquis carnis suae rex et dominus esse
probatur, ipsius Christi mortalitate et resurrectione,
amore cognitionis et spe immortalitatis ornatur.
<pb n="0524C"/>
Unde alibi dicitur: <hi>Qui gloriatur, in Domino glorietur <note>(I Cor. I, 31)</note>
            </hi>.
 <emph>442</emph> Sed venter distinctus sapphiris
esse perhibetur; quia in nostra corruptione quam
portavit, coelestia opera per miracula quae faciebat,
passionibus nostris inseruit. Sapphirus enim qui
aereum colorem portat, bene coelestia facta quae in
miraculis ostendebantur, designat. Venter vero
Christi sapphiris distinguitur; quia dum inter passiones
carnis divina miracula operabatur, quasi incorruptione
corruptio variabatur. Qua dispensatione
apostoli in fide eruditi sunt, et ad passiones tolerandas
robusti exstiterunt. Ideo sequitur:
</p>
            <p> <hi>
                <note>(Vers. 15.)</note> Crura illius columnae marmoreae, quae
fundatae sunt super bases aureas.</hi> </p>
          </div3>
<div3>
            <head>22.</head>
            <p>
 Per crura enim apostolos intelligimus, per
<pb n="0524D"/>
quos universum mundum circuivit, et fidem eis praedicantibus,
populis audientibus sparsit. Quibus ipse
in Evangelio ait: <hi>Ite in orbem universum, et praedicate
Evangelium omni creaturae <note>(Marc. XVI, 15)</note>
            </hi>. Sed
crura columnae marmoreae esse perhibentur, quia
Ecclesiam inflexibiliter sustinent, dum contra omnes
adversarios eorum praedicationibus et exemplis roboratur.
Super bases autem aureas columnae fundatae
sunt; quia a prophetarum dictis, ut fortes existerent,
fidem integram acceperunt. Unde ipse primus
apostolorum ait: <hi>Habemus firmiorem propheticum
<pb n="0525A"/>
sermonem, cui bene facitis intendentes tanquam lucernae
ardenti in caliginoso loco <note>(II Pet. I, 19)</note>
            </hi>. Ideo
enim aureae dicuntur, quia luce sapientiae resplendere
sciuntur. Sequitur:
</p>
            <p> <hi>
                <note>(Vers. 15.)</note> Species ejus ut Libani, electus ut cedri.</hi> </p>
          </div3>
<div3>
            <head>23.</head>
            <p>
 Libanus quippe mons est in quo sublimes valde
et odoriferae arbores habentur. Interpretatur
autem Libanus dealbatio sive candidatio. Et de
Christo dicit apostolus Paulus: <hi>Ipse factus est nobis
a Deo sapientia et sanctificatio et justitia <note>(I Cor. I, 30)</note>
            </hi>.
Bene ergo species ejus ut Libani existit; quia per
eum credentes dealbamur; ei si adhaeremus radicitus,
sublimes efficimur. A cujus gratia etiam bonae
opinionis odorem, si quem habemus, accipimus.
Electus etiam ut cedri esse dicitur; quia de eo Pater
<pb n="0525B"/>
loquitur: <hi>Ecce puer meus quem elegi, dilectus meus,
complacuit sibi in illo anima mea <note>(Isai. XLII, 1)</note>
            </hi>. Cedrus
autem excelsa est valde arbor et odora et imputribilis.
Christus autem excelsior cedris existit;
quia quamvis homo sit, tamen Deus esse non desistit.
De quo per Isaiam dicitur: <hi>Et sublimis erit valde <note>(Isai. LII, 14)</note>
            </hi>.
Odorus etiam super omnes est Christus,
quia ipse de seipso ait; <hi>Ego flos campi, et lilium
convallium <note>(Cant. II, 1)</note>
            </hi>. Et per sponsam ei dicitur: <hi>Curremus in odorem unguentorum tuorum 
 <note>(Cant. I, 3)</note>
            </hi>.
De quo hic bene sequitur:
</p>
            <p> <hi>
                <note>(Vers. 16.)</note> Guttur illius suavissimum, et totus desiderabilis.</hi> </p>
          </div3>
<div3>
            <head>24.</head>
            <p>
 Per guttur quippe voces transferuntur, et sapores
in ventrem hauriuntur. Quid ergo per guttur
<pb n="0525C"/>
Sponsi, nisi Testamentum Christi intelligitur, per
quod Christus nobis loquitur, et in quo quam suavis
sit Dominus, a fidelibus gustatur? Totus ergo desiderabilis
esse dicitur; quia per hoc quod de eo bona
omnia anima sancta audit, magis ac magis semper
eum videre concupiscit. Cujus tot bonis enarratis
consequenter concludit, et dicit:
</p>
            <p> <hi>
                <note>(Vers. 15.)</note> Talis est dilectus meus, et ipse est amicus
meus, filiae Jerusalem.</hi> </p>
          </div3>
<div3>
            <head>25.</head>
            <p>
 Sed enumeratis tot laudibus, ostensis tot muneribus,
quis audiens non concupiscit, quis intendens
non inardescit? Fidelis quippe anima quaeque, quo
dulciora et ampliora de Redemptore suo audit, <emph>443</emph> 
eo ardentius inhiat, et manifestiora de eo cognoscere
appetit, dicens:
</p>
            <p>
              <pb n="0525D"/> <hi>
                <note>(Vers. 17.)</note> Quo abiit dilectus tuus, o pulcherrima
mulierum? Quo declinavit dilectus tuus, et quaeremus
eum tecum?</hi> </p>
<p>Cum enim proximus proximo de Christo loquitur,
cum alter ab altero qualiter inveniatur sciscitatur,
quid aliud quam quomodo quaeri debeat perscrutatur?
Quamvis hoc de Synagoga intelligi valeat, ut
aliquando conversa Ecclesiam interroget, cui protinus
Ecclesia respondet.
</p>
          </div3>
        </div2>

<div2>
          <head>CAPUT VI.</head>
<p divs_removed="true"> <hi>
              <note>(Cap. VI.--Vers. 1.)</note> Dilectus meus descendit in
<pb n="0526A"/>
hortum suum ad areolam aromatum, ut pascatur in
hortis, et lilia colligat</hi> 

          </p>
          <div3 moved_from_p="true">
              <head>1.</head>
            <p>
 Dilectus in hortum suum ad areolam aromatum
descendit; quia Ecclesiam visitans, ad eos majori
gratia venit, quos sanctis operibus et virtutum exemplis
bonae famae odorem ex se proximis emittere
cognoscit. In hortis pascitur, cum multarum animarum
virtutibus delectatur. Lilia colligit, quando
perfectos quosque ab hac vita succidit. Sed quia
sancta Ecclesia in filiis suis fide Christo ita conjungitur,
spe suspenditur, charitate conglutinatur, ut
nihil extra Christum diligat, et eum sibi familiariter
fide et amore inseparabilem teneat, ideo subjungit:</p>
          </div3>
<p> <hi>
              <note>(Vers. 2.)</note> Ego dilecto meo, et dilectus meus mihi,
qui pascitur in liliis.</hi> 
</p>
          <pb n="0526B"/>

<div3>
            <head>2. </head>
            <p>
Notandum quippe, quod Synagoga per praedicationem
Ecclesiae ad fidem quandoque convertetur,
ita ut se abnegans, Christum solum sequatur, et eodem
desiderio diligat Christum, quo eum Ecclesia
diligit, quem caeteris postpositis solum amat. Quam
jam amicam factam, jam sponsam sibi conjunctam
Sponsus alloquitur, congratulans et dicens:
</p>
            <p> <hi>
                <note>(Vers. 3.)</note> Pulchra es, amica mea, suavis et decora
sicut Jerusalem, terribilis ut castrorum acies ordinata.</hi> </p>
          </div3>
<div3>
            <head>3.</head>
            <p>
 Pulchra et amica, suavis et decora sicut Jerusalem,
Synagoga esse perhibetur; quia sancta quatuor
Evangelia, aliquando conversa sicut Ecclesia
sectabitur. Jerusalem quippe visio pacis intepretatur.
Per quam bene sancta Ecclesia figuratur; quia dum
<pb n="0526C"/>
in mundo semper pressuram patitur, viam fastidiens,
quae sit pax patriae coelestis currendo contemplatur,
confidens in eo qui discipulis suis dicebat: <hi>In mundo
quidem pressuram habebitis; sed confidite, ego vici
mundum <note>(Joan. XVI, 33)</note>
            </hi>. Digne autem Synagoga conversa,
sicut Jerusalem pulchra et amica et suavis et
decora dicitur; quia dum sanctam Ecclesiam imitatur,
quatuor Evangeliorum praecepta operatur, a
quibus pulchritudinem morum accipit ut placeat,
exercitium sanctae operationis colligit ut in amicitia
haereat, suavitatem mansuetudinis discit ut permaneat,
speciem decorae conversationis ostendit, ut per
exemplum trahat. De qua consequenter dicitur: <hi>Terribilis ut castrorum acies ordinata.</hi> 
 Notum expertis
est, quod milites cum in procinctu contra hostes
<pb n="0526D"/>
vadunt, si strictim et concorditer gradiuntur, ab
hostibus contra venientibus timentur; quia dum in
eis aditum per scissuram non aspiciunt, qualiter eos
penetrent, haesitantes non inveniunt. <emph>444</emph> Illisque
hoc impenetrabile munimen efficitur, quod concorditer
ordinati seipsis semetipsos tuentur. Dum enim
de seipsis sibi vallum efficiunt, intrandi ad se aditum
hostibus non relinquunt, et ut occidantur appetiti,
ipsi facilius occidunt. Sic in multitudine fidelium
contingit, quae dum contra malignos spiritus pugnare
non desinit, necesse est ut pace charitatis constringatur,
 quo salva sit. Si enim pacem tenet, terribilis
<pb n="0527A"/>
hostibus apparet. Si per discordiam scinditur,
undique ab hostibus leviter penetratur. Pace se itaque
muniat, unitate se vinciat, charitate se uniat;
ut dum in seipsa per scissuram damnum non patitur,
ducem suum semper exsultans sine confusione sequatur.
In pace quippe oculus mentis mundatur, ut
in ipsam beatitudinis visionem intendatur. Quam
nemo sicut est, in hac vita conspicit; quia impossibile
est patriam tenere, dum in exsilio unusquisque
nostrum gemit. Ideo sanctae animae inardescenti,
inhianti, propinquanti Sponsus respondet, dicens:
</p>
            <p> <hi>
                <note>(Vers. 4.)</note> Averte oculos tuos a me, quia ipsi me
avolare fecerunt.</hi> </p>
          </div3>
<div3>
            <head>4.</head>
            <p>
 Oculos ad Sponsum tendimus, dum intuitum
mentis ad videndam Christi beatitudinem aliquantulum
<pb n="0527B"/>
aperimus. Sed oculos avertere praecipimur, ne
videlicet aspicere eam sicuti est, quantumcunque
videamus, arbitremur. Ipsi enim oculi eum avolare
fecerunt; quia quo amplius videtur, eo magis invisibilis
esse cognoscitur. Et a nobis avolat; quia quantulumcunque
ictu mentis apprehensus, incomprehensibiliter
super omnem conatum nostrum se exaltatum
esse manifestat. Oculi quippe mentis quasi
hoc efficiunt ut avolet; quia per hoc tantillum quod
videtur, valde longinquus et avolans a nobis, sicut
dictum est, apparet. Sequitur:
</p>
            <p> <hi>
                <note>(Vers. 4-6.)</note> Capilli tui sicut greges caprarum, qui
ascenderunt de monte Galaad. Dentes tui sicut greges 
 tonsarum ovium, quae ascenderunt de lavacro; omnes
gemellis fetibus, et sterilis non est inter eos.</hi> </p>
<p> <hi>Sicut cortex mali punici, sic genae tuae, absque
<pb n="0527C"/>
occultis.</hi> </p>
          </div3>
<div3>
            <head>5.</head>
            <p>
 Haec omnia dicta de Ecclesia superius, ut potuimus,
exposuimus; ideo nunc de Synagoga eadem
replicare devitamus. Unum est tamen quod non similiter
repetitur; quia ibi sicut fragmenta mali punici,
hic autem sicut cortex mali punici dicitur. Quo
nihil aliud designari puto, nisi sanguinem martyrum,
qui sub Antichristo morientur: et unitatem fidei, sub
qua multi Judaeorum stringentur. In cujus constantia
dum sanguinis effusionem patientur, fidei tribulatione
quasi corticis rubore decorabuntur. Sequitur:
</p>
            <p> <hi>
                <note>(Vers. 7.)</note> Sexaginta sunt reginae, et octoginta concubinae;
et adolescentularum non est numerus.</hi> </p>
          </div3>
<div3>
            <head>6.</head>
            <p>
 Quid per reginas, nisi sanctorum animae designantur;
<pb n="0527D"/>
quae dum corpora sua prudenter regunt, et
aliis praesunt, regnum sibi aeternum acquirunt? Sunt
enim nonnulli in sancta Ecclesia qui carnem suam
macerant, et propter Deum affligunt, vitia vincunt,
daemones velut tyrannos sibi subjiciunt, omnes motus
suos ut ordinate currant, sapienter regunt, aliis praedicant
hoc quod ipsi faciunt, multos a faucibus daemonum
<pb n="0528A"/>
gladio verbi pugnantes <emph>445</emph> abstrahunt
Quid hujusmodi animae nisi reginae existunt, quae dum
regem Christum sponsum suum valde diligunt, amoris
commistione et libidinis execratione, regios filios,
id est fideles populos gignunt? Quibus omnibus
beatus Petrus apostolus dicebat: <hi>Vos autem genus
electum, regale sacerdotium, gens sancta, populus acquisitionis <note>(I Pet. II, 9)</note>
            </hi>.
Sed reginae sexaginta esse
perhibentur. Denarius quippe numerus per senarium
multiplicatus in sexaginta completur. Et quid per denarium,
nisi decem praecepta Legis; et quid per senarium,
nisi labor hujus vitae signatur? Sex enim
diebus quod necessarium est operamur, et in septimo
quiescere per Legem jubemur <note>(Exod. XXIII et XXXI)</note>.
Bene ergo sexaginta reginae esse dicuntur; quia
<pb n="0528B"/>
dum decem praecepta in hoc saeculo operantur, saeculum
autem hoc sex diebus operatoriis evolvitur,
in eis quasi per senarium numerum, denarius replicatur.
Praedicant enim quique decem praecepta Legis,
in quorum operatione se exercent in temporalitate
hujus corruptionis. Sex igitur decies, vel decem
sexies multiplicant; quia universale hoc tempus in
explenda decem praecepta Legis spiritaliter esse transigendum,
operibus suis manifestant, et verbo praedicant.
Quorum laudem in hoc mundo aliquando reprobi
aspiciunt; et ut similiter laudentur, vel ut aliquod
commodum in hac vita quomodocunque adipiscantur,
etiam ipsi per semetipsos praedicatores
fiunt. De quibus bene subditur: <hi>Et octoginta concubinae.</hi> 
<pb n="0528C"/>
</p>
          </div3>
<div3>
            <head>7. </head>
            <p>
Concubinae quippe non vere, sed ficte dominos
diligunt, et ab eis non posteritatem filiorum,
 sed praesentiam expetunt, nec continentia se exercent,
sed libidinem explere concupiscunt. Sic falsi
praedicatores in Ecclesia existunt: quia dum non
Christum, sed lucrum vel laudem diligunt, non spiritaliter
et caste, sed carnaliter et libidinose Christo
se conjungunt. Bene ergo concubinae vocantur;
quia Christum quem praedicant, non in spiritu, sed
carne sectantur. De quibus apostolus Paulus dicebat:
 <hi>Multi quidem secundum carnem ambulant, sed
non secundum Christum <note>(Phil. III, 38.)</note>
            </hi> De quibus idem
ipse ait: <hi>Quos saepe dicebam vobis, nunc autem et
flens dico, inimicos crucis Christi, quorum finis interitus,
quorum deus venter est.</hi> De quibus ipse idem
ait: <hi>Hujusmodi non serviunt Domino Jesu, sed suo
<pb n="0528D"/>
ventri <note>(Rom. XVI, 18)</note>
            </hi>. Quae tamen concubinae bene
octoginta esse dicuntur; quia etsi toto corde terrena
diligunt, coelestia tamen loquuntur. Octonarium
quippe numerum per denarium ducimus, et ad octoginta
venimus. Per decem autem Decalogus, sicut
dictum est, significatur: per octo vero resurrectio,
quia octavo die Redemptor noster resurrexisse probatur.
<pb n="0529A"/>
Praedicatores vero etsi falsi sunt, per desiderium
tamen, et Scripturam divinam, et resurrectionem
quam credimus, manifestant per verbum. Si
enim aliud praedicarent praedicatores, inter Christianos
non essent; de quibus in Evangelio Veritas ait: <hi>Super cathedram Moysi sederunt Scribae et Pharisaei:
quae dicunt facite, quae autem faciunt, facere nolite <note>(Matth. XXIII, 2)</note>
            </hi>.</p>
          </div3>
<div3>
            <head>8.</head>
            <p>
 Sed quia et falsorum et verorum praedicatorum
praedicatione plurimi ad fidem veniunt, et cum electis
multi intrant, qui ad sortem electorum non pertingunt,
ideo subditur: <hi>Et adolescentularum non est numerus.</hi> 
Cum enim scriptum sit: <hi>Adolescentia et juventus vana
sunt <note>(Eccle. II, 10, ex Hebr.)</note>
            </hi>: quid per adolescentulas
has, <emph>446</emph> nisi animas intelligimus, quae dum vana
<pb n="0529B"/>
hujus mundi sectantur quae diligunt, numerum electorum
excedunt? De quibus per Psalmistam dicitur: <hi>Annuntiavi et locutus sum, multiplicati sunt super
numerum 
 <note>(Psal. XXXIX, 6)</note>
            </hi>. Quod enim electorum numerus
apud Deum sit constitutus, manifestat apostolus
Paulus qui ait: <hi>Novit Dominus qui sunt ejus <note>(II
Tim. II, 19)</note>
            </hi>. Et per semetipsum Dominus ait: <hi>Ego
scio quos elegerim <note>(Joan. XIII, 18)</note>
            </hi>. Quos quia non
imperfecte scit, sec perfecte novit, procul dubio et
numerum in quo eliguntur, cognoscit. De quibus per
Paulum dicitur: <hi>Quos enim praescivit et praedestinavit
conformes fieri imaginis filii sui <note>(Rom. VIII, 29)</note>
            </hi>.
Bene ergo adolescentularum non est numerus; quia
dum per vanitatem quam diligunt, in numerum electorum
non currunt, extra remanentes quasi in cognitionem
<pb n="0529C"/>
divinam non veniunt. Quibus ipsa Veritas
in futuro judicio dictura est: <hi>Nescio vos <note>(Matth.
XXV, 12)</note>
            </hi>; et: <hi>Discedite a me omnes qui operamini iniquitatem <note>(Psal. VI, 9)</note>
            </hi>.
Sed dum reprobi mundana quaerunt,
et per multiplices cupiditates animum dividunt,
sancta quaelibet anima in numerum electorum se
stringit, multa quae videt fastidiens, unum quod non
videt, ardenter appetit, quod quandiu non tenet, in
fide se nutrit, in charitate se unit. Et dum id quod
unum et idipsum est sequitur, de hujusmodi multis
una Ecclesia conficitur, de qua per Sponsum dicitur:
</p>
            <p> <hi>
                <note>(Vers. 8.)</note> Una est columba mea, perfecta mea, una
est matri suae, electa genitrici suae.</hi> </p>
          </div3>
<div3>
            <head>9.</head>
            <p>
 Mater nostra est regeneratrix gratia, apud
<pb n="0529D"/>
quam una columba eligitur, quia illos solos eligit,
qui in simplicitate permanent, et ab unitate non
scinduntur. Multi quippe fideles dum in idipsum intendunt,
dum uno desiderio Christi se invicem nutriunt,
dum habentes cor unum et animam unam, in
charitate se vinciunt, ex multis membris corpus efficiunt.
Omnesque in unitatis simplicitate viventes,
una columba existunt. Quae sola perfecta et electa
genitrici suae dicitur, quia extra hanc quam dicimus
Ecclesiam, nemo ad perfectionem, nemo ad vitam,
nisi per hanc solam gratia fovente nutritur. De qua
bene subditur:
</p>
            <p> <hi>
                <note>(Vers. 9.)</note> Viderunt eam filiae Sion, et beatissimam
<pb n="0530A"/>
praedicaverunt: reginae et concubinae laudaverunt
eam.</hi> </p>
          </div3>
<div3>
            <head>10.</head>
            <p>
 Sion filiae, filiae sunt Ecclesiae, quae dum vitam
aeternam in hac carne contemplantur, a peregrinante
Ecclesia ad regnantem Ecclesiam eriguntur.
Vident filiae Sion columbam, et beatissimam praedicant:
quia sanctae animae dum virtutes Ecclesiae spectant,
in laudem prorumpunt, et ad ejus beatitudinem
inhiant. Sancta quippe Ecclesia gratia genitrice nutritur,
dum fide eruditur, carne sui Sponsi pascitur, sanguine
lavatur, Scriptura divina saginatur. Hujusmodi
robusta nutrimentis daemones expugnat, vitia suffocat,
carnem domat, spiritum roborat, vitam exspectat. Haec
omnia quicunque aspicit, recte in admirationem protinus
assurgit, et beatissimam pronuntiat, quia videt
<pb n="0530B"/>
ad quantam gloriam per tot virtutes exsurgat. Cum
reginis etiam concubinae laudant; quia etsi operibus
falsi praedicatores contradicunt, sermonibus tamen
eadem quae et veri populis ostendunt. De talibus
ipsa Veritas dicit: <hi>Populus hic labiis me honorat, cor
autem eorum longe est a me <note>(Matt. XV, ex Isai. XXVII)</note>
            </hi>.
Quod aperte manifestat dum iterum dicit: <hi>Dicunt
enim, et non faciunt <note>(Matth. XXIII, 3)</note>
            </hi>. <emph>447</emph> De quibus
et per apostolum Paulum dicitur: <hi>Dictis confitentur
se nosse Deum, factis autem negant <note>(Tit. I,
16)</note>
            </hi>. Sancti autem viri dictis et factis Deum confitentur;
quia quod credunt faciunt, et ad bona quae
faciunt, etiam alios sermonibus et exemplis trahunt.
Quorum virtutibus adversarii ad fidem excitantur,
dum in eis et pietatem fidei, et constantiam operis
<pb n="0530C"/>
admirantur. Unde et Synagoga ad fidem erigitur,
cum in Ecclesia quae sint merita fidei admirans
contemplatur, dicens:
</p>
            <p> <hi>
                <note>(Vers. 9.)</note> Quae est ista quae progreditur quasi aurora
consurgens, pulchra ut luna, electa ut sol, terribilis
ut castrorum acies ordinata?</hi> </p>
          </div3>
<div3>
            <head>11.</head>
            <p>
 Ecclesia sancta quasi aurora consurgens in
judicio ultimo progreditur, quia relictis tenebris
corruptionis, incorruptionis claritate innovatur. Quae
bene ut sol electa dicitur; quia ad eamdem gloriam
perducitur ad quam caput ejus Christus, qui sol
justitiae esse perhibetur. Unde est quod idem sol ait: <hi>Volo Pater, ut ubi ego sum, illic et minister meus sit <note>(Joan. XIX, 26; XVII, 24)</note>
            </hi>.
Quod tamen et de membris
ejusdem Ecclesiae adhuc in hac carne viventibus intelligi
potest. Sunt enim nonnulli qui magna intentione
<pb n="0530D"/>
quae sint tormenta reproborum aspiciunt, et
quae sunt facta sua sine palpatione examinare contendunt.
Dumque se peccasse cognoscunt, et per hoc
ire ad reproborum tormenta pertimescunt, subito tenebras
iniquitatis derelinqunt, et luce justitiae accendi
concupiscunt. Mox ad sanctam operationem
consurgunt; et per bona opera quae faciunt, clarere
quibusque proximis incipiunt. Hi procul dubio
velut aurora consurgentes progrediuntur; quia subito
noctem peccati evacuantes, ad lucem magis ac
magis dilatantur. Sic anima quae prius erat in tenebris,
nunc splendens apparet; et quae etiam in se
<pb n="0531A"/>
ipsa offuscabatur, nunc aliis lumine sanctae operationis
resplendet. De qua bene subditur: <hi>Pulchra
ut luna, electa ut sol.</hi> Luna quippe dum noctem illuminat,
caligantibus oculis iter, per quod homo gradiatur,
demonstrat. Sic nimirum quaeque anima,
quae tenebras dimittit, et in sanctam operationem se
extendit, dum exemplum bene operandi tribuit proximis,
quasi lucem tenebrescentibus oculis spargit.
Dum enim peccantes quique bonum opus aspiciunt,
et ad idem faciendum se convertunt, quasi errantes
in nocte, per lumen lunae ad viam redeunt. Haec
itaque sancta anima dum peccantibus exempla
praebet, quasi luna in nocte lucet. Dum vero magis
ac magis crescit, et de die in diem per consuetudinem
operis lumen justitiae tam perfecte accipit, ut etiam bonis
<pb n="0531B"/>
exempla imitationis praebeat, quae prius solis peccatoribus
imitando apparebat, profecto jam luna sol
efficitur; quia quae in nocte errantibus nunc lucebat,
modo in die ambulantibus lumen veritatis manifestat.
Hinc est quod sequitur: <hi>Electa ut sol.</hi> De qua
bene subditur: <hi>Terribilis ut castrorum acies ordinata.</hi> 
Hoc quia jam dictum est, iterum non necesse est
exponi, ne sic videatur fastidium generari. Sequitur
ergo Sponsus, et causam dicit unde tanta virtus in
Ecclesia excrescere possit. Visitatione quippe renovatur,
et quod in ea tenebrosum est, respectione
ejus illuminatur. Et hinc est quod subdens ait:
</p>
            <p> <hi>
                <note>(Vers. 10.)</note> Descendi in hortum nucum, ut viderem
poma convallium; et inspicerem si floruissent vineae,
et germinassent mala punica.</hi> </p>
<pb n="0531C"/>
</div3>
<div3>
            <head>12. </head>
            <p>
Quid per nuces, nisi perfectos quosque intelligimus,
qui dum divinam sapientiam intra corpora
sua <emph>448</emph> retinent, quasi nucleum in fragili testa portant?
Sunt enim quamplures in Ecclesia, qui assidue
divinae Scripturae intendunt, quam suavis sit
Dominus gustantes, amplius gustare concupiscunt,
sancta gaudia in corde ruminant, et ruminantes
magis ac magis convalescunt; et tamen foris nescientibus
eos, viles apparent; quia ignoratur quam
suavem in suis interioribus cibum portent. Quid
isti, nisi nuces existunt, qui nuclei dulcedinem intus ferunt,
exterius vero carnis vilitatem praetendunt? De
quibus erat Apostolus, qui dicebat: <hi>Habemus thesaurum
istum in vasis fictilibus <note>(II Cor. IV, 7)</note>
            </hi>. Hortus
igitur nucum, corda sunt sanctorum, qui dum
<pb n="0531D"/>
diligunt, coelestem dulcedinem in intimis gerunt.
Unde in Psalmo scriptum est: <hi>Quam magna multitudo
dulcedinis tuae, Domine, quam abscondisti timentibus
te! <note>(Psal. XXX, 20.)</note>
            </hi> Sed quid est quod in hortum
nucum Sponsus descendit, ut poma videat, cum
potius nuces videre debeat? Verumtamen sciendum
est, quod plerumque corda perfectorum visitat,
eisque benignitatis suae suavitatem manifestat; ut
per eos ad infirmiores postmodum veniat, et quantum
in augmentum justitiae profecerint, per illos cognoscat.
Unde scriptum est: <hi>Dominus de coelo prospexit
super filios hominum, ut videat si est intelligens, aut
<pb n="0532A"/>
requirens Deum <note>(Psal. XIII, 2)</note>
            </hi>. Dum enim divina bonitas
corda perfectorum illustrat, eosque ad curam
proximorum per charitatis sollicitudinem instigat,
quid hoc est aliud, nisi quod ad hortum veniens,
poma convallis per illos quibus praesidet, prospectat?
Tunc enim Dominus videre, vel cognoscere dicitur,
cum sanctos suos quos illustrat, ad videndum exhortatur.
Sed quid est quod non poma montis, sed poma
convallis, ut videat, descendit, nisi quod illis respectum
suae miserationis tribuit, quos in humilitate
persistere cognoscit? De quo per Psalmistam dicitur: <hi>Quoniam excelsus Dominus, et humilia respicit,
et alta a longe cognoscit 
 <note>(Psal. CXXXVII, 6)</note>
            </hi>. Et ipse
Dominus per semetipsum ex voce prophetae dicit: <hi>Super quem requiescet spiritus meus, nisi super humilem
<pb n="0532B"/>
et quietum, et trementem sermones meos? 
 <note>(Isai.
LXVI, 2.)</note>
            </hi> Sequitur autem Sponsus, et dicit: <hi>Et inspicerem
si floruissent vineae, et germinassent mala punica.</hi> 
Vineae florent, quando in Ecclesia filii recenter
in fide generantur, et ad sanctam conversationem,
quasi ad fructus soliditatem, praeparantur. Mala punica
germinant, quando perfecti quique per exempla
sua proximos aedificant, et in novitatem sanctae conversationis
per praedicationem et bonorum operum
ostensionem immutant. Illud quippe malum punicum,
videlicet apostolus Paulus germinaverat, qui
dicebat: <hi>Filioli mei, quos iterum parturio, donec
formetur Christus in vobis <note>(Gal. IV, 19)</note>
            </hi>. Sic etenim
in sancta Ecclesia agitur, ut per bonos mali convertantur,
per perfectos imperfecti nutriantur, donec et
<pb n="0532C"/>
ipsi ad perfectionem veniant, et infirmos quosque
sicut ipsi perducti sunt, ad meliora perducant. Hoc
Christus Ecclesiae Sponsus visitando prospicit, respiciendo
corpus sanctum conjungit: qui ideo corpus
infirmitatis assumpsisse cognoscitur, ut in corpus
suae claritatis tota simul Ecclesia transformetur.
Unde beatus Paulus ait: <hi>Qui reformabit corpus humilitatis
nostrae, configuratum corpori claritatis suae <note>(Philip. III, 21)</note>
            </hi>.
Haec omnia in fine mundi Synagoga
tandem excitata percipiet, et se tandiu haec ignorasse
reprehendet, dicens:
</p>
            <p> <hi>
                <note>(Vers. 11.)</note> Nescivi: anima mea conturbavit me,
propter quadrigas Aminadab.</hi> </p>
          </div3>
<div3>
            <head>13.</head>
            <p>
 Ac si diceret: Tot virtutes in sancta Ecclesia <emph>449</emph> 
 fieri videns, quare in tanto tempore non percepi?
<pb n="0532D"/>
Quare incredula perstiti? Cur tandiu per infidelitatem
meam in tenebris ignorantiae perstiti? Sed
propter quadrigas Aminadab conturbatur, quia
quandoque per Christi praedicationem ad fidem suscipiendam
excitatur. Aminadab enim spontaneus populi
mei interpretatur. Et bene procul dubio Christus
Jesus a Patre spontaneus populi mei dicitur; quia
vere spontanea charitate ad populum salvandum
descendit, et ut nos a morte relevaret, pia voluntate
et benigna gratia mortem in cruce suscepit.
Unde et ipse ad Patrem ait: <hi>Voluntarie sacrificabo
tibi <note>(Psal. LIII, 8)</note>
            </hi>. Et unus ex redemptis ad Chritum
<pb n="0533A"/>
loquens, aiebat: <hi>Exaudi me, Domine, quoniam
benigna est misericordia tua <note>(Psal. LXVIII, 17)</note>
            </hi>. Propter
quadrigas ergo Aminadab Synagoga conturbatur;
quia quando tandem quatuor Christi Evangelia in
mundo currentia, in cordibus hominum ferventia
per fidem contemplatur, mox de infidelitatis suae tenebris
confunditur, et oborta confusione salubri, ad
poenitentiam commovetur. Cui Ecclesia benigne loquitur,
dicens:
</p>
            <p> <hi>
                <note>(Vers. 12.)</note> Revertere revertere, Sunamitis, revertere
revertere, ut intueamur te.</hi> </p>
          </div3>
<div3>
            <head>14.</head>
            <p>
 Sunamitis quippe captiva interpretatur. Sunamitis
ergo ut revertatur vocatur; quia Synagogae in
fine mundi fides ab Ecclesia offeretur, ut dignitatem
pristinam recipiat, quae sub infidelitatis jugo a daemonibus
<pb n="0533B"/>
captivatur. Et bene quater reverti admonetur;
quia in quatuor mundi partes modo Judaei dispersi
sunt, qui ubicunque fuerint, ut dictum est,
in fine mundi convertentur, sicut praedictum est per
prophetam: <hi>Si fuerit numerus filiorum Israel velut
arena maris, reliquiae salvae fient <note>(Isai. X, 22)</note>
            </hi>. Revertatur
ergo Sunamitis, ut eam intueamur, id est Synagoga
ad fidem convertatur, et in poenitentia sua
omnibus ostendat quantum malum faceret, quando
Deum suum in cruce configebat. Sed protinus cum
Ecclesia fidem Synagogae intueri appetit, Sponsus
congratulando quasi interrogans respondet, et dicit:
</p>
          </div3>
        </div2>

<div2>
          <head>CAPUT VII.</head>
<p> <hi>
              <note>(Cap. VII.--Vers. 1.)</note> Quid videbis in Sunamite,
nisi choros castrorum?</hi> </p>
<div3>
            <head>1. </head>
<p>
              <pb n="0533C"/>Castra quippe militantium sunt. Castra ergo in
Sunamite videbuntur; quia pro fide, quam modo
impugnat, tunc robuste contra perfidos praeliabitur.
Sed quia hoc per sanctam Ecclesiam fiet ut Synagoga
convertatur, quia sermonibus et exemplis praedicatorum
ad fidem convertetur, ideo recte ad laudem
sponsae Sponsus se convertit, dicens:</p>
          </div3>
<p> <hi>
              <note>(Vers. 1.)</note> Quam pulchri sunt gressus tui in calceamentis
tuis, filia principis?</hi> </p>
<div3>
            <head>2.</head>
            <p>
 Filia principis sancta Ecclesia dicitur, quia praedicatione
Christi in vitam novam regeneratur, qui
per divinitatis potentiam, omni creaturae quam condidit,
principatur. Quid autem sunt calceamenta
Ecclesiae, nisi exempla praecedentium patrum, quibus
in via mundi hujus munitur, ut per omnes tribulationes
<pb n="0533D"/>
quae exsurgunt, confidenter calceata gradiatur?
Unde alibi praedicatoribus Paulus dicit: <hi>Calceati pedes
in praeparationem Evangelii pacis <note>(Ephes. VI, 15)</note>
            </hi>.
Calceamenta quippe de mortuis animalibus fiunt. Et
nos pedes spiritaliter calceamus, quando a patribus
sanctis carne mortuis exempla sumimus, ut ad eorum
similitudinem mundi hujus tentationes expugnemus.
Potest tamen intelligi quod Ecclesia <emph>450</emph> calceatur,
quando in praedicatione sua ad perferenda insurgentia
mala morte Christi munitur. Pulchri ergo sunt
sponsae gressus calceatae, quae filia est principis; quia
coram divinis oculis placet officium cujuslibet electi
secundum exempla patrum praedicantis. Sequitur:
</p>
            <p>
              <pb n="0534A"/> <hi>
                <note>(Vers. 1.)</note> Junctura feminum tuorum, sicut monilia
quae fabricata sunt manu artificis.</hi> </p>
          </div3>
<div3>
            <head>3.</head>
            <p>
 Per duo femina sponsae, duo populi Ecclesiae:
per juncturam feminum, concordia designatur praedicatorum,
quibus populi uniuntur, dum ad Fidem
catholicam circumcisio et praeputium per eos erudiuntur.
Qui ut monilia existunt; quia dum in sapientia,
qua refulgent, sancta opera faciunt, quasi in auro
lapides gerunt. De quibus sequitur: <hi>Quae fabricata
sunt manu artificis.</hi> Manu artificis monilia fabricantur,
quia opere Christi praedicatores pulchri et utiles
efficiuntur. Sequitur.
</p>
            <p> <hi>
                <note>(Vers. 2.)</note> Umbilicus tuus crater tornatilis, nunquam
indigens poculis.</hi> </p>
          </div3>
<div3>
            <head>4.</head>
            <p>
 Umbilicus etiam sanctorum praedicatorum ordo
<pb n="0534B"/>
est: qui bene crater esse dicitur, quia dum per eos
populus eruditur, vino spiritali ipsorum officio ebriatur.
Qui bene tornatilis nuncupatur; quia juxta mores
hominum universos necesse est ut lingua praedicatoris
volvatur. Qui poculis non indiget; quia quod
aliis propinat, necesse est ut abundantius caeteris
bibat, et plenius quod dat, contineat. Sequitur:
</p>
            <p> <hi>
                <note>(Vers. 2.)</note> Venter tuus sicut acervus tritici, vallatus
liliis.</hi> </p>
          </div3>
<div3>
            <head>5.</head>
            <p>
 Per ventrem, populi latitudo designatur: qui
bene sicut acervus tritici liliis vallatur; quia dum
operibus sanctis intendens, in coeleste horreum praeparatur,
exemplis sanctorum, ut perseveret, undique
munitur; de quibus iterum dicitur:
</p>
            <p> <hi>
                <note>(Vers. 3.)</note> Duo ubera tua sicut duo hinnuli capreae
<pb n="0534C"/>
gemelli.</hi> </p>
          </div3>
<div3>
            <head>6.</head>
            <p>
 Duo ubera, duo populi existunt: quia dum in
amore fraterno semper vivunt, se invicem lacte pietatis
in charitate nutriunt. Qui bene duo hinnuli capreae
gemelli nominantur: quia dum per praedicationem
Synagogae in fide geniti, in ejus Scripturis nutriuntur,
in spem aeternitatis intendentes, quasi in montibus
concordes pascuntur. De quibus praedicatoribus
sequitur:
</p>
            <p> <hi>
                <note>(Vers. 4.)</note> Collum tuum sicut turris eburnea.</hi> </p>
          </div3>
<div3>
            <head>7.</head>
            <p>
 Collum sponsae sicut turris eburnea dicitur;
quia praedicatores Ecclesiae et alti per contemplationem,
et fortes per sanctorum operum exercitationem,
et pretiosi per divinam sapientiam habentur. De
quibus iterum dicitur:
</p>
            <p>
              <pb n="0534D"/> <hi>
                <note>(Vers. 4.)</note> Oculi tui sicut piscinae in Hesebon, quae
sunt in porta filiae multitudinis.</hi> </p>
          </div3>
<div3>
            <head>8.</head>
            <p>
 Hesebon cingulum moeroris interpretatur. Oculi
ergo sponsae sicut piscinae in Hesebon dicuntur; quia
dum de peregrinatione sua contristantur, et moerore
corroborati, contra spiritales hostes accinguntur,
lacrymis se lavant, ut per eos populi convenienter
coram Deo mundentur. In porta autem filiae multitudinis
sunt: quia in fide stant, per quam Ecclesiae
multitudinem ad coelestia introducunt. Sequitur:
</p>
            <p> <hi>
                <note>(Vers. 4.)</note> Nasus tuus sicut turris Libani, quae respicit
contra Damascum.</hi> </p>
          </div3>
<div3>
            <head>9.</head>
            <p>
 In naso odoris discretio habetur. Per nasum
<pb n="0535A"/>
ergo ordo praedicatorum designatur: quia per eos
nobis virtutum odores, et vitiorum foetores demonstrantur.
Sed nasus sicut turris Libani existit: quia
dum semel praedicatores aqua Baptismatis lavantur, <emph>451</emph> 
 et quotidianis lacrymis a peccatis quae contra
Deum commiserunt, dealbantur, digni fiunt ut ad
altiora magis ac magis per fortitudinem erigantur.
Sed turris contra Damascum respicit: quia peccatoribus
semper sanctus quilibet praedicator contradicit.
Damascus quippe sanguineus interpretatur, et
peccatrici genti dicitur: <hi>Manus tuae plenae sunt sanguine <note>(Isai. I, 16)</note>
            </hi>.
Sed quia de membris dixit, dignum
est ut de capite loquatur. Ideo subditur:
</p>
            <p> <hi>
                <note>(Vers. 5.)</note> Caput tuum ut Carmelus, et comae capitis
tui ut purpura Regis juncta canalibus.</hi> </p>
<pb n="0535B"/>
</div3>
<div3>
            <head>10. </head>
            <p>
Caput Ecclesiae Christus: qui bene ut Carmelus
dicitur; quia ipse per passionem quam sustinuit, ad
gloriam Patris est exaltatus. De quo scriptum est: <hi>Et erit in novissimis diebus praeparatus mons domus
Domini in vertice montium 
 <note>(Isai. II, 2)</note>
            </hi>. In Carmelo
quippe Elias orans pluviam impetravit <note>(III Reg. 18)</note>:
et nos in Carmelo orantes pluviam impetramus,
quando in Christum credentes Christum desideramus,
et a Patre irrigationem gratiae suscipimus, quam
rogamus. Moraliter autem caput sponsae mens vocatur:
quia sicut a capite membra, sic a mente omnes
cogitatus nostri disponuntur. Carmelus autem scientia
circumcisionis interpretatur. Caput ergo sponsae
ut Carmelus esse perhibetur; quia quaelibet sancta
mens novit qualiter digne circumcidatur: novit quia
<pb n="0535C"/>
nihil est quidquid in corpore agitur, si mens immunda
fuerit; quae templum Christi si efficitur, ab
ipso inhabitatur. Quod quia Pharisaei non agebant,
ideo dicebat beatus Stephanus eis qui eum occidebant: <hi>Dura cervice, et incircumcisis cordibus et auribus,
vos semper restitistis Spiritui sancto 
 <note>(Act. VII, 51)</note>
            </hi>.
Comae autem capitis ejus ut purpura regis juncta
canalibus esse memorantur. Purpura quippe per fasciculos
in canalibus ligatur, super quos dum aqua
projicitur, per canales ad vestem quae supposita est,
currit, ut vestis tingatur; et inde nomen accipit, ut
tincta colore purpureo purpura vocetur; quae omnia
sanctae menti congruunt, si intelligantur. Comae
quippe capitis sunt cogitationes mentis, quae in canalibus
ligantur, quia in Scripturis divinis ne inutiliter
<pb n="0535D"/>
fluant, stringuntur. Super quas aqua projicitur,
quae vestem regiam tingit: quia in cogitationibus
sanctae mentis, gratia coelestis suscipitur, et totam
animam in coeleste ornamentum componit; ut jam
tota anima in vitam aeternam inardescat, et ad aeternum
Sponsum etiam per sanguinem martyrii pergere
concupiscat. De tota quippe Ecclesia Paulus dicit: <hi>Qui exhibuit sibi Ecclesiam, vestem sine macula et
ruga 
 <note>(Ephes. V, 27)</note>
            </hi>. Et de singulis Ecclesiae fidelibus
dicitur: <hi>His omnibus velut ornamento vestieris <note>(Isai.
XLIX, 18)</note>
            </hi>. Sic tinctae ergo, sic pulchrae, sic purpureae
factae sponsae adgaudens sponsus loquitur, dicens:
</p>
            <p>
              <pb n="0536A"/> <hi>
                <note>(Vers. 6.)</note> Quam pulchra es et quam decora, charissima
in deliciis.</hi> </p>
          </div3>
<div3>
            <head>11.</head>
            <p>
 Notandum quod charissima in deliciis dicitur,
quia ad charitatem et familiaritatem Christi non pervenit,
quisquis Scripturae sanctae deliciis abundare
non contendit. Inde enim dicitur: <hi>Omni habenti dabitur,
et abundabit: ei autem qui non habet, et quod
videtur habere, auferetur ab eo <note>(Matth. XIII, 12)</note>
            </hi>. His
enim deliciis qui abundat, reficitur: his refectus,
assidue ad majora percipienda praeparatur. Unde et
huic sponsae charissimae dicitur:
</p>
            <p> <hi>
                <note>(Vers. 7.)</note> Statura tua assimilata est palmae, et ubera
tua botris.</hi> </p>
          </div3>
<div3>
            <head>12.</head>
            <p>
 Palma quippe dum crescit, deorsum stringitur,
et sursum dilatatur. Sic sancta anima ab imis <emph>452</emph> 
<pb n="0536B"/>
ad minima incipit, et paulatim ad majora crescendo,
usque ad amplitudinem perfectae charitatis pervenit.
Nemo enim, sicut scriptum est, repente fit summus.
In psalmo autem de justo homine dicitur: <hi>Justus ut
palma florebit <note>(Psal. XCI, 13)</note>
            </hi>. Ubera autem sponsae,
duo praecepta charitatis existunt; quae animam possident,
vino coelesti inebriant et nutriunt. Potest tamen
per palmam crux Christi intelligi. Palma enim in
sublime valde crescens, dulcissimos fructus gignit:
et crux Christi coelestem cibum nobis praeparavit.
Cui statura sponsae assimilatur: quia pro Christo
mori non dubitat, quisquis Christum valde diligens
digne imitatur. De palma sequitur Sponsus, dicens:
</p>
            <p> <hi>
                <note>(Vers. 8.)</note> Dixi, Ascendam in palmam, et apprehendam
fructus ejus; et erunt ubera tua sicut botri vineae;
<pb n="0536C"/>
et odor oris tui sicut malorum.</hi> </p>
          </div3>
<div3>
            <head>13.</head>
            <p>
 Dixit vere, et ascendit: quia sicut ante saecula
pro morte nostra mori disposuit, sic in fine mundi
propitius et verax adimplevit. In palmam ergo ascendit,
et fructus ejus apprehendit: quia in cruce suspensus,
fructum invenit, apprehendit, et nobis
tribuit. Unde adimpletum est quod sequitur: <hi>Et erunt
ubera tua sicut botri vineae.</hi> Vere per crucem ubera
sponsae sicut botri vineae existunt; quia in morte
Christi duo praecepta charitatis sensus animae susceperunt,
quibus pasta anima debrietur, debriata posteriora
obliviscatur, et in anteriora extendatur. His
uberibus etiam proximos quosque nutrit, ac roboratos
secum ad ea quae concupiscit perducit. Unde
scriptum est: <hi>Qui audit, dicat: veni.</hi> Sequitur: <hi>Et
<pb n="0536D"/>
odor oris tui sicut malorum <note>(Apoc. XXVIII, 17)</note>
            </hi>. Mala
punica, de quibus superius tam saepe dictum est, hic
rememorantur, quorum odori odor oris sponsae bene
satis assimilatur. Per mala autem punica martyres
designari superius diximus <note>(Cap. 4)</note>. Per os autem
sponsae hic debere intelligi ejus praedicationem putamus.
Quae dum virtutes martyrum praedicat, dum
ad eorum similitudinem animos audientium instigat,
dum in unius praedicatione fidei multas virtutes esse
manifestat, quid aliud quam malorum odorem in ore
portat? Quia et ruborem corticis in martyrio ostendit
quod praedicat, et in virtutibus multitudinem granorum
<pb n="0537A"/>
sub eadem fide quasi sub eodem cortice demonstrat.
De quo et subditur:
</p>
            <p> <hi>
                <note>(Vers. 9.)</note> Guttur tuum quasi vinum optimum,
dignum dilecto meo ad potandum, labiisque et dentibus
illius ad ruminandum.</hi> </p>
          </div3>
<div3>
            <head>14.</head>
            <p>
 In gutture quippe vox est. Per guttur ergo ipsa
praedicatio iterum designatur: quae quasi vinum
optimum esse dicitur, quia mentes hominum inebriat,
ut praeteritorum, sicut dictum est, obliviscantur, et
in anteriora currentes non lassentur. De quo sponsa,
verbum de ore Sponsi suscipiens, adjungit: <hi>Dignum
dilecto meo ad potandum, labiisque et dentibus illius
ad ruminandum.</hi> Tale est sponsae vinum, ut dignum
sit dilecto ad potandum: quia dum sancta Ecclesia
fidem veram praedicat, dum auditores suos ad sancta
<pb n="0537B"/>
opera excitat, dum solum Christum diligere, imitari,
amplecti, bonum esse, verbis et operibus demonstrat,
quid aliud quam vinum suum dignum facit, ut in ore
Sponsi sapiat? Quod bene Christus potare dicitur:
quia a corpore suo, id est a populis fidelibus amabiliter
potatur. De quo notandum est quod omnes potant,
sed labia sola et soli dentes ruminant: quia
dum <emph>453</emph> Ecclesia per sanctos suos praedicat, omnes
quidem audiunt, sed non omnes quanta sit virtus
sententiarum quae dicuntur, discernunt. Labia vero
et dentes ruminant; quia dum perfectiores quique
post auditum verba ad memoriam revocant, dum
audita quaeque exercitatione assidua cogitant, quasi
ad os revocantes quod sumpserunt, quanta sit virtus
cibi quem comedunt, sentiunt. Idcirco in Lege scribitur,
<pb n="0537C"/>
quia animal quod non ruminat, immundum
habetur <note>(Levit. XI)</note>: quia quisquis bona quae audit
sive legit, non recogitat, vacans a sanctis cogitationibus,
necessario immundas cogitat. Sequitur
sponsa et dicit:
</p>
            <p> <hi>
                <note>(Vers. 10.)</note> Ego dilecto meo, et ad me conversio
ejus.</hi> </p>
          </div3>
<div3>
            <head>15.</head>
            <p>
 Ac si diceret, quoniam fide ac dilectione soli
Christo adhaereo, solum sequor, solum cum Patre et
Spiritu sancto unum Deum videre concupisco, respectionis
ejus suavitatem, visitationis benignitatem,
 conversionis dulcedinem gaudenter experior, experiens
proclamo:
</p>
            <p> <hi>
                <note>(Vers. 11, 12.)</note> Veni, dilecte mi, egrediamur in
agrum, commoremur in villis; mane surgamus ad vineas,
<pb n="0537D"/>
videamus si floruit vinea, si flores fructus parturiunt,
si floruerunt mala punica: ibi dabo tibi ubera
mea.</hi> </p>
          </div3>
<div3>
            <head>16.</head>
            <p>
 Dum sponsa Sponsi dulcedinem experta se reficit,
de proximo etiam cogitat, quem ipsius Sponsi
praecepto sicut se diligit; et quia Sponsi praecepta
intelligit, etiam ut alii intelligant concupiscit, dicens: <hi>Veni, dilecte mi, egrediamur in agrum.</hi> 
 Ager quippe,
<pb n="0538A"/>
teste Veritate, est hic mundus <note>(Matth. XIII)</note>. In agrum
vero cum Sponsa Sponsus egreditur, quando Verbum
Dei carne suscepta, in thalamo Virginis mundo
monstratur. In villis commoratur, quando Gentes
per fidem visitat, quam recipientibus largitur. Mane
ad vineas surgit, quia post resurrectionem suam in
gloria Patris sedens, ecclesias quas construit, etiam
defendit. Si floruit vinea conspicit; quia omnem
profectum Ecclesiae districto examine perpendit. Videt
si flores fructus parturiunt, quia perspicit ad
quem profectum teneri quique et imperfecti excrescunt.
Videt etiam si floruerunt mala punica; quia
perfectos quosque respicit, et quid utilitatis in proximis
habeant, quasi in floribus fructum cognoscit, de
quibus bene sequitur: <hi>Ibi dabo tibi ubera mea.</hi> In
<pb n="0538B"/>
malis punicis dat Sponso sponsa ubera; quia in perfectis
vivit charitas gemina, ex qua dum infirma
membra in Ecclesia nutriunt, quasi Christum lactant,
quem in minimis suis esse praesentem cognoscunt.
De quibus bene subditur:
</p>
            <p> <hi>
                <note>(Vers 13.)</note> Mandragorae dederunt odorem suum in
portis nostris.</hi> </p>
          </div3>
<div3>
            <head>17.</head>
            <p>
 Quid per mandragoram, herbam scilicet medicinalem
et odoriferam, nisi virtus perfectorum intelligitur?
Per quam perfecti quique dum imperfectorum
infirmitatibus medentur, in fide quam praedicant,
id est in portis Ecclesiae veri medici esse comprobantur.
Qui dum exempla bonorum operum circumquaque
per sanctam famam tribuunt, quasi odorem
quo aegroti sanentur, aspergunt. Sequitur:
</p>
            <p>
              <pb n="0538C"/> <hi>
                <note>(Vers. 13.)</note> Omnia poma, nova et vetera, dilecte mi,
servavi tibi</hi> </p>
          </div3>
<div3>
            <head>18.</head>
            <p>
 Hic per poma, sensus Scripturarum sanctarum <emph>454</emph> 
 intelliguntur; quae dum ex Patribus sanctis
ad nos usque perveniunt, et creduntur, quasi ex
arboribus poma exsurgunt, quibus animae delectantur.
Omnia ergo poma, nova et vetera dilecto suo Sponsa
servat; quia sic Novum Testamentum Ecclesia catholica
recipit, ut Vetus non abjiciat: sic Vetus veneratur,
ut Novum semper in ipsis sacrificiis carnalibus
per spiritum intelligat; in Novo scilicet Christum venisse
congaudens, in Veteri autem semper venturum
exspectans, et dicens:
</p>
          </div3>
        </div2>

<div2>
          <head>CAPUT VIII.</head>
<p divs_removed="true"> <hi>
              <note>(Cap. VIII.--Vers. 1.)</note> Quis mihi det te fratrem
<pb n="0538D"/>
meum sugentem ubera matris meae, ut inveniam te solum
foris, et deosculer, et jam me nemo despiciat?</hi> 

          </p>
          <div3 moved_from_p="true">
              <head>1.</head>
            <p>
 In veteri Lege posita Christum exspectabat,
et in secreto Patris manentem, foras venire per carnem
ad humanos oculos non mediocriter cupiebat.
Unde et David desiderans dicebat: <hi>Exurge, et ne repellas
in finem <note>(Psal. XLIII, 23)</note>
              </hi>. Et alibi: <hi>Inclina
coelos tuos et descende <note>(Psal. CXLIII, 5)</note>
              </hi>. Et Isaias
<pb n="0539A"/>
valde cupiens eum videre, dicebat: <hi>Utinam disrumperes
coelos, et descenderes <note>(Isa. LXIV, 1)</note>
              </hi>. Vult ergo
Sponsum foris Sponsa invenire, et deosculari; quia
concupiscit sub Lege posita ut per carnem appareat;
ut ei per amorem serviat, cui prius non accepta gratia,
plus timore quam amore serviebat. Post cujus
osculum jam a nemine despicitur; quia postquam
Christus venit, et fidelibus suis spiritum libertatis
infudit, ab ipsis etiam angelis Ecclesia honoratur.
Hinc est quod Josue angelum adoravit <note>(Josue V)</note>;
Joanni vero volenti se adorare dixit: <hi>Vide ne feceris,
conservus enim tuus sum, et fratrum tuorum habentium
testimonium Jesu <note>(Apoc. XXII, 9)</note>
              </hi>. Sed quia venientem
Ecclesia suscepit, Synagoga repulit, quae
iterum eum in fine mundi suscipiet et amabit, ideo
<pb n="0539B"/>
subsequitur Ecclesia, et dicit:</p>
          </div3>
<p> <hi>
              <note>(Vers. 2.)</note> Apprehendam te, et ducam in domum
matris meae, et in cubiculum genitricis meae. Ibi me
docebis, et ibi dabo poculum ex vino conditum, et mustum
malorum granatorum meorum.</hi> </p>
<div3>
            <head>2.</head>
            <p>
 Apprehensum in domum matris suae ducit,
quia Synagogae in fine mundi Christum, in quem
credit, praedicabit; dumque per praedicationem Ecclesiae
susceptus fuerit, ibi Ecclesiam docebit: quia
se doceri gaudebit, quando Synagogam jam idem
corpus factam erudiri secum videbit. Poculum ex
vino conditum Ecclesia dabit, quia ipsi Synagogae
Novum Testamentum cum Veteri praedicabit; et quasi
vino poculum condiet, quia dulcedinem Evangelii
testimoniis Legis, quae aspera est, ut robustius teneatur,
<pb n="0539C"/>
cinget. Mustum vero malorum granatorum
suorum tribuet, quia fortium virorum qui unitatem
Ecclesiae etiam in martyrio tenuerunt, exempla apponet,
ut ad eorum similitudinem Synagoga inardescat,
et Antichristi persecutionibus, martyrum praecedentium
exemplis roborata non succumbat. Cum enim
fortium pugnatorum victorias audierit, ad eorum
imitationem pugnam subire non dubitabit. Quod
aperte manifestat cum subjungit:
</p>
            <p> <hi>
                <note>(Vers. 3.)</note> Laeva ejus sub capite meo, et dextera
illius amplexabitur me.</hi> </p>
          </div3>
<div3>
            <head>3.</head>
            <p>
 Laeva Christi vita praesens, dextera vero vita
beata <emph>455</emph> habetur. Caput autem nostrum spiritualiter
mens esse perhibetur. Dicit ergo Synagoga praedicationibus
Ecclesiae jam conversa, exemplis roborata,
<pb n="0539D"/>
imitatione sublevata: <hi>Laeva ejus sub capite meo,
et dextera illius amplexabitur me.</hi> Ac si diceret, quoniam
nunc tandem Christi fidem teneo, ejus ineffabilem
gratiam experior concupiscibilem, et quam desiderare
nesciebam dulcedinem sentio; jam terrena
omnia postpono, etiam ipsam vitam carnis pro ejus
amore contemno, et ad ejus beatitudinem videndam
totis desideriis anhelo. Hoc quippe quod rem aliquam
amplectitur, ipsam quam amplectitur rem, ex omni
parte intra se habere non ignoratur. Laeva ergo sub
capite est, et dextera amplexatur, quando sancta
anima menti ea quae videt supponit, et ea quae non
<pb n="0540A"/>
videt, omni conatu et universis suis cogitationibus
appetit. Sunt quippe modo nonnulli, qui tanto desiderio
coelestia sectantur, ut omnia visibilia pro nihilo
reputent; mentem suam coelestibus studiis sine intermissione
occupent; ut nihil aliud agere libeat;
quidquid extra spiritalem actionem est, animus fastidiat,
hanc solam diligat, caetera contemnat, nisi forte
ea isti necessaria esse cognoscat. Isti vero sub capite
laevam habent, quia mente erecta ad beatitudinem
Christi, vitam praesentem sub se vident. Et dextera
Christi eos amplexatur; quia ex omni parte eos dilectio
coelestis intra se retinens tuetur. Hujusmodi
quippe viri sancto otio delectantur, in quo vitae beatae
dilectione concupiscibiliter per contemplationem
perfruuntur. In qua contemplatione oculum cordis
<pb n="0540B"/>
mundant, ut Deum adhuc etiam in hac carne positi,
quantum humanae infirmitati datum est, videant, cujus
visione se illuminent, suavitate reficiant. Isti illam
beatitudinem jam aliquantulum experiuntur, de qua
in Evangelio Veritatis voce dicitur <hi>Beati mundo
corde, quoniam ipsi Deum videbunt <note>(Matth. V, 8)</note>
            </hi>.
Quod enim futurum est, jam in eis incipit compleri;
quia etsi in hoc mundo adhuc III carne vivunt, jam
tamen per hoc quod majus est in eis, extra carnem
sunt. Ab his impletur quod per Psalmistam divina
voce praecipitur: <hi>Vacate et videte, quoniam ego sum
Deus <note>(Psal. XLV, 11)</note>
            </hi>. Hi enim quo sine mundi strepitu
vivunt, eo mentem in Dei visionem per desiderium
et contemplationem figunt. Et quoniam tales
multi ex Synagoga in fine mundi, ut credimus, per
<pb n="0540C"/>
conversionem erunt, bene ad hujusmodi dictum intelligitur: <hi>Laeva ejus sub capite meo, et dextera illius
amplexabitur me.</hi> 
 De quibus et pro quibus Sponsus
loquitur consequenter:
</p>
            <p> <hi>
                <note>(Vers. 4.)</note> Adjuro vos, filiae Jerusalem, ne suscitetis
neque evigilare faciatis dilectum, donec ipsa velit.</hi> </p>
<p>Sed quia hoc superius exposuimus <note>(ad vers. 7
cap. II, etc.)</note>, iterum exponere recusamus. Sed de
eadem Synagoga jam facta Ecclesia, filiae Jerusalem
admirantes interrogant et dicunt:</p>
<p> <hi>
                <note>(Vers. 5.)</note> Quae est ista quae ascendit de deserto, deliciis
affluens, innixa super dilectum suum?</hi> </p>
          </div3>
<div3>
            <head>4.</head>
            <p>
 Sancta Ecclesia, vel quaelibet sancta anima, de
deserto ascendit, quia in exsilio hujus peregrinationis
posita, ad coelestia gaudia mente et cogitationibus
<pb n="0540D"/>
tendit. Unde et Paulus dicebat: <hi>Nostra conversatio
in coelis est <note>(Philip. III, 20)</note>
            </hi>. Deliciis affluit,
quia sanctae Scripturae meditationibus intendens,
coelesti pabulo assidue mentem pascit. Super dilectum
innititur, quia in solius Christi auxilio confidens,
eo largiente, ab exsilio ad patriam transfertur.
Ipsa quippe Veritas omnibus fidelibus ait: <hi>Sine me
nihil potestis facere <note>(Joan. XV, 5)</note>
            </hi>. <emph>456</emph> Unde vero
acceperit, ut ab infimis ad superiora, a deserto ad
regnum ascendere possit, manifestat dilectus cum
subdit:
</p>
            <p> <hi>
                <note>(Vers. 5.)</note> Sub arbore malo suscitavi te, ibi corrupta
<pb n="0541A"/>
est mater tua, ibi violata est genitrix tua.</hi> </p>
          </div3>
<div3>
            <head>5.</head>
            <p>
 Quid per arborem malum, nisi sancta crux designatur?
quae malum illud sustinuit, de quo eadem
Sponsa in superioribus dicit: <hi>Sicut malus inter ligna
sylvarum, sic dilectus meus inter filios <note>(Cant. II, 3)</note>
            </hi>.
Sed sponsam suam Christus sub arbore malo suscitavit,
quia in cruce positus, subditam sibi Ecclesiam
ad vitam vocavit; ut a somno mortis resurgeret, et
cum illo se crucifigens, ad novam resurrectionem
properaret. Unde et Apostolus cuivis animae mortuae
dicit: <hi>Surge, qui dormis, et exsurge a mortuis, et illuminabit
te Christus <note>(Ephes. V, 14)</note>
            </hi>. Et quibusdam
qui jam surrexerant, alibi dicit: <hi>Si consurrexistis
cum Christo, quae sursum sunt quaerite <note>(Col. III, 1)</note>
            </hi>.
Sed quia infidelitas Synagogae Christum crucifixit,
<pb n="0541B"/>
ideo sequitur: <hi>Ibi corrupta est mater tua.</hi> Sub arbore
malo mater Ecclesiae corrupta esse dicitur, quia
quando Salvatorem suum in ligno fixit, nefando scelere
se corrupit. Cujus sceleris magnitudinem inculcat,
cum idem replicat, dicens: <hi>Ibi violata est genitrix
tua.</hi> Sed quoniam ad hoc caecitas in Israel facta
est, ut plenitudo Gentium intraret <note>(Rom. XI)</note>,
ideo intranti Ecclesiae dicitur:
</p>
            <p> <hi>
                <note>(Vers. 6.)</note> Pone me ut signaculum super cor tuum,
ut signaculum super brachium tuum.</hi> </p>
          </div3>
<div3>
            <head>6.</head>
            <p>
 In corde sunt cogitationes, et in brachio operationes.
Super cor ergo et super brachium Sponsae,
dilectus ut signaculum ponitur; quia in sancta anima
quantum ab ea diligatur, et voluntate et actione designatur.
Signum quippe sancta mens interius et
<pb n="0541C"/>
exterius Christum portat; quia dum in ejus meditationibus
assidue laborat, in exteriori actione eum
imitari non cessat, quo ejus dilecta esse dubitari non
debeat. De quo signo ipse Sponsus discipulis suis
aiebat: <hi>In hoc cognoscent omnes quia vere mei discipuli
estis, si dilectionem habueritis ad invicem <note>(Joan.
XIII, 35)</note>
            </hi>. De qua dilectione mox subditur:
</p>
            <p> <hi>
                <note>(Vers. 6.)</note> Quia fortis est ut mors dilectio; dura
sicut infernus aemulatio; lampades ejus lampades ignis
atque flammarum.</hi> </p>
          </div3>
<div3>
            <head>7.</head>
            <p>
 Bene procul dubio fortis ut mors dilectio esse
perhibetur; quia dum per dilectionem a vitiis mortificamur,
quod mors agit in sensibus corporis, hoc
agit dilectio in cupiditatibus mentis. Sunt enim nonnulli
qui sic diligunt Deum, ut omnia visibilia negligant,
<pb n="0541D"/>
et dum mente in aeterna tendunt, ad omnia
temporalia pene insensibiles fiant. In his nimirum ut
mors dilectio fortis existit, quia sicut mors exteriores
corporis sensus ab omni proprio et naturali appetitu
interficit, sic dilectio in talibus viris omnia terrena
desideria contemnere mentem alias intentam compellit.
Hujusmodi mortuis et vivis dicebat Apostolus: <hi>Mortui enim estis, et vita vestra abscondita est cum
Christo in Deo 
 <note>(Col. III, 3)</note>
            </hi>. Hi procul dubio vitam
suam cum Christo abscondunt; quia dum omnia quae
videmus, postponunt, in his quae non videmus, in
beatitudine scilicet Christi, veraciter et secrete vivunt.
Quia enim falsam vitam despiciunt, quae visibiliter
<pb n="0542A"/>
apparet, in vera vita se abscondunt, quae non
nisi invisibilibus oculis se manifestam praebet. Potest
tamen intelligi, ut hoc de seipso Christus dicat, inquiens: <hi>Pone me ut signaculum super cor tuum, ut
signaculum super brachium tuum; quia fortis est ut
mors dilectio.</hi> 
 Ac si diceret; <emph>457</emph> Dignum est ut in
mente et actione signum dilectionis meae meipsum
tecum feras, quia in fortitudine dilectionis tuae mortem
subii, ut tu quae mortua in infidelitate eras, mecum
resurgens, in fidei novitate spiritaliter vivas.</p>
          </div3>
<div3>
            <head>8.</head>
            <p>
 Sed quia in cruce suspensus nequaquam fuisset,
nisi ad magnam invidiam cor Synagogae exarsisset,
ideo subditur: <hi>Dura ut infernus aemulatio.</hi> Aemulatio
quippe et in bonum et in malum accipitur. In bonum
enim accipitur, sicut per Apostolum dicitur: <hi>Aemulamini</hi> 
<pb n="0542B"/>
 <hi>charismata meliora <note>(I Cor. XIII, 11)</note>
            </hi>. In malum
autem assumitur, ubi per Samuelem Sauli dicitur: <hi>Auferetur a te regnum, et dabitur aemulo tuo 
 <note>(I Reg.
XVII)</note>
            </hi>. Aemulus quippe ejus David dicitur, cui Saul
invidere non ignoratur. Dura est ergo ut infernus
aemulatio; quia dum Synagoga Christum ad inferos
posse transmittere se putavit, ei usque ad mortem
corde immisericordi invidit. Ut infernus aemulatio dura
exstitit; quia sicut infernus sine misericordia quos
tenet cruciat, sic Judaica plebs Christum apprehendens
sine respectu pietatis ad mortem trahebat. De
qua bene subditur: <hi>Lampades ejus, lampades ignis
atque flammarum.</hi> Sicut enim ignis quae incendit consumit,
sic Judaeos ab omni fidei virtute invidia sua
destruxit; de quibus bene alibi dicitur: <hi>Et nunc
<pb n="0542C"/>
ignis adversarios consumit.</hi> Ac si diceretur: Antequam
ad aeternum ignem veniant, in praesenti consumuntur,
quia in se ipsis ignem invidiae portant, qui sine
portantis combustione non portatur. Hic ignis invidiae
flammas protulit, quando per exempla in quibus
accensus est, etiam in Gentilibus usque ad Christianorum
martyria per mundum universum excrevit.
Sed quia hinc ignis invidiae, hinc ignis charitatis se
extulit, ideo subditur:
</p>
            <p> <hi>
                <note>(Vers. 7.)</note> Aquae multae non poterunt exstinguere
charitatem, nec flumina obruent illam.</hi> </p>
          </div3>
<div3>
            <head>9.</head>
            <p>
 Charitate quippe martyres sancti vivaciter ardebant,
quia in Dei et proximi dilectione mirabiliter
flagrabant. Hanc charitatem aquae multae exstinguere
non poterant; quia quantaecumque tribulationes eis
<pb n="0542D"/>
fierent, ad odium eos transmutare non valebant. Hoc
nimirum esset charitatem exstinguere, si in tribulationibus
quas ingerebant, ad Dei aut proximi odium
eos humiliare potuissent. Sed cum aquae dictae sint,
quid rursum per flumina, nisi aquarum ipsarum incrementa
et vivacitas intelligitur? Flumina quippe
vivas aquas solere dici cognoscimus. Flumina ergo
maximas tribulationes accipimus; quae dum per totum
orbem super martyres ebullierunt, ad exstinguendum
charitatis ignem grandi impetu confluxerunt.
Sed quia inter flumina adeo charitas vivit,
ut potius flumina consumeret, quam se ab illis exstingui
permitteret; ideo multi etiam persecutorum
<pb n="0543A"/>
ad eamdem charitatem se convertebant, ita ut dimitterent
quidquid in mundo possidebant, et seipsos
morti darent, quam prius patientibus crudeliter inferebant.
Unde et subditur:
</p>
            <p> <hi>
                <note>(Vers. 7.)</note> Si dederit homo omnem substantiam domus
suae pro dilectione, quasi nihil despiciet eam.</hi> </p>
          </div3>
<div3>
            <head>10.</head>
            <p>
 Cum terrenae substantiae cupiditate Deus non
diligitur, quia terrenus amor oculum cordis sordidat,
ne divina claritas videatur. Contra quod in Evangelio
dicitur: <hi>Beati mundo corde, quoniam ipsi Deum
videbunt <note>(Matth. V, 8)</note>
            </hi>. Et Joannes apostolus ait: <hi>Si
quis diligit mundum, non est charitas Patris in eo <note>(Joan. II, 15)</note>
            </hi>.
Nec mirum, quomodo enim eum diligere
potest, quem nescit? <emph>458</emph> Aut quomodo eum
scit, ad quem sciendum, oculum cordis claudit? Sed
<pb n="0543B"/>
homo omnem substantiam domus suae pro dilectione
tribuit, quando quidquid in mundo possidet, pro
Christo distribuit; ut abjiciens quod impedit, Deum
diligat, et terso pulvere sollicitudinum, oculos aperiat
ut videat. Et cum omnem substantiam dederit,
quasi nihil eam despicit, quia postquam oculum
tersit, et Deum conspexit, in illius visione quidquid
possederat, nihil pendit. Hoc apostoli fecerunt, qui
non solum possessa, sed etiam cupita, ut Christum
sequerentur, dimiserunt. Quibus ipse Christus, pro
quo omnia dimiserant, dicebat: <hi>Cum feceritis omnia
quae praecepta sunt vobis, dicite: Servi inutiles sumus;
quod debuimus facere, fecimus <note>(Luc. XVII, 10)</note>
            </hi>. Sed
quoniam abjecta terrena substantia non statim ad
perfectionem ascenditur, quia rebus abnegatis, restat
<pb n="0543C"/>
etiam labor, ut idem ipse homo a semetipso abnegetur,
quatenus gradatim proficiat, et quandoque
perfectus non solum se, sed et alios secum ad vitam
trahat, ideo de nova et tenera adhuc Ecclesia, vel
unaquaque anima consequenter dicitur:
</p>
            <p> <hi>
                <note>(Vers. 8.)</note> Soror nostra parvula est, et ubera non
habet.</hi> </p>
          </div3>
<div3>
            <head>11.</head>
            <p>
 Sororem Christus Ecclesiam vocat, quia de ipsis
apostolis dicebat: <hi>Ite, dicite fratribus meis <note>(Matth.
XXVIII, 10)</note>
            </hi>. Soror autem parvula, ubera non habebat,
quando in solis apostolis Ecclesia erat, in quibus
seipsam, vel alios nutrire lacte praedicationis non
poterat <note>(Matth. XXVI)</note>. Quid enim Petrus aliis praedicaret,
cum seipsum discipulum Christi in unius ancillae
voce detestando et jurando negaret <note>(Joan. XX)</note>?
<pb n="0543D"/>
Parva ergo Ecclesia ubera non habebat, quia post
resurrectionem in una domo inclusa <note>(Act. I)</note>, inter
persecutores suos non dico praedicare, sed et videri
timebat. Consequenter ergo dicitur:
</p>
            <p> <hi>
                <note>(Vers. 7.)</note> Quid faciemus sorori nostrae in die quando
alloquenda est.</hi> </p>
<p>Allocutus est Christus sororem suam, quando
Spiritum sanctum super apostolos misit <note>(Act. II)</note>, et
eis in interioribus loquens, illos omnes mundi loquelas
multiplici distributione docuit. Sed a quibus
hoc quaerere intelligendus est qui omnia novit, nisi
a sanctis patribus, quos ad quaerendum Spiritu sancto
<pb n="0544A"/>
instigavit? Quibus eodem Spiritu quo in quaestionem
eos induxit, respondet protinus convenienter,
et ait:</p>
<p> <hi>
                <note>(Vers. 9.)</note> Si murus est, aedificemus super eum
propugnacula argentea.</hi> </p>
          </div3>
<div3>
            <head>12.</head>
            <p>
 Dato Spiritu sancto murus sancta Ecclesia efficitur,
quia quae prius timida erat, instruente eodem
Spiritu omnipotente, ad resistendum adversariis
impenetrabiliter roboratur. Quod manifestat idem
Petrus sub ancilla timidus, mox contra principes rigidus,
quibus dicebat: <hi>Obedire oportet Deo magis quam
hominibus <note>(Act. V, 29)</note>
            </hi>. Et iterum: <hi>Si justum est vos
potius audire quam Deum, judicate; nos enim non possumus
quae vidimus et audivimus, non loqui <note>(Act. IV,
19)</note>
            </hi>. Et de caeteris discipulis scriptum est: <hi>Ibant discipuli
<pb n="0544B"/>
gaudentes a conspectu concilii, quoniam digni
habiti sunt pro nomine Jesu contumeliam pati <note>(Act. V,
41)</note>
            </hi>. Ecce qualis murus facta est Ecclesia, quae modo
tenerrima, nec pedem cujuslibet gradientis sine sui
laesione gerit, modo vero accepto mirabili artifice
Spiritu sancto, universi exercitus assultantis contumelias
illaesa contemnit. Super quam propugnacula
aedificantur, quia ut non tantummodo se defendat, sed
ut et impugnantes resistendo prosternat, miracula ei
facere <emph>459</emph> conceditur, quae cum hostes viderint, ab
ejus aggressione jacula timentes terreantur. Quae
propugnacula bene argentea esse perhibentur, quia
ipsa miracula cum verbi praedicatione donantur. Et
quia argentum valde sonorum est metallum, argentea
propugnacula existunt, quia per miracula factum
<pb n="0544C"/>
est, ut eorum verba per universum mundum convalescerent,
et fidei praedicationem inflexibiliter circumquaque
diffunderent: quod manifestat Psalmista,
dicens: <hi>In omnem terram exivit sonus eorum, et
in fines orbis terrae verba eorum <note>(Psal. XVIII, 5)</note>
            </hi>. Sequitur:
</p>
            <p> <hi>
                <note>(Vers. 9.)</note> Si ostium est, compingamus illud tabulis
cedrinis.</hi> </p>
          </div3>
<div3>
            <head>13.</head>
            <p>
 Ostium etiam bene esse Ecclesiam dicimus,
quam ab ipso Christo potestatem aperiendi et claudendi
accepisse scimus. Ostium procul dubio in suis
praedicatoribus existit, quia per eos aditus ad vitam
se nobis aperit. Unde et ipsi primo pastori Ecclesiae
dicitur: <hi>Quodcunque ligaveris super terram, erit ligatum
<pb n="0544D"/>
et in coelis; et quodcunque solveris super terram,
erit solutum et in coelis <note>(Matth. XVI, 19)</note>
            </hi>. Vel ostium
in ipso capite suo existit, quia ipse de se veraciter
dicit: <hi>Ego sum ostium <note>(Joan. X, 7)</note>
            </hi>. Ostium vero tabulis
cedrinis compingitur, quia sancta Ecclesia fidem
praedicans, multitudinibus populorum decoratur; et
dum populi variis virtutibus asperguntur, ut videlicet
alius de rebus quas possidet, indigentibus necessaria
tribuat: alius omnia abjiciens, etiam a legitimo
connubio se abstineat; alius vero tantum proficiat,
ut aliorum etiam praedicator fiat; tanquam pictura
multis coloribus, sic Ecclesia multis ditionibus
<pb n="0545A"/>
honestatur, quae sancto Spiritu convalescens hilariter
respondet, dicens:
</p>
            <p> <hi>
                <note>(Vers. 10.)</note> Ego murus, et ubera mea sicut turris, ex
quo facta sum coram eo quasi pacem reperiens.</hi> </p>
          </div3>
<div3>
            <head>14.</head>
            <p>
 Ubera sua sicut turrim habuit, ex quo pacem
coram Sponso reperit; quia postquam sub ipso spiritum
pacis accepit, praedicatores contemplatione altos,
et robore inflexibiles nutrivit. Sed quid est quod
non ait pacem, sed quasi pacem reperiens; nisi quia
dum in hoc mundo sumus, a peccato omnimodis non
desistimus, et quandiu cum peccato vivimus, pacem
perfectam cum illo qui sine peccato in carne vixit,
non habemus? Sed quoniam tantillam pacem quam
habemus, per ipsum Mediatorem Dei et hominum
tenemus, ideo subditur
</p>
            <p>
              <pb n="0545B"/> <hi>
                <note>(Vers. 11.)</note> Vinea fuit pacifico, in ea quae habet populos;
tradidit eam custodibus; vir affert pro fructu
ejus mille argenteos.</hi> </p>
          </div3>
<div3>
            <head>15.</head>
            <p>
 Ipse vero pacificus noster esse dicitur, quia
per ipsum Deo omne genus humanum reconciliatur.
Huic pacifico vinea fuit, quia in labore praeceptorum
carnalium Synagogam plantavit, de qua dicitur: <hi>Vinea Domini sabaoth domus Israel est 
 <note>(Isai V,
7)</note>
            </hi>. Quae vinea in ea quae habet populos exstitit; quia
in Lege posita est, quae multos sub se populos collegit.
De quibus populis dicitur: <hi>Populi meditati sunt
inania <note>(Psal. II, 1)</note>
            </hi>. Hanc vineam custodibus tradidit;
quia Synagogam Moysi et caeteris patribus custodiendam
subjecit. De qua bene subditur: <hi>Vir affert pro
fructu ejus mille argenteos.</hi> Haec vinea fructum protulit,
<pb n="0545C"/>
quia ex Synagoga botrus ille magnus qui de
terra promissionis allatus est, Christus videlicet
Jesus, per humanitatem processit. De quo fructu
Pater ad David ait: <hi>De fructu ventris tui ponam super
sedem tuam <note>(Psal. CXXXI, 11)</note>
            </hi>. <emph>460</emph> Unde et Apostolus
scribit: <hi>Quorum patres, et ex quibus Christus <note>(Rom. IX, 5)</note>
            </hi>.
Per argenteos vero in hoc loco omnem
terrenam substantiam intelligimus, de qua Petrus
eleemosynam petenti claudo dicebat: <hi>Argentum et
aurum non est mihi <note>(Act. III, 6)</note>
            </hi>. Pro fructu ergo vineae
vir mille argenteos affert; quia quisquis viriliter
in fide quam suscepit, se habet, libenti mente et
perfecte omnia terrena dimittit, ut Christum veraciter
habeat. Millenarius enim perfectus est numerus,
ideo per eum perfectio rei cujuslibet demonstratur.
<pb n="0545D"/>
Hos ergo argenteos in primitiva Ecclesia illi offerebant,
de quibus in Actibus Apostolorum scriptum est: <hi>Quotquot autem possessores agrorum aut domorum
erant, vendebant, et afferentes ponebant ad pedes apostolorum
pretia eorum quae vendebant 
 <note>(Act. IV, 34)</note>
            </hi>.
Isti congregati aliam vineam, videlicet sanctam Ecclesiam,
ex seipsis construxerunt, et ut boni agricolae,
sanguine suo propagaverunt, et praedicationibus
usque ad fines terrae dilataverunt; ut jam mundum
pene universum impleat, et fructum gratum locata
agricolis, suis temporibus reddat. Unde in Evangelio
dicitur: <hi>Malos male perdet, et vineam suam locabit
<pb n="0546A"/>
aliis agricolis, qui reddant ei fructum temporibus suis <note>(Matth. XXI, 41)</note>
            </hi>.
De qua vinea jam bonis locata ipse
Pacificus dicit:
</p>
            <p> <hi>
                <note>(Vers. 12.)</note> Vinea mea coram me est.</hi> </p>
<p>Coram ipso vinea sua existit, quia perditis malis
agricolis, sanctam Ecclesiam bonis doctoribus respectu
benigno erudit. Cui dicit:</p>
<p> <hi>
                <note>(Vers. 12.)</note> Mille tui pacifici, et ducenti iis qui custodiunt
fructus ejus</hi> </p>
          </div3>
<div3>
            <head>16.</head>
            <p>
 Qui sunt isti pacifici qui mille dicuntur esse
et ducenti, nisi illi superiores argentei, quos dum
perfecte dimittimus, pacem per eorum distributionem
cum sanctis nobis ipsis acquirimus? Unde et in
Evangelio Dominus dicit: <hi>Facite vobis amicos de
mammona iniquitatis; ut cum defeceritis, recipiant vos
<pb n="0546B"/>
in aeterna tabernacula <note>(Luc. XVI, 9)</note>
            </hi>. Sed quid per ducentos
intelligimus, nisi duplicem retributionem quam
acquirimus, dum eos in hoc mundo perfecte pro
Christo contemnimus? Mille ergo et ducenti Ecclesiae
argentei existunt, quia dum fideles quique omnia
quae possident, ex toto relinquunt, et pacem sibi cum
sanctis faciunt, et praesentis vitae remuneratiorem cum
coelesti percipiunt. Et hoc est quod Dominus in
Evangelio ait: <hi>Amen amen dico vobis, nemo est qui
reliquerit domum, aut fratres, aut sorores, aut patrem,
aut matrem, aut filios, aut agros, propter me et propter
Evangelium, qui non accipiat centies tantum, nunc
in tempore hoc, domos, et fratres, et sorores, et matres,
et filios, et agros, cum persecutionibus, et in saeculo
futuro vitam aeternam <note>(Marc. X, 29, 30)</note>
            </hi>. Sed quibus
<pb n="0546C"/>
ista remuneratio sic duplicatur, nisi his qui custodiunt
fructus ejus? Qui sunt autem qui fructus vineae
custodiunt, nisi illi qui in sancto opere quod inceperunt,
perseverantes existunt? Opus enim quod sancto
desiderio incipitur, si constantia mentis usque ad
finem non tenetur, sine fructu habetur; quia immature
ab hoc unde processerat vacuatur. Ideoque Dominus
in Evangelio ait: <hi>Qui perseveraverit usque in
finem, hic salvus erit <note>(Matth. X, 22)</note>
            </hi>. Sequitur Sponsus,
et dicit:
</p>
            <p> <hi>
                <note>(Vers. 13.)</note> Quae habitas in hortis, amici auscultant,
fac me audire vocem tuam.</hi> </p>
          </div3>
<div3>
            <head>17.</head>
            <p>
 Sponsa in hortis habitat, quia sancta Ecclesia,
vel quaelibet sancta anima in fructificationem <emph>461</emph> 
 virtutum mentem versat. Cujus vocem sponsus
<pb n="0546D"/>
audire desiderat, quia hoc summopere Christo placet,
ut perfectus quilibet vir infirmos quosque verbo
sanctae praedicationis admoneat. Amici enim auscultant,
quia fideles in Ecclesia, ut amicus sponsi loquatur,
pio desiderio exspectant. Et notandum quod
amicus est qui auscultat; quia qui Deum mente integra
diligit, praedicantem quod diligit, libenter audit.
Unde in Evangelio dicitur: <hi>Qui ex Deo est, verba
Dei audit <note>(Joan. VIII, 47)</note>
            </hi>. Sed quia dum Ecclesia veritatem
praedicat, multi non intelligunt, multi quod
percipiunt, pravo intellectu subvertunt; ideo admonenti
ut praedicet, respondet sponsa, et dicit:
</p>
            <p>
              <pb n="0547A"/> <hi>
                <note>(Vers. 14.)</note> Fuge, dilecte mi, et assimilare capreae
hinnuloque cervorum super montes aromatum.</hi> </p>
          </div3>
<div3>
            <head>18.</head>
            <p>
 Dilectus fugit, quia a reprobis cordibus se, ne
intelligatur, abscondit. Dum enim reprobae mentes
ad audienda vel legenda verba Dei, perversa intentione
accedunt, digno judicio veritatem non inveniunt,
quam digno appetitu non requirunt. <emph>462</emph> 
Unde et ipsa Dei sapientia dicit: <hi>Quaerent me mali,
et non invenient <note>(Joan. VII, 34)</note>
            </hi>. Sed fugiens reprobos
dilectus, montes aromatum petit; quia perversos dimittens,
sanctas animas visitare non desinit, quae et
per contemplationem excelsae fiunt, et per confectiones
virtutum odora unguenta ferunt. Super hos
<pb n="0547B"/>
montes dilectus capreae et hinnulo cervorum assimilatur;
<pb n="0548A"/>
quia in cordibus sanctorum virorum manifestatur,
quia pia charitate humanitatem pro nobis
assumpsit. Qui dum ex patribus antiquis natus fuit,
quasi ex cervis hinnulus, sicut dictum est superius,
venit. Qui dum esset dives, pauperem se, ut nos ditaremur,
fecit; et dum esset super omnia excelsus,
humilitatem nostram ineffabili dignatione suscepit.
Cui immensas gratias quoadusque vivimus reddamus;
cui pro nobis tradito in mortem, et resurgenti
in immortalitatem, nosipsos, et spiritum, et corpus
debemus <note>(II Cor. VIII)</note>: Qui vivit et regnat cum Deo
Patre in unitate Spiritus sancti Deus, per infinita
saecula saeculorum. Amen.

</p>
          </div3>
        </div2>
      </div1>
</body>
  </text>
</TEI>