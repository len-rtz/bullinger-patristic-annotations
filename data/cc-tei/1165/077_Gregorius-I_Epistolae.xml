<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Epistolae</title>
              <author ref="http://viaf.org/viaf/100184667">Gregorius I<date>540-604</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1849</date>
              </publicationStmt>
          <seriesStmt>
           <title>Patrologia Latina, vol. 77</title>
           <idno>GreI.Episto93</idno>
          </seriesStmt>
          <notesStmt>
  			<note/>
 		  <note>XML corrections by Jan Ctibor in 2023: isolated heads moved to corresponding divs</note>
      </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head> <hi>LIBER PRIMUS.</hi> Mense Septembri, indict. IX, quae fuit ordinationis ejus prima.</head>

<div2>
          <head> <emph>485</emph> EPISTOLA PRIMA. AD UNIVERSOS EPISCOPOS SICILIAE. <hi>Suas intra Siciliam vices Petro subdiacono commissas declarat. Ut provincia illius episcopi semel per annum conveniant statuit. Ipsos quid in concilio cavendum, quid agendum sit monet.</hi> </head>

<pb n="0441A"/>
<p>Gregorius servus servorum Dei, universis episcopis
per Siciliam constitutis.</p>
<p>Valde necessarium esse perspeximus <hi>(Grat. dist.
<pb n="0442A"/>
94, cap. 1)</hi> ut sicut decessorum nostrorum fuit judicium,
ita uni eidemque personae omnia committamus;
et, ubi nos praesentes esse non possumus, nostra per
eum cui praecipimus repraesentetur auctoritas. Quamobrem
Petro subdiacono sedis nostrae, <emph>486</emph> intra
provinciam Siciliam vices nostras, Deo auxiliante,
commisimus. Nec enim de ejus actibus dubitare
possumus, cui, Deo auxiliante, totum nostrae Ecclesiae
noscimur patrimonium commisisse.</p>
<p>
            <pb n="0443A"/> Illud quoque fieri debere perspeximus, ut semel
per annum ad Syracusanam, sive Catanensium
civitatem, universaliter honore quo dignum est, sicut
eidem jussimus, fraternitas vestra conveniat, quatenus
quae ad utilitatem ipsius provinciae Ecclesiarum
pertinent, sive ad necessitatem pauperum oppressorumque
sublevandam, sive ad admonitionem omnium
atque correctionem eorum quorum excessus contigerit
demonstrari, congrua cum eodem Petro subdiacono
sedis nostrae debeatis moderatione disponere.
A quo concilio procul absint odia, facinorum nutrimenta,
atque invidia interna tabescat, et nimis exsecrabilis
animorum discordia. Sacerdotes suos <emph>487</emph> 
concordia Deo placita, et charitas recognoscat. Haec
igitur omnia cum ea maturitate ac tranquillitate
<pb n="0443B"/>
gerite, ut dignissime episcopale possit concilium nuncupari.</p>
</div2>

<div2>
          <head>EPISTOLA II. AD JUSTINUM PRAETOREM SICILIAE. <hi>Justinum amice ac serio hortatur, ut paci cum sacerdotibus, aequitati erga omnes studeat; utque integram frumenti annonam curet transmitti.</hi> </head>
<p>Gregorius Justino praetori Siciliae.</p>
<p>
            <pb n="0444A"/>Quod lingua loquitur, attestatur conscientia, quia
dudum vos et nullius dignitatis occupationibus implicatos,
multum dilexi, multumque veneratus sum.
Ipsa namque incessus vestri modestia quibusdam
conatibus exigebat ut diligi etiam a nolente debuisset.
Et cum vos venisse ad administrandam praeturam
Siciliae audivi, valde gavisus sum. Et quia quamdam
inter vos atque ecclesiasticos simultationem subrepere
comperi, vehementissime constristatus sum.
Nunc vero quia et vos administrationis cura, et me
studium hujus regiminis occupat, in tantum nos
recte diligere specialiter possumus, in quantum
generalitati minime nocemus. Unde per omnipotentem
Dominum rogo, in cujus tremendo judicio nostrorum
actuum posituri rationes sumus, ut ejus
<pb n="0444B"/>
respectum semper gloria vestra ante oculos habeat,
et nunquam quodlibet ex quo inter vos vel parva
dissensio proveniat admittat. Nulla vos lucra ad
injustitiam pertrahant, nullius vel minae, vel amicitiae,
ab itinere rectitudinis deflectant. Quam sit vita
brevis aspicite; ad quem quandoque ituri estis judicem,
qui judiciariam potestatem geritis, cogitate.
<pb n="0445A"/>
Solerter ergo intuendum est quod cuncta lucra hic
relinquimus, et solas <emph>488</emph> dispendiosorum lucrorum
causas nobiscum ad judicium deportamus. Illa ergo
sunt nobis commoda quaerenda, quae nequaquam mors
adimat, sed mansura in perpetuum praesentis vitae
finis ostendat.</p>
<p>De frumentis autem quae scribitis, longe aliter
vir magnificus Citonatus asserit, quia solummodo
tanta transmissa sunt quae pro transactae indictionis
debito ad replendum sitonicum redderentur. De
qua re curam gerite, quia si quid minus huc transmittitur
 non unus quilibet homo, sed cunctus simul populus
trucidatur.</p>
<p>Ad regendum vero Siciliae patrimonium, talem, ut
aestimo, virum, Deo auctore, transmisi, cum quo
<pb n="0445B"/>
vobis, si, ut ego expertus sum, recta diligitis, omnino
conveniat. Quod autem me ut vestri memor esse
debeam admonetis, verum fateor, si ex antiqui hostis
insidiis injustitia nulla subrepat, tantam gloriae tuae
modestiam didici, ut esse non tuus erubescam.
</p>
        </div2>

<div2>
          <head>EPISTOLA III. AD PAULUM SCHOLASTICUM. <hi>Paulum, quod de pontificatu sibi gratuletur, arguit. Maurentium illi et Petrum subdiaconum commendat.</hi> </head>

<pb n="0446A"/>
<p>Gregorius Paulo Scholastico.</p>
<p>Quidquid mihi ex honore sacerdotalis officii extranei
arrident non valde penso, de vobis autem mihi
hac ex re arridentibus non minime doleo, qui desiderium
meum plenissime scitis, et tamen profecisse
me creditis. Summus enim mihi profectus fuerat, si
potuisset impleri quod volui; si voluntatem meam,
quam dudum cognitam habetis, perficere optatae
quietis perceptione valuissem. At quia nunc in civitate
teneor Romana, honoris hujus vinculis religatus,
habeo aliquid quod etiam vestrae gloriae exsultem.
<pb n="0446B"/> <emph>489</emph> 
 Et quia viro eminentissimo domno Leone
exconsule veniente, vos in Sicilia remanere non suspicor;
et cum ipse quoque tuo honore religatus,
Romae retineri coeperis, quid moeroris, quid amaritudinis
ego patiar agnosces. Veniente autem viro magnifico
 domno Maurentio chartulario, ei, quaeso,
<pb n="0447A"/>
in Romanae urbis necessitate concurrite, quia hostilibus
gladiis foris sine cessatione confodimur. Sed
seditione militum, interno periculo gravius urgemur.
Petrum vero subdiaconum nostrum, quem pro regendo
Ecclesiae patrimonio, Deo auctore, transmisimus,
vestrae gloriae per omnia commendamus.
</p>
        </div2>

<div2>
          <head>EPISTOLA IV. AD JOANNEM EPISCOPUM CONSTANTINOPOLITANUM. <hi>Quod electionem suam ab imperatore confirmari procurasset conqueritur. Ejus orationibus se commendat. Synodicam spondet epistolam.</hi> </head>
<p>Gregorius Joanni episcopo constantinopolitano.</p>
<p>Si charitatis virtus in proximi dilectione consistit,
si sic diligere proximos sicut nos jubemur, quid est
quod beatitudo vestra me non ita sicut se diligit? Quo
enim ardore, quo studio, episcopatus pondera fugere
<pb n="0447B"/>
voluerit scio; et tamen haec eadem episcopatus
pondera ne mihi deberent imponi, non restitit. Constat
ergo quia <emph>490</emph> non me sicut vos diligitis, qui
illa me voluistis onera suscipere, quae vobis imponi
noluistis. Sed quia vetustam navim vehementerque
confractam indignus ego infirmusque suscepi (undique
enim fluctus intrant, et quotidiana ac valida tempestate
quassatae putridae naufragium tabulae sonant),
per omnipotentem Deum rogo, ut in hoc mihi periculo
orationis tuae manum porrigas, quia et tanto
enixius potestis exorare, quanto et a confusione tribulationum,
quas in hac terra patimur, longius statis.
<pb n="0448A"/>
 Synodicam vero epistolam subsequenti festinatione
transmitto, quia latorem praesentium Bacaudam fratrem
et coepiscopum nostrum in ipso meae ordinationis
initio, multis et gravibus pressus occupationibus
 relaxavi. <note>(Cf. Joan. Diac. l. I, c. 46.)</note> 
</p>
        </div2>

<div2>
          <head>EPISTOLA V. AD THEOCTISTAM SOROREM IMPERATORIS. <hi>E contemplationis quiete ad negotiorum tumultus se raptum gemit. Contemplativam vitam Racheli et Mariae, activam Liae et Marthae comparat.</hi> </head>
<p>Gregorius Theoctistae sorori imperatoris.</p>
<p>Mens mea vestrae venerationi quanta devotione
substernitur, explere verbis nequeo, nec tamen me
prodere laboro, quia et me tacente in vestro
corde legitis quid de mea devotione sentiatis. Miror
autem quod in me collatas dudum continentias
<pb n="0448B"/>
vestras ex hac moderna <emph>491</emph> pastoralis officii
continentia distraxistis, in qua, sub colore episcopatus,
ad saeculum sum reductus; in qua tantis terrae
curis inservio, quantis me in vita laica nequaquam
deservisse reminiscor. Alta enim quietis meae gaudia
perdidi, et intus corruens, ascendisse exterius videor.
Unde me a conditoris mei facie longe expulsum
deploro. Conabar namque quotidie extra mundum,
extra carnem fieri, cuncta phantasmata corporis ab
oculis mentis abigere, et superna gaudia incorporaliter
videre; et non solum vocibus, sed medullis cordis
ad Dei faciem anhelans, dicebam: <hi>Tibi dixit cor
<pb n="0449A"/>
meum: Quaesivi vultum tuum; Vultum tuum, Domine,
requiram <note>(Psalm. XXVI, 8)</note>
            </hi>. Nil autem in hoc mundo appetens,
nil pertimescens, videbar mihi in quodam
rerum vertice stare, ita ut in me pene crederem impletum,
quod pollicente Domino ex propheta didicissem: <hi>Sustollam te super altitudines terrae 
 <note>(Isai. LVIII,
14)</note>
            </hi>. Super enim altitudines terrae sustollitur, qui et
ipsa quae alta et gloriosa praesentis videntur saeculi
per mentis despectum calcat. Sed repente a rerum
vertice tentationis hujus turbine impulsus, ad timores
pavoresque corrui, quia etsi mihi nil timeo, eis
tamen qui mihi commissi sunt, valde formido. Undique
causarum fluctibus quatior, ac tempestatibus
deprimor, ita ut recte dicam: <hi>Veni in altitudinem
maris, et tempestas demersit me <note>(Psal. LXVIII, 3)</note>
            </hi>. Redire
<pb n="0449B"/>
post causas ad cor desidero, sed, vanis ab eo
cogitationum tumultibus exclusus, redire non possum.
Ex hoc ergo mihi longe factum est quod intra
me est, ita ut obedire nequeam propheticae voci, qua
dicitur: <hi>Redite, praevaricatores, ad cor <note>(Isai. XLVI,
8)</note>
            </hi>. Sed stultis pressus cogitationibus, solummodo
exclamare compellor: <hi>Cor meum dereliquit me <note>(Psal.
XXXIX, 13)</note>
            </hi>. Contemplativae vitae pulchritudinem velut
Rachelem dilexi sterilem, sed videntem ac pulchram <note>(Genes. XXIX)</note>;
quae etsi per quietem suam minus generat,
lucem tamen subtilius videt. Sed quo judicio,
nescio, Lia mihi in nocte conjuncta est, activa videlicet
vita; fecunda, sed lippa; minus videns, quamvis
amplius pariens. Sedere ad pedes Domini cum
Maria festinavi, verba oris ejus percipere; et ecce
<pb n="0449C"/>
cum Martha compellor in exterioribus ministrare,
erga multa satagere <note>(Luc. X, 39 seq.)</note>. Expulsa a me,
ut credidi, legione daemonum, volui oblivisci quos
novi, et ad Salvatoris pedes quiescere; et ecce mihi
nolenti atque compulso dicitur: <hi>Revertere in domum
tuam, et annuntia quanta fecerit tibi Dominus <note>(Marc.
V, 19)</note>
            </hi>. Sed quis inter tot terrenas curas valeat Dei
miracula praedicare, cum jam <emph>492</emph> mihi difficile sit
saltem recolere? Pressum namque in hoc honore
tumultu saecularium negotiorum, ex eis me esse video
de quibus scriptum est: <hi>Dejecisti eos dum allevarentur <note>(Psal. LXXII, 18)</note>
            </hi>.
Neque enim dixit: Dejecisti
eos postquam allevati sunt, sed dum allevarentur;
<pb n="0450A"/>
quia pravi quique dum temporali, honore suffulti,
foris videntur surgere, intus cadunt. Allevatio ergo
ipsa ruina est, quia dum gloria falsa subnixi sunt,
a gloria vera evacuantur. Hinc iterum dicit: <hi>Deficientes
ut fumus deficient <note>(Psal. XXXVI, 20)</note>
            </hi>. Fumus
quippe ascendendo deficit, et sese dilatando evanescit.
Sic videlicet fit cum peccatoris vitam praesens
felicitas comitatur, quia unde ostenditur ut altus sit,
inde agitur ut non sit. Hinc rursum scriptum est: <hi>Deus meus, pone illos ut rotam 
 <note>(Psal. LXXXII, 14)</note>
            </hi>.
Rota quippe ex posteriori parte attollitur, et in anterioribus
cadit. Posteriora autem nobis sunt bona
praesentis mundi, quae relinquimus; anteriora vero
sunt aeterna et permanentia, ad quae vocamur, Paulo
attestante, qui ait: <hi>Quae retro oblitus, in ea quae sunt
<pb n="0450B"/>
priora me extendens <note>(Phil. III, 13)</note>
            </hi>. Peccator ergo
cum in praesenti vita profecerit, ut rota ponitur;
quia in anterioribus corruens, ex posterioribus elevatur.
Nam cum in hac vita gloriam percipit quam
relinquit, ab illa cadit quae post hanc venit. Et quidem
multi sunt qui sic exteriores provectus regere sciunt,
ut per eos nequaquam interius corruant. Unde scriptum
est: <hi>Deus potentes non abjicit, cum et ipse sit
potens <note>(Job. XXXVI, 5)</note>
            </hi>. Et per Salomonem dicitur: <hi>Et intelligens gubernacula possidebit 
 <note>(Prov. I, 5)</note>
            </hi>. Sed
mihi haec difficilia sunt, quia et valde onerosa; et
quod mens voluntarie non recepit, congrue non disponit.
Ecce serenissimus Dominus imperator fieri
simiam leonem jussit. Et quidem pro jussione illius
vocari leo potest, fieri autem leo non potest.
<pb n="0450C"/>
Unde necesse est ut omnes culpas ac negligentias
meas non mihi, sed suae pietati deputet, qui virtutis
ministerium infirmo commisit. <note>(Cf. Joan. Diac. l. I,
c. 47.)</note> 
</p>
        </div2>

<div2>
          <head>EPISTOLA VI. AD NARSEM PATRICIUM. <hi>E contemplationis delectatione se dejectum dolet.</hi> </head>
<p>Gregorius Narsae patricio.</p>
<p> Dum contemplationis dulcedinem alte describitis,
ruinae meae mihi gemitum renovastis, quia audivi quid
intus perdidi, dum foris <emph>493</emph> ad culmen regiminis
immeritus ascendi. Tanto autem me percussum moerore
agnoscite, ut vix loqui sufficiam, oculos enim
<pb n="0451A"/>
mentis meae doloris tenebrae obsident. Triste est
quidquid aspicitur, quidquid delectabile creditur,
cordi meo lamentabile apparet. Penso enim, ab alto
quietis meae culmine corruens, ad quam dejectum
exterioris provectus culmen ascendi. Et pro culpis
meis in occupationis exsilium a facie dominantis missus,
 quasi destructae Judaeae vocibus cum propheta
dico: <hi>Qui consolabatur me, longe recessit a me <note>(Thren.
I, 16)</note>
            </hi>. Quod vero causae et nominis similitudinem
faciendo, per scripta vestra clausulas declamationesque
formatis, certe, frater charissime, simiam leonem
vocas. Quod eo modo vos agere conspicimus,
quo scabiosos saepe catulos, pardos vel tigrides vocamus.
Ego enim, bone vir, quasi filios perdidi, quia
per terrenas curas recta opera amisi. <hi>Nolite ergo me
<pb n="0451B"/>
vocare Noemi, id est, pulchram; sed vocate me Mara,
quia amaritudine plena sum <note>(Ruth. I, 20)</note>
            </hi>. Quod
autem me dicitis scribere non debuisse, ut in agro
Dominico cum bubalis arares <note>(Amos. VI, 13)</note>, quia
in ostenso beato Petro linteo, et bubali et omnes
ferae oblatae sunt, scis ipse quia subjunctum est: <hi>Macta et manduca 
 <note>(Act. X, 13)</note>
            </hi>. Tu ergo qui easdem
<pb n="0452A"/>
bestias necdum mactaveras, cur jam manducare per
obedientiam volebas? Aut nescis quia ea de qua
scripsisti bestia oris tui gladio occidi recusavit? Quas
ergo per compunctionem occidere potueris, de illis
necesse est ut in tui desiderii fame satieris.</p>
<p> De causa autem fratrum nostrorum, ut scripsisti,
ita futurum si Deus adjuvet aestimo, de qua modo
serenissimis rerum dominis scribere omnino non
debui, quia in ipso initio non est a questibus inchoandum.
Sed dilectissimo filio meo Honorato diacono
scripsi, ut opportuno tempore eis congrue suggerat,
et mihi responsum sub celeritate in dicet. Domnum
Alexandrum, domnum Theodorum, filium meum
Marinum, domnam Esiciam, domnam Eudochiam,
et domnam Dominicam, <emph>494</emph> mea peto vice salutari.
<pb n="0452B"/> <note>(Cf. Joan. Diac. l. I, c. 48.)</note> </p>
</div2>

<div2>
          <head> EPISTOLA VII. AD ANASTASIUM EPISCOPUM ANTIOCHENUM. <hi>Aegre fert se multis occupationibus deprimi, et ab eo laudari.</hi> </head>
<p>Gregorius Anastasio episcopo Antiocheno.</p>
<p>Epistolas beatitudinis vestrae, ut fessus requiem,
<pb n="0453A"/>
salutem aeger, fontem sitiens, umbram aestuans accepi.
Neque enim illa verba per linguam carnis videbantur
expressa, sed sic spiritalem amorem suum
quem gestabat aperuit, ac si mens per semetipsam
loqueretur. Sed durum valde fuit quod secutum est,
quia amor vester terrena me portare onera praecepit;
et quem prius spiritaliter diligebatis, postea, ut
existimo, temporaliter amantes, usque ad terram me
superposito onere depressistis, ita ut mentis rectitudinem
funditus perdens, contemplationisque
aciem amittens, non per prophetiae spiritum, sed
per experimentum dicam: <hi>Incurvatus sum, et humiliatus
sum usquequaque <note>(Psal. CXVIII, 107)</note>
            </hi>. Multis
enim causarum fluctibus quatior, et tumultuosae vitae
tempestatibus affligor, ita ut recte dicam: <hi>Veni in
<pb n="0453B"/>
altitudinem maris, et tempestas demersit me <note>(Psal.
LXVIII, 3)</note>
            </hi>. Periclitanti igitur mihi orationis vestrae
manum tendite, vos qui in virtutum littore statis,
Quod vero me os Domini, quod lucernam dicitis,
quod multis prodesse perhibetis, hoc quoque mihi ad
iniquitatum mearum cumulum accidit, ut, cum vindicari
in me iniquitas debuit, laudes pro vindicta recipiam.
Quibus autem hoc in loco terrenarum rerum
<pb n="0454A"/>
tumultibus premor, explere verbis nequeo; quod tamen
colligere ex brevitate epistolae potestis, in qua
ei minus loquor, quem plus omnibus diligo. Praeterea
indico quia a serenissimis dominis quantis <emph>495</emph> 
 valui precibus postulavi, ut vos honore restituto,
ad sancti Petri apostolorum principis limina
venire; et, quousque ita Deo placuerit, hic mecum
vivere concedant; quatenus dum vos videre meruero,
peregrinationis nostrae taedium de aeterna patria invicem
loquendo relevemus. <note>(Cf. Joan. Diac. l. I,
c. 25; l. IV, c. 25.)</note> 
</p>
        </div2>

<div2>
          <head>EPISTOLA VIII. AD BACAUDAM FORMIENSEM EPISCOPUM. <hi>Minturnensem Ecclesiam desolatam Formiensi unit.</hi> </head>
<p>Gregorius Bacaudae episcopo Formiensi.</p>
<p>
            <pb n="0454B"/>Et temporis necessitas nos perurget, et imminutio
personarum exigit, ut destitutis Ecclesiis salubri ac
provida debeamus dispositione succurrere. Et ideo
quoniam Ecclesiam Minturnensem funditus tam cleri
quam plebis destitutam desolatione cognovimus, tuamque
pro ea petitionem, quatenus Formianae Ecclesiae
in qua corpus beati Erasmi martyris requiescit, cui
fraternitas tua praesidet, adjungi debeat, piam esse
<pb n="0455A"/>
ac justissimam providentes, necessarium duximus,
consulentes tam desolationi loci illius, quam Ecclesiae
tuae paupertati, reditus supradictae Ecclesiae
Minturnensis, vel quidquid ei antiquo modernoque
jure vel privilegio potuit potestve qualibet
ratione competere, ad tuae Ecclesiae jus <emph>496</emph> potestatemque
hac praecepti nostri auctoritate transmigrare,
ut a praesenti tempore, sicut de propria Ecclesia,
debeas cogitare, eique tua competentia disponere;
quatenus deinceps, quod perire nunc usque
potuit, pauperum Ecclesiae tuae utilitatibus clerique
proficiat. <note>(Cf. Joan. Diac. l. III, c. 14.)</note> 
</p>
        </div2>

<div2>
          <head>EPISTOLA IX. AD PETRUM SUBDIACONUM. <hi>Ut disceptatio de agrorum finibus quadraginta annorum possessione componatur.</hi> </head>
<p>
            <pb n="0455B"/>Gregorius Petro subdiacono.</p>
<p>Gregorius servus Dei, presbyter et abbas monasterii
sancti Theodori in Sicilia provincia, territorio
Panormitano constituti, insinuavit nobis homines
fundi Fulloniaci, juris sanctae Ecclesiae Romanae,
fines fundi Gerdimiae, collimitantis eidem praefato
fundo Ecclesiae sanctae Romanae, quos quieto jure
per innumeros annos possederunt, velle pervadere.
<pb n="0456A"/>
Et ideo <note>(Caus. 16, q. 4, cap. 2)</note> volumus accedentem
te ad Panormitanam civitatem, quaestionem
ipsam tali ratione discutere, dominio rei apud possessorem,
sicuti hactenus possessum est, videlicet
permanente, ut si monasterium praefatum sancti
Theodori fines, de quibus causatio mota est, inconcussis
 quadraginta annis possedisse repereris,
nullam deinceps, etiam si quid <emph>497</emph> sanctae Romanae
Ecclesiae competere potuit, patiaris sustinere
calumniam, sed quietem eorum inconcussam modis
omnibus procurare. Sin vero actores sanctae Ecclesiae
non eos possedisse quadraginta annos inconcusso
jure monstraverint, sed aliquam intra haec
tempora motam fuisse aliquando quaestionem eorumdem
finium, electis arbitris, tranquille et legaliter
sopiatur. Nos enim non solum nunquam mota suscitari
<pb n="0456B"/>
volumus, verum etiam quae prava foris admoventur,
sopire modis omnibus festinamus. Ita ergo
experientia tua cuncta faciat effectibus mancipari,
ne qua post hac hujus rei ad nos quaestio revertatur.
Testamentum autem Bacandae quondam xenodochi
in ea qua conditum est volumus firmitate persistere.</p>
<p> Mense Novembri, indictione nona.</p>
</div2>

<div2>
          <head> EPISTOLA X. AD BACAUDAM ET AGNELLUM EPISCOPOS. <hi>De synagoga Judaeorum transferenda, si ecclesiae officia impediat.</hi> </head>

<pb n="0457A"/>
<p>Gregorius Bacaudae et Agnello episcopis.</p>
<p>Supplicaverunt nobis Hebraei Tarracinae degentes,
ut locum quem synagogae hactenus habuerunt,
eum illis nostra quoque auctoritate esset habendi
licentia. Sed quia pervenit ad nos quod locus ipse
sic vicinus esset ecclesiae, ut etiam ad eam vox psallentium
perveniret, scripsimus fratri et coepiscopo
nostro Petro, ut si ita esset ut vox de eodem loco in
ecclesia resonaret, Judaeorum celebrationibus privaretur.
Itaque fraternitas vestra cum suprascripto
fratre et coepiscopo nostro locum ipsum diligenter
inspiciat; et si ita est ut aliquid vobis ecclesiae visum
<pb n="0457B"/>
fuerit obfuisse, alium locum intra ipsum castellum
praevidete, ubi praefati Hebraei conveniant, quo possint
suas sine impedimento ceremonias celebrare.
Talem vero fraternitas vestra locum praevideat, si hoc
fuerint loco privati, ut nulla exinde in futuro querela
nascatur. Praedictos vero Hebraeos gravari, vel
affligi <emph>498</emph> contra ordinem rationis prohibemus;
sed sicut Romanis vivere legibus permittuntur, annuente
justitia, actus suos, ut norunt, nullo impediente
disponant, eis tamen Christiana mancipia
habere non liceat.
</p>
        </div2>

<div2>
          <head>EPISTOLA XI. AD CLEMENTINAM PATRICIAM. <hi>Eam de morte Eutherii consolatur.</hi> </head>
<p> Gregorius Clementinae patriciae.</p>
<p>
            <pb n="0457C"/>Epistolam gloriae vestrae suscipientes, quae de transitu
<pb n="0458A"/>
 Eutherii quondam magnificae memoriae loquebatur,
indicamus non minus animos nostros
quam vestros esse tali moerore confusos, eo
quod opinionis probatae viros huic paulatim subtrahi
mundo conspicimus, cujus ruina in ipsis jam
causarum effectibus comprobatur. Sed huic nos solerti
decet conversionis cautela subducere, ne sua
nos secum pariter ruina circumplicet. Et quidem
amicorum nos amissio tanto debet tolerabilius contristare,
quanto amissuros nos illos conditio mortalitatis
exposcit. Sed tamen amissum carnalis vitae
subsidium potens est ille consolari, qui ut ad imeretur
permittendo concessit, et ipse ad locum qui destitutus
erat consolator accedere. Diaconum vero Anatholium <note>(Grat. dist. 39, cap. 3)</note>,
quem ad vos dirigi poposcistis,
hoc nos facere non posse, causae magis
<pb n="0458B"/>
modus, quam rigoris austeritas facit. Vicedominum
enim eum constituimus, cujus arbitrio episcopium
commisimus disponendum.
</p>
        </div2>

<div2>
          <head>EPISTOLA XII. AD JOANNEM EPISCOPUM DE URBE VETERI. <hi>Ne Monasterium vexare pergat admonet.</hi> </head>
<p>Gregorius Joanni episcopo de urbe veteri.</p>
<p>Agapitus, abbas monasterii sancti Georgii, insinuavit
nobis plurima se a vestra sanctitate gravamina
sustinere, et non solum in his quae necessitatis <emph>499</emph> 
tempore aliquod monasterio possint ferre subsidium;
verum etiam quod in eodem monasterio missas prohibeatis
celebrari, sepeliri etiam ibidem mortuos
interdicatis. Quod si ita est, a tali vos hortamur inhumanitate
suspendi; et sepeliri ibidem mortuos,
<pb n="0458C"/>
vel celebrari missas, nulla ulterius habita contradictione
<pb n="0459A"/>
permittas, ne denuo querelam de iis quae
dicta sunt praedictus vir venerabilis Agapitus deponere
compellatur.
</p>
        </div2>

<div2>
          <head>EPISTOLA XIII. AD DOMINICUM EPISCOPUM CENTUMCELLENSEM. <hi>Commendat Luminosam viduam Zemarchi ut ei comitiva servetur.</hi> </head>
<p>Gregorius Dominico episcopo Centumcellensi.</p>
<p>Officii quidem sacerdotalis est ut viduis ac maritali
regimine desolatis impertiri solatia debeatis, ut
unde in hoc mundo humana conditione privantur,
sacerdotali tuitione possint remedia reperire. Quoniam
ergo Luminosa, herilis femina relicta clarissimi
Zemarchi tribuni, nostrae se post Deum tuitioni
commisit, huic vos solatiari in quo sibi necesse
fuerit admonemus, nullusque sit ei de quolibet molestus
articulo. Sed quia comitivam illam, quam
vir ejus agendam susceperat, nunc Theodoro palatino
concedente, ipsi est mulieri, ut peragere debeat,
attributum, vel quem ipsi placuerit, donec praesentis
indictio is celebretur impletio, nullum eamdem
quousque expleat inquietare permittas. Ita ergo
facite, ut et Deum vobis faciatis pro rebus talibus
debitorem, et noster hujuscemodi de impensis a vobis
solatiis propensius animus gratuletur.
</p>
        </div2>

<div2>
          <head> <emph>500</emph> EPISTOLA XIV. AD DEMETRIUM EPISCOPUM NEAPOLITANUM. <hi>Ut quosdam prius in fide dubios, jam vero catholicam communionem repetentes excipiat.</hi> </head>
<p>Gregorius Demetrio episcopo Neapolitano.</p>
<p>
            <pb n="0459C"/>Stephanus praesentium portitor, cum de quibusdam
<pb n="0460A"/>
fidei capitulis ejus a via veritatis nutaret intentio,
pro hujus rei dubietate a catholicae se ecclesiae
communione suspenderat, donec eum Deus, veritatis
judex, ad viam rectitudinis revocaret, quem recepta
satisfactione in fide catholica communicasse cognoscas.
Sed quia eum quosdam dubietatis suae socios
ibidem in Neapolitana civitate habere comperimus,
hoc nobis de his quoque praefatus Stephanus pollicitus
esse dignoscitur; ut si eorum ambiguitatem animae
nostrae interpositionis periculo sanaremus,
ipsos etiam ad communionem catholicam sine mora
posse vel replicatione converti. Pro qua re praesentibus
epistolis admonemus, nostra fide, nostroque
sicut ipsi videntur, poposcisse periculo, eos in fidem
catholicam communionemque suscipite, quibus potestis
modis ad lucem de tenebris revocate. Ne postquam
ad nos hujusmodi causa perlata est, si silentio
praeterimus, de animabus eorum, negligentiae possimus
subire jacturam.
</p>
        </div2>

<div2>
          <head>EPISTOLA XV. AD BALBINUM EPISCOPUM ROSELLANUM. <hi>Ut Populonensem Ecclesiam visitet, ac presbyteros diaconosque ordinet, praecipit.</hi> </head>
<p>Gregorius Balbino episcopo Rosellano.</p>
<p>Pervenit ad nos quod Populonensis Ecclesia ita
sit sacerdotis officio destituta, ut <emph>501</emph> nec poenitentia
decedentibus ibidem, nec baptisma possit
praestari infantibus. Hujus igitur tam piae rei tamque
necessariae mole permoti, jubemus dilectioni tuae, ut,
hujus praeceptionis auctoritate commonitus, memoratae
<pb n="0461A"/>
Ecclesiae visitator accedas, ut unum cardinalem
illic presbyterum, et duos debeas diacones
ordinare. In parochiis vero praefatae Ecclesiae tres
similiter presbyteros, quos tamen dignos ad tale officium
veneratione vitae et morum gravitate praevideris,
et quibus in nullo obvient constituta canonicae
disciplinae, ut sanctae cum digna cautela provideatur
Ecclesiae.
</p>
        </div2>

<div2>
          <head>EPISTOLA XVI. AD SEVERUM EPISCOPUM AQUILEIENSEM. <hi>Praecipit ut Romam veniat cum sequacibus suis in synodo judicandus.</hi> </head>
<p>Gregorius Severo episcopo Aquileiensi.</p>
<p>Sicut gradientem per avia, carpentem denuo rectum
tramitem tota Dominus aviditate complectitur, ita
demum de deserente cognitam veritatis viam majore
<pb n="0461B"/>
moerore quam gaudio quondam de convertente laetatus
fuerat contristatur, quia minoris excessus est veritatem
non cognoscere, quam in eadem cognita non
manere. Aliudque est quod ab errante committitur,
<pb n="0462A"/>
aliud quod per scientiam perpetratur. Et nos si quidem
quantum incorporatum te jampridem fuisse in
unitate Ecclesiae gavisi fueramus, abundantius nunc
dissociatum a catholica societate confundimur. Pro
qua re imminente latore praesentium, juxta christia nissimi
et serenissimi rerum domini jussionem,
ad beati Petri apostoli limina, cum tuis sequacibus
venire te volumus, ut auctore Deo aggregata synodo,
de ea quae inter vos vertitur dubietate judicetur. <note>(Cf. Paul. Diac. l. III, c. 12; Joan. Diac. l. IV, c. 38.)</note> 
</p>
        </div2>

<div2>
          <head> <emph>502</emph> EPISTOLA XVII. AD UNIVERSOS EPISCOPOS ITALIAE. <hi>Ut filii Langobardorum in haeresi Ariana baptizati, ad fidem catholicam concilientur.</hi> </head>
<p>Gregorius universis episcopis Italiae.</p>
<p>Quoniam nefandissimus Autharit in hac, quae
<pb n="0462B"/>
nuper expleta est paschali solemnitate Langobardorum
filios in fide catholica baptizari prohibuit, pro
qua culpa eum divina Majestas exstinxit, ut solemnitatem
 Paschae alterius non videret, vestram fraternitatem
<pb n="0463A"/>
decet cunctos per loca vestra Langobardos
admonere, ut quia ubique gravis mortalitas imminet,
eosdem filios suos in Ariana haeresi baptizatos ad
catholicam fidem concilient, quatenus super eos iram
Domini omnipotentis placent. Quos ergo potestis
admonete, quanta virtute valetis eos ad fidem rectam
suadendo rapite, aeternam eis vitam sine cessatione
praedicate; ut cum ad districti veneritis conspectum
judicis, possitis ex vestra sollicitudine lucrum in
vobis ostentare pastoris. <note>(Cf. Joan. Diac. l. II, c. 50.)</note> 
</p>
        </div2>

<div2>
          <head>EPISTOLA XVIII. AD PETRUM SUBDIACONUM. <hi>Ut Marcello ad victum et vestitum necessaria provideat, pastores in lapsorum locum et vicem curet substitui.</hi> </head>
<p>Gregorius Petro subdiacono.</p>
<p>
            <pb n="0463B"/>Insinuatum nobis est Marcellum Barunitanae
Ecclesiae, ibidem in Panormitana civitate, in monasterio
sancti Adriani in poenitentiam deputatum, non
solum victus necessitatem pati, sed et nuditatis nimiam
sustinere molestiam. Pro qua re necesse habemus
strenuitati tuae praesenti jussione praecipere, ut
ipsi pro victu et vestimento stratoque ad continentiam,
pueroque ejus <emph>503</emph> annonam, quantum prospexeris
satis esse, constituas; ut inopia nuditasque
ejus tali providentia possint habere consultum, ut ea
quae eidem viro deputaveris, tuis postmodum possint
rationibus imputari. Ita ergo fac, ut et nostram jussionem
<pb n="0464A"/>
impleas, et tu quoque hoc ipsum bene disponendo,
hac ipsa possis participari mercede. Praeterea
hoc tibi indagandum mandare curavimus, veteri quae
jam inoleverat consuetudine postposita, ut si quae civitates
in provincia Siciliae pro peccatis per sacerdotum
lapsus a pastorali regimine vacare noscuntur, de
clero Ecclesiarum ipsarum, vel ex monasteriis, si qui
digni ad sacerdotalem locum possunt inveniri, perspicias,
et ad nos inquisita primitus morum gravitate
transmittas, ut grex uniuscujusque loci per pastoris
lapsum inveniri non debeat longo tempore destitutus.
Si vero vacantia quidem loca repereris, et nullus
tali dignitate ex eadem Ecclesia congruus inveniatur,
ad nos similiter inquisitione solerti renuntia, ut Deus
quem dignum talibus ordinationibus judicaverit, valeat
<pb n="0464B"/>
 provideri. Non enim oportet ut unius excessu
grex dominicus per praerupta possit sine pastore
difluere. Ita enim et locorum ordinatio proveniet, et
revertendi lapsis ad gradum priorem, quo melius
poeniteant, suspicio non manebit.
</p>
        </div2>

<div2>
          <head>EPISTOLA XIX. AD NATALEM EPISCOPUM SALONITANUM. <hi>Honoratum archidiaconum suo gradui restituat; deinde, si manet controversia, Romae causam dicant. <note>(Vide l. II, ep. 18.)</note>
            </hi> </head>
<p>Gregorius Natali episcopo Salonitano.</p>
<p>Gesta <note>(Grat. dist. 74, cap. 2)</note> quae nobis in concilii
vestri confecta secretario direxistis, in quibus archidiaconus
<pb n="0465A"/>
Honoratus addicitur, plena esse cognevimus <emph>504</emph> 
 semine jurgiorum, cum uno eodemque
tempore una persona nolens ad sacerdotii honorem
provehitur, quae tanquam immerita a diaconatus
officio removetur. Et sicut justum est ut nemo
crescere compellatur invitus, ita censendum puto,
ne quisquam insons ab ordinis sui ministerio dejiciatur
injuste. Verumtamen quia inimica Deo discordia
 tuas partes excusat, locum et administrationem
suam Honorato archidiacono restituas commonemus,
atque concordes divinis ministeriis competentia exhibere
servitia. Audientiae et quaestioni nostrae, si adhuc
inter vos causa nutritur scandali, praedictus archidiaconus
occurrat admonitus, atque dilectio tua
pro partibus suis dirigat personam instructam, quibus
<pb n="0465B"/>
praesentibus solatiante nobis Domino, deposito
studio personarum, quae competunt favori justitiae
decernere valeamus.
</p>
        </div2>

<div2>
          <head> EPISTOLA XX. AD HONORATUM DIACONUM SALONITANUM. <hi>De contentione ipsius contra episcopum suum, et de custodia rerum Ecclesiae.</hi> </head>
<p>Gregorius Honorato diacono Salonitano.</p>
<p>Ea quae nobis contra vos tu et episcopus tuus contraria
direxistis scripta agnoscentes, doluimus, eo
quod inter vos nihil charitas recognoscit. Verumtamen
te in officio ordinis tui administrare praecipimus;
et si illic potest, superante gratia, causa vestri scandali
definiri, multum credimus vestrae animae acquisivisse.
Sin vero ita discordia inter vos partes suas
armavit, ut in tumore <emph>505</emph> scandali voluntas vestra
<pb n="0465C"/>
debeat remanere, tu ad nostram audientiam indifferenter
occurre, et episcopus tuus pro se dirigat
<pb n="0466A"/>
quam elegerit personam instructam; ut omnia subtili
ratione perpensa constituere, quae visa fuerint partibus,
debeamus. Scire vero te volumus <note>(Extra de officio
Arch. c. 3)</note>, quod a te omnia districte quaesituri
sumus; quia vel propriae ecclesiae, vel quae de diversis
ecclesiis cimelia sunt collecta, sub omni nunc
sollicitudine et fide servantur. Quod si quid ex eis vel
negligentia, vel cujusquam fraude deperierit, tu in
hoc reatu constringeris, qui per archidiaconatus
ordinem custodiae ejusdem ecclesiae arctius implicaris.
</p>
        </div2>

<div2>
          <head>EPISTOLA XXI. AD NATALEM EPISCOPUM SALONITANUM. <hi>De pontificatu gratulanti animum aperit, atque orationis deposcit subsidium.</hi> </head>
<p>
            <pb n="0466B"/>Gregorius Natali episcopo Salonitano.</p>
<p>Scripta <note>(Grat. dist. 74, cap. Gesta)</note> reverentiae tuae,
quae processioni nostrae gratias referebant, offerente
Stephano diacono, quem direxistis, accepimus; et nimirum
valde credenda sunt gratia et studio charitatis
impensa, dum pontificatus vestri congaudere ordinem
ratio commonebat. Idcirco nos salutationis tuae
causa redditi laetiores, conscientiam nostram indicamus,
ipsius honoris onera me aegro animo suscepisse.
Sed quia divinis judiciis non poteram resultare,
necessario mentem meam parti laetiori revocavi. Pro
qua re reverentiam vestram epistolario sermone deposcimus,
ut tam nos quam Christianus grex curae
nostrae commissus orationis vestrae solatiis perfruamur,
quatenus ea valeamus praesidii firmitate procellas
<pb n="0466C"/>
temporum superare. Mense Februario, indictione
nona.
</p>
        </div2>

<div2>
          <head> EPISTOLA XXII. AD NONNOSUM. <hi>Maurentium de possessione quam petiit dicit se exauditurum.</hi> </head>

<pb n="0467A"/>
<p>Gregorius Nonnoso.</p>
<p>Omnipotens Deus cordi vestro indicet quanta devotione
ac dilectione vobis conjungor. <emph>506</emph> Et si
hanc per epistolas implere nequeo, si quando tamen
opportunitatem inveniam, rebus ostendere curabo.
Salutationis praeterea alloquium solvens, indico quia
veniente humili vestro domno Maurentio de possessione
quam gloria vestra pettit, per omnia parebimus.
</p>
        </div2>

<div2>
          <head>EPISTOLA XXIII. AD GREGORIUM PRAEPOSITUM ITALIAE. <hi>Mutuam testatur dilectionem.</hi> </head>

<pb n="0467B"/>
<p>Gregorius Gregorio praeposito Italiae.</p>
<p>Bonitatem excellentiae vestrae, quam semper cognitam
habui, nunc experimento superaddito recognovi.
Unde omnipotentem Deum deprecor, ut sua
vos protectione custodiat, vobisque et apud se gratiam,
et apud serenissimos principes largiatur. Si
autem nullae hominum qui intersunt pravitates nos
dividant, esse me vestrum proprium valde certum
tenete. Quod in omnipotente Domino confido, quia
hoc vobis etiam per documentum meae attestationis
ostendo. Salutationis igitur alloquium solvens, peto ut
quoties usus exegerit, vestris me affatibus relevare
curetis.
</p>
        </div2>

<div2>
          <head>EPISTOLA XXIV. AD ANTHEMIUM SUBDIACONUM. <hi>Ut quibusdam ancillis Dei Paulino presbytero, et duobus monachis certam solidorum summam eroget.</hi> </head>

<pb n="0467C"/>
<p>Gregorius Anthemio subdiacono.</p>
<p>Insinuatum nobis est ancillas Dei quasdam Nolanae
civitatis, in Aboritana domo commorantes,
<pb n="0468A"/>
nimiam victus vestitusque penuriam sustinere. Quibus
ex praecepto Dei subvenire nos convenit, et inopiam
earum, in quantum possumus, donante Domino,
sublevare. Propterea experientiae tuae praesenti
jussione mandamus, ut de hac praesenti nona indictione,
quadraginta in auro eis solidos dare debeas,
et deinceps succedentibus indictionibus annuos viginti
solidos ministrare, qui tuis possint rationibus imputari.
Praeterea Paulino presbytero monasterii sancti
Erasmi, quod in latere montis Soractis situm est,
sed et duobus monachis in oratorio sancti Archangeli
servientibus, quod in Lucullano castro <emph>507</emph> juxta
sancti Petri basilicam esse dignoscitur, binos te in
praesenti tantummodo solidos dare praecipimus, qui
et ipsi tuis rationibus imputentur. Ita ergo fac, ut
<pb n="0468B"/>
impensae mercedis tu quoque participium sortiaris.
</p>
        </div2>

<div2>
          <head>EPISTOLA XXV. AD JOANNEM EPISCOPUM CONSTANTINOPOLITANUM, ET CAETEROS PATRIARCHAS. <hi>Pastoris onus, dotes, officia late prosequitur, ac demum fidem ad conciliorum normam profitetur.</hi> </head>
<p> Gregorius Joanni Constantinopoli, Eulogio
Alexandrino, Gregorio Antiocheno, Joanni Jerosolymitano,
et Anastasio expatriarchae Antiocheno,
 a paribus.</p>
<p>Consideranti mihi quod impar meritis, at toto
animo renitens, pastoralis curae pondera portare
compulsus sum, caligo moeroris occurrit, et triste
cor nihil aliud nisi eas quae videri nil sinunt tenebras
videt. Nam quid antistes a Domino, nisi pro delictis
<pb n="0468C"/>
populi intercessor eligitur? Qua itaque fiducia ad
eum pro peccatis alienis intercessor venio, apud
quem de propriis securus non sum? Si fortasse quispiam
apud potentem virum, qui et sibi iratus, et
mihi esset incognitus, intercessorem suum me fieri
<pb n="0469A"/>
quaereret, protinus responderem: Ad intercedendum
venire nequeo, quia ejus notitiam ex sedula familiaritate
non habeo. Si igitur recte homo apud hominem,
de quo minime praesumpsissem, fieri intercessor
erubescerem, quantae hoc audaciae est, quod apud
Deum pro populo locum intercessoris obtineo, cui
familiarem me esse per vitae meritum non agnosco?
Qua in re est mihi adhuc aliud gravius formidandum,
quia sicut cuncti liquido novimus, cum is qui displicet,
ad intercedendum mittitur, irati ad deteriora
animus provocatur. Et valde pertimesco ne commissa
mihi plebs fidelium reatus mei additamento depereat,
cujus nunc usque delicta Dominus aequanimiter tolerabat.
Cum vero utcunque hunc timorem supprimo,
et consolatam mentem ad pontificalis operis studia
<pb n="0469B"/>
accingo, considerata ipsa rei immensitate deterreor. <note>(Cf. Joan. Diac. l. II, c. 3.)</note> </p>
<p> <emph>508</emph> Perpendo quippe quod omni cura vigilandum
est ut rector cogitatione sit mundus, operatione praecipuus,
discretus in silentio, utilis in verbo, singulis
compassione proximus, prae cunctis contemplatione
suspensus, bene agentibus per humilitatem socius,
contra delinquentium vitia per zelum justitiae erectus.
Quae videlicet cuncta dum subtili studeo inquisitione
perscrutari, ipsa me in singulis latitudo considerationis
angustat. Nam sicut praedixi, curandum
summopere est ut rector cogitatione sit mundus,
quatenus nulla hunc immunditia polluat, qui hoc
suscepit officii, ut in alienis quoque cordibus pollutionis
maculas tergat. Quia necesse est <hi>(Caus. I Q.,
<pb n="0469C"/>
cap. Necesse est)</hi> ut esse munda studeat manus, quae
diluere sordes curat, ne tacta quaeque deterius inquinet,
si sordida ipsa insequens lutum tenet. Scriptum
namque est: <hi>Mundamini, qui fertis vasa Domini <note>(Isai. LII, 11)</note>
            </hi>.
Domini etenim vasa ferunt, qui
proximorum animas ad interna sacraria perducendas
in conversationis suae exemplo suscipiunt.
Apud semetipsum ergo quantum debeat mundari
conspiciat, qui ad aeternitatis templum vasa viventia
in sinu propriae conversationis portat. Hinc divina
voce praecipitur <note>(Exod. XXVIII, 22, seq.)</note>, ut in
Aaron pectore rationale judicii vittis ligantibus imprimatur,
quatenus sacerdotale cor nequaquam cogitationes
<pb n="0470A"/>
fluxae possideant, sed ratio sola constringat.
Nec indiscretum quid vel inutile cogitet, qui ad
exemplum vitae aliis constitutus ex gravitate semper
debet ostendere quantam in pectore rationem
portet.</p>
<p>In quo etiam rationali vigilanter adjungitur, ut
duodecim patriarcharum nomina describantur. Ascriptos
enim Patres in pectore ferre, est antiquorum
vitam sine intermissione cogitare. Nam tunc sacerdos
irreprehensibiliter graditur, cum exempla
Patrum praecedentium indesinenter intuetur, cum
sanctorum vestigia sine cessatione considerat, et cogitationes
illicitas deprimit, ne extra ordinis sui limitem
pedem operis tendat. Rursum cum me ad consideranda
debita pastoris opera confero, perpendo
<pb n="0470B"/>
quanta intentione curandum est ut sit operatione
praecipuus, quatenus vitae viam subditis vivendo denuntiet,
et grex, qui pastoris vocem moresque sequitur,
per exempla melius quam per verba gradiatur.
Qui enim loci sui necessitate cogitur summa dicere,
hac eadem necessitate compellitur summa
monstrare. Illa namque vox libentius auditorum <emph>509</emph> 
cor penetrat, quam dicentis vita commendat; quia
quod loquendo praecipit, ostendendo adjuvat ut fiat.
Hinc enim per prophetam dicitur: <hi>Super montem excelsum
ascende tu qui evangelizas Sion <note>(Isai. XL, 9)</note>
            </hi>. Ut
videlicet qui coelesti praedicatione utitur, ima jam terrenorum
operum deserens, in rerum culmine stare
videatur, tantoque subditos facilius ad meliora pertrahat,
quanto per vitae meritum de supernis clamat.
<pb n="0470C"/>
Hinc divina lege armum sacerdos in sacrificium et
dextrum accipit et separatum <note>(Levit. VII, 33, seq.)</note>,
ut non solum sit ejus operatio utilis, sed etiam singularis;
nec inter malos tantummodo quae recta sunt
faciat, sed bene quoque operantes subditos, sicut
honore ordinis superat, ita etiam morum virtute
transcendat. Cui in esu quoque pectusculum cum
armo tribuitur, ut quod de sacrificio praecipitur sumere,
hoc de semetipso discat Conditori suo immolare.
Et non solum pectore quae recta sunt cogitet,
sed spectatores suos ad sublimia armo operis invitet.
Nulla praesentis vitae appetat, nulla pertimescat,
blandimenta mundi, respecto intimo terrore, despiciat,
<pb n="0471A"/>
terrores autem considerato internae dulcedinis
blandimento contemnat. Unde supernae quoque vocis
imperio, in utroque humero sacerdos velamine superhumeralis
astringitur, ut contra adversa et prospera
virtutum semper ornamento muniatur, quatenus
juxta Pauli vocem <note>(II Cor. VI, 7)</note>, <hi>Per arma justitiae a
sextris sinistrisque</hi> gradiens, cum ad sola quae anteriora
sunt nititur, in nullo delectationis infimae latere
flectatur. Non hunc prospera elevent, non adversa
perturbent, non blanda usque ad voluptatem demulceant,
non aspera ad desperationem premant; ut
dum nullis passionibus intentionem humiliat, quanta
in utroque humero superhumeralis pulchritudine tegatur,
ostendat.</p>
<p>Quod recte etiam superhumerale ex auro, hyacintho,
<pb n="0471B"/>
purpura, bis tincto cocco et torta fieri bysso
praecipitur, ut quanta sacerdos clarescere virtutum
diversitate debeat demonstretur. In sacerdotis quippe
habitu ante omnia aurum fulget, ut in eo intellectus
sapientiae principaliter emicet. Cui hyacinthus qui
aereo colore resplendet adjungitur ut per omne quod
intelligendo penetrat, non ad favores intimos, sed ad
amorem coelestium surgat, ne dum suis incautus laudibus
capitur, ipso etiam veritatis intellectu vacuetur.
Auro quoque ac hyacintho purpura permiscetur,
ut videlicet sacerdotale cor, cum summa quaeque
praedicat, etiam in semetipso suggestiones vitiorum
reprimat, eisque velut ex regia potestate contradicat,
quatenus nobilitatem semper intimae regenerationis
aspiciat, et coelestis regni habitum moribus
<pb n="0471C"/>
defendat. De hac etiam nobilitate spiritus per
Petrum dicitur: <hi>Vos autem genus electum, regale sacerdotium <note>(I Petr. II, 9)</note>
            </hi>.
De hac etiam potestate, qua
vitia subigimus, Joannis voce roboramur, qui ait: <hi>Quotquot autem receperunt eum, dedit eis potestatem
filios Dei fieri 
 <note>(Joan. I, 12)</note>
            </hi>. Auro autem, ac hyacintho,
et purpurae bis tinctus coccus adjungitur, ut
ante interni judicis oculos omnia virtutum opera
ex charitate decorentur, et cuncta quae coram hominibus
rutilant, haec in conspectu occulti arbitri
flamma intimi amoris accendat. Quae scilicet charitas,
quia Deum simul et proximum <emph>510</emph> diligit, quasi
coccus ex duplici tinctura fulgescit. Qui igitur sic
ad auctoris speciem anhelat, ut proximorum curam
negligat, vel sic proximorum curam exsequitur,
<pb n="0471D"/>
ut a divino amore torpescat, quia unum
horum quodlibet negligit, in superhumeralis ornamento
habere coccum bis tinctum nescit. Sed cum
mens ad praecepta charitatis tenditur, restat procul dubio
ut per abstinentiam caro maceretur. Unde et bis
tincto cocco torta byssus adjungitur, de terra enim
byssus nitenti specie, oritur. Et quid per byssum,
nisi candens decore munditiae corporalis castitas
designatur? Quae videlicet torta pulchritudini superhumeralis
innectitur, quia tunc castimonia ad perfectum
<pb n="0472A"/>
munditiae candorem ducitur, cum per abstinentiam
caro fatigatur. Cumque inter virtutes caeteras etiam
afflictae carnis meritum proficit, quasi in diversa superhumeralis
specie byssus torta candescit.</p>
<p>Rursum cum me ad considerandum debitum Pastoris
verbum ac silentium confero, paventi cura perpendo,
quod valde necesse est ut et discretus sit in
silentio, et utilis in verbo, ne aut tacenda proferat,
aut proferenda reticescat. Nam sicut incauta
locutio in errorem pertrahit, ita indiscretum silentium
hos qui erudiri poterant in errore derelinquit.
Saepe namque rectores improvidi humanam amittere
gratiam formidantes, loqui recta libere pertimescunt;
et, juxta Veritatis vocem <note>(Joan. X, 12, 13)</note>, nequaquam
jam gregis custodiae pastorum studio, sed mercenariorum
<pb n="0472B"/>
vice deserviunt, quia veniente lupo fugiunt,
dum se sub silentio abscondunt. Hinc namque eos
Dominus per prophetam increpat, dicens: <hi>Canes muti
non valentes latrare <note>(Isai. LVI, 10)</note>
            </hi>. Hinc rursum queritur,
dicens: <hi>Non ascendistis ex adverso, neque opposuistis
murum pro domo Israel, ut staretis in praelio in
die Domini <note>(Ezech. XIII, 5)</note>
            </hi>. Ex adverso quippe ascendere,
est pro defensione commissi gregis voce libera
hujus mundi potestatibus contraire. Et in die Domini in
praelio stare, est pravis decertantibus ex justitiae amore
resistere. Pastori etenim recta timuisse dicere, quid
est aliud quam terga tacendo praebuisse? Qui nimirum
si pro grege se objicit, murum pro domo Israel
hostibus opponit. Hinc rursus delinquenti populo dicitur: <hi>Prophetae tui viderunt tibi falsa et stulta, nec aperiebant
<pb n="0472C"/>
nunc iniquitatem tuam, ut te ad poenitentiam provocarent <note>(Thren. II, 14)</note>
            </hi>.
Prophetae quippe nonnunquam
in sacro eloquio doctores vocantur, qui dum fugitiva
esse praesentia indicant, quae sunt ventura manifestant.
Quos divinus sermo falsa videre redarguit, quia dum
corripere culpas metuunt, incassum delinquentibus
promissa securitate blandiuntur. Qui iniquitatem peccantium
nequaquam aperiunt, quia ab increpationis
voce conticescunt. Clavis quippe apertionis
sermo est correptionis, quia increpando culpam detegit,
quam saepe nescit ipse etiam qui perpetravit.
Hinc Paulus ait: <hi>Ut potens sit exhortari in doctrina
sana, et eos qui contradicunt redarguere <note>(Tit. I, 9)</note>
            </hi>.
Hinc per Malachiam dicitur: <hi>Labia sacerdotis custodiunt
scientiam, et legem requirunt ex ore ejus, quia
<pb n="0472D"/>
angelus Domini exercituum est <note>(Malach. II, 7)</note>
            </hi>. Hinc
per Isaiam Dominus admonet, dicens: <hi>Clama, ne
cesses, sicut tuba exalta vocem tuam <note>(Isai. LVIII, 1)</note>
            </hi>.
Praeconis quippe officium suscipit, quisquis ad sacerdotium <emph>511</emph> 
 accedit, ut ante adventum judicis,
qui terribiliter sequitur, ipse scilicet clamando gradiatur.
Sacerdos vero si praedicationis est nescius,
quam clamoris vocem daturus est praeco mutus?
Hinc est enim quod super pastores primos in linguarum
specie Spiritus sanctus insedit <note>(Act. II, 4)</note>, quia
<pb n="0473A"/>
nimirum quos repleverit, de se protinus loquentes
facit. Hinc Moysi praecipitur ut tabernaculum sacerdos
ingrediens tintinnabulis ambiatur, ut videlicet
voces praedicationis habeat, ne superni speculatoris
judicium ex silentio offendat. Scriptum quippe est: <hi>Audiatur sonitus quando ingreditur vel egreditur sanctuarium
in conspectu Domini, et non moriatur 
 <note>(Exod.
XXVIII, 35)</note>
            </hi>. Sacerdos namque ingrediens vel egrediens
moritur, si de eo sonitus non audiatur, quia iram
contra se occulti judicis exigit, si sine sonitu praedicationis
incedit. Apte autem tintinnabula vestimentis
ejus describuntur inserta? Vestimenta etenim sacerdotis
quid aliud quam recta opera debemus accipere,
propheta attestante, qui ait: <hi>Sacerdotes tui
induantur justitiam <note>(Psal. CXXXI, 16)</note>
            </hi>? Vestimentis
<pb n="0473B"/>
itaque illius tintinnabula inhaerent, ut vitae viam
cum linguae sonitu ipsa quoque opera sacerdotis clament.</p>
<p>Sed considerandum quoque est ut rector cum se
ad loquendum praeparat, sub quantae cautelae studio
loquatur attendat; ne si inordinate ad loquendum
rapitur, erroris vulnere audientium corda feriantur,
et cum fortasse sapiens videri desiderat, unitatis
compagem insipienter abscindat. Hinc namque Veritas
dicit: <hi>Habete sal in vobis, et pacem habete inter vos <note>(Marc. IX, 49)</note>
            </hi>.
Per sal quippe verbi sapientia designatur.
Qui igitur loqui sapienter nititur, magnopere
metuat ne ejus eloquio audientium unitas confundatur.
Hinc Paulus ait: <hi>Non plus sapere quam oportet sapere,
sed sapere ad sobrietatem <note>(Rom. XII, 3)</note>
            </hi>. Hinc in
<pb n="0473C"/>
sacerdotis veste juxta divinam vocem, tintinnabulis
mala punica conjunguntur <note>(Exod. XXVIII, 33)</note>. Quid
enim per mala punica, nisi fidei unitas designatur?
Nam sicut in malo punico una exterius cortice multa
interius grana muniuntur, sic innumeros sanctae
Ecclesiae populos unitas fidei contegit, quos intus diversitas
meritorum tenet. Tunc ergo tintinnabulis mala
punica jungimus, cum per omne quod dicimus unitatem
fidei custodimus.</p>
<p>Rursum, cum me ad considerandum confero qualis
rector in compassione, qualisque esse debeat in
contemplatione, perpendo ut et singulis compassione
sit proximus, et prae cunctis contemplatione suspensus;
quatenus et per pietatis viscera in se infirmitatem
caeterorum transferat, et per speculationis altitudinem
<pb n="0473D"/>
semetipsum quoque invisibilia appetendo
transcendat, ne aut alta petens proximorum infima
despiciat, aut infimis proximorum congruens appetere
alta desistat. Hinc est namque quod Paulus in
paradisum ducitur, coelique tertii secreta rimatur <note>(II
Cor. XII, 2, seq.)</note>; et tamen illa invisibilium contemplatione
suspensa, ad cubile carnalium mentis aciem
revocat; et cum sanctum conjugium creandorum sit
causa liberorum, aliquid etiam eis et de voluptate
largitur, dicens: <hi>Propter fornicationem autem unusquisque
<pb n="0474A"/>
suam uxorem habeat, et unaquaeque suum virum
habeat. Uxori vir debitum reddat, similiter autem
et uxor viro <note>(I Cor. VII, 2)</note>
            </hi>. <emph>512</emph> Ecce jam coelestibus
secretis inseritur, et tamen per condescensionis
viscera carnalium cubile perscrutatur; et quem sublevatus
ad invisibilia erigit, hunc mentis oculum ad
secreta conjugum inflectit. Coelum contemplatione
transcendit, nec tamen stratum carnalium sollicitudine
deserit, quia compage charitatis summis simul
et infimis junctus, et in semetipso virtute spiritus ad
alta valenter rapitur, et pietate in aliis aequanimiter
ad ima revocatur. Pro hac suae compassione charitatis,
iterum dicit: <hi>Quis infirmatur, et ego non infirmor?
quis scandalizatur, et ego non uror <note>(II Cor. XI,
29)</note>
            </hi>? Hinc rursus ait: <hi>Factus sum Judaeis tanquam
<pb n="0474B"/>
Judaeus <note>(I Cor. IX, 20)</note>
            </hi>. Quod videlicet exhibebat non
amittendo fidem, sed extendendo pietatem, et in se
personam infidelium transfigurans; ut ex semetipso
disceret qualiter aliis misereri debuisset, quatenus
hoc illis impenderet, quod sibi ipse, si ita esset, impendi
recte voluisset. Hinc iterum dicit: <hi>Sive mente
excedimus, Deo; sive sobrii sumus, vobis <note>(II Cor. V,
13)</note>
            </hi>; quia et semetipsum noverat contemplando
transcendere, et eumdem se auditoribus condescendendo
attemperare. Hinc Jacob Domino desuper
innitente, et uncto deorsum lapide, ascendentes
et descendentes angelos vidit, quia scilicet praedicatores
recti non solum sursum sanctum caput Ecclesiae,
videlicet Dominum, contemplando appetunt, sed
deorsum quoque ad membra illius miserando descendunt.
<pb n="0474C"/>
Hinc Moyses crebro tabernaculum intrat et exit,
et qui intus in contemplatione rapitur, foris infirmantium
negotiis urgetur. Intus Dei arcana considerat,
foris onera carnalium portat. Qui de rebus quoque
dubiis semper ad tabernaculum recurrit, coram testamenti
arca Dominum consulit; exemplum procul dubio
rectoribus praebens, ut cum foris ambigunt quid
disponant, ad mentem semper quasi ad tabernaculum
redeant, et velut coram testamenti arca Dominum
consulant, si de his in quibus dubitant apud semetipsos
intus sacri eloquii paginas requirant. Hinc ipsa
Veritas per susceptionem nobis nostrae humanitatis
ostensa, in monte orationi inhaeret, miracula in urbibus
exercet; imitationis videlicet viam bonis rectoribus
sternens, ut etsi jam summa contemplando
appetunt, necessitatibus tamen infirmantium compatiendo
<pb n="0474D"/>
misceantur, quia tunc ad alta charitas mirabiliter
surgit, cum ad ima proximorum se misericorditer
attrahit; et quo benigne descendit ad infima, eo
valenter recurrit ad summa.</p>
<p>In qua videlicet compassione necesse est ut talem
se qui praeest exhibeat, cui subjecti quique occulta
quoque sua prodere non erubescant; ut cum tentationum
suarum fluctus parvuli tolerant, ad pastoris
mentem, quasi ad matris sinum, recurrant, et hoc,
<pb n="0475A"/>
quod se inquinari pulsantis culpae sordibus praevident,
exhortationis ejus solatio lacrymis orationis lavent.
Unde et ante fores templi ad abluendas ingredientium
manus mare aeneum, id est luterem, duodecim
boves portant <note>(III Reg. VII, 24, 25)</note>, qui quidem facie
exterius eminent, sed ex posterioribus latent. Quid
namque duodecim bobus, nisi universus pastorum
ordo signatur? De quibus lex, Paulo disserente, dicit: <hi>Non obturabis</hi> 
 <emph>513</emph> <hi>os bovi trituranti <note>(I Cor. IX,
9)</note>
            </hi>. Quorum quidem nos aperta opera cernimus; sed
apud districtum judicem, quae illos posterius maneant
in occulta retributione, nescimus. Qui tamen
cum condescensionis suae patientiam abluendis proximorum
confessionibus praeparant, velut ante fores
templi luterem portant; ut quisquis intrare aeternitatis
<pb n="0475B"/>
januam nititur, tentationes suas menti pastoris
indicet, et quasi in boum lutere cogitationis vel
operis manus lavet. Et fit plerumque ut dum rectoris
animus aliena tentamenta condescendendo recognoscit,
auditis tentationibus et ipse pulsetur, quia et haec
eadem per quam populi multitudo diluitur, aqua
procul dubio luteris inquinatur. Nam dum sordes
diluentium suscipit, quasi suae munditiae serenitatem
perdit. Sed haec nequaquam pastori timenda
sunt, quia, Deo subtiliter cuncta pensante, tanto facilius
a sua eripitur, quanto misericordius ex aliena
tentatione fatigatur.</p>
<p>Rursus cum me ad considerandum confero qualis
in humilitate, qualisque esse rector debeat in districtione,
perpendo, quoniam necesse est ut et bene
<pb n="0475C"/>
agentibus sit per humilitatem socius, et contra delinquentium
vitia per zelum justitiae erectus, quatenus
et bonis in nullo se praeferat, et cum pravorum
culpa exigit, prioratus sui potestatem agnoscat; ut
et honore suppresso, aequalem se subditis bene viventibus
deputet, et contra perversorum culpas ex
zelo justitiae excrescat. Hinc est namque quod Petrus,
auctore Deo, sanctae Ecclesiae principatum tenens,
a bene agente Cornelio, et se e ei humiliter
prosternente, immoderatius venerari recusavit, se
que illi similem recognovit, dicens: <hi>Surge, ne feceris,
et ego homo sum <note>(Act. X, 26)</note>
            </hi>. Sed cum Ananiae
et Sapphirae culpam reperit, mox quanta potentia
super caeteros excrevisset, ostendit <note>(Act. V, 3, seq.)</note>.
Verbo namque eorum vitam perculit, quam spiritu
<pb n="0475D"/>
perscrutante deprehendit; et summum se intra Ecclesiam
contra peccata recoluit, quod, honore sibi
vehementer impenso, coram bene agentibus fratribus
non agnovit. Hic communionem aequalitatis
meruit sanctitas actionis, illic zelus ultionis jus
aperuit potestatis. Hinc est quod Paulus bene agentibus
<pb n="0476A"/>
fratribus praelatum se esse nesciebat, cum diceret: <hi>Non quia dominamur fidei vestrae, sed adjutores
sumus gaudii vestri 
 <note>(II Cor. I, 23)</note>
            </hi>. Ad quae
ideo adjunxit: <hi>Fide enim statis.</hi> Ac si id quod protulerat
aperiret, dicens: Ideo non dominamur fidei
vestrae, quia fide statis. Aequales enim vobis sumus,
in quo vos stare cognoscimus. Quasi praelatum se
esse fratribus nesciebat, cum diceret: <hi>Facti sumus
parvuli in medio vestrum <note>(I Thess. II, 7)</note>
            </hi>. Et rursus: <hi>Nos autem servos vestros per Christum 
 <note>(II Cor. IV, 5)</note>
            </hi>.
Sed cum culpam, quae corrigi debuisset, invenit,
illico se magistrum esse recoluit, dicens: <hi>Quid vultis,
in virga veniam ad vos <note>(I Cor. IV, 21)</note>
            </hi>? Summus
itaque locus tunc bene regitur, cum is qui praeest
vitiis potius quam fratribus dominatur. Bene acceptam
<pb n="0476B"/>
potestatem regit, qui et tenere illam novit et
impugnare. Bene hanc regit, qui scit per illam super
culpas erigi, scit cum illa caeteris in aequalitate
componi.</p>
<p> <emph>514</emph> Sic autem servanda est virtus humilitatis,
ut non solvantur jura regiminis; ne dum praelatus
quisque plus se quam decet dejicit, subditorum vitam
restringere sub disciplinae vinculo non possit;
et sic servanda est disciplinae severitas, ne dum
plus quam necesse est zelus accenditur, mansuetudo
funditus amittatur. Saepe namque <note>(Grat. dist. 41,
cap. 6)</note> vitia virtutes se esse mentiuntur, ut tenacia
parcimonia, effusio largitas, crudelitas zelus justitiae,
remissio pietas velit videri. Disciplina ergo vel misericordia
multum destituitur, si una sine altera
<pb n="0476C"/>
teneatur. Sed magna discretionis arte servanda est,
et juste consulens misericordia, et pie feriens disciplina.
Hinc namque est quod docente Veritate per
Samaritani studium semivivus in stabulum ducitur,
et vinum atque oleum vulneribus ejus adhibetur <note>(Luc. X, 33, seq.)</note>;
ut per vinum scilicet mordeantur
vulnera, et per oleum foveantur. Necesse quippe
est ut is qui sanandis vulneribus praeest, in vino
morsum doloris adhibeat, in oleo mollitiem pietatis,
quatenus per vinum mundentur putrida, per oleum
sananda foveantur. Sit ergo amor, sed non emolliens;
sit vigor, sed non exasperans: Quod bene
illa tabernaculi arca significat, in qua cum tabulis
virga simul et manna est; quia cum Scripturae sacrae
scientia in boni rectoris pectore, si est virga
<pb n="0476D"/>
districtionis, sit et manna dulcedinis.</p>
<p>Suscepto itaque pastoralis curae onere, cum cuncta
haec atque alia hujusmodi multa considero, videor
quod esse non possum, maxime quia hoc in loco
quisquis Pastor dicitur, curis exterioribus graviter
occupatur; ita ut saepe incertum fiat utrum pastoris
<pb n="0477A"/>
officium an terreni proceris agat. Et quidem quisquis
regendis fratribus praeest, vacare funditus a
curis exterioribus non potest, sed tamen curandum
magnopere est ne ab his immoderate deprimatur.
Unde recte ad Ezechielem dicitur: <hi>Sacerdotes caput
suum non radant, neque comam nutriant; sed tondentes
attondeant capita sua <note>(Ezech. XLIV, 20)</note>
            </hi>. Quid enim
signant capilli in capite, nisi exteriores cogitationes
in mente? Qui dum super cerebrum insensibiliter
oriuntur, curas vitae praesentis exprimunt; quae ex
negligenti ac torpenti sensu, quia importune prodeunt,
quasi nobis non sentientibus procedunt. Quia
ergo cuncti qui praesunt habere quidem sollicitudines
exteriores debent, nec tamen eis vehementer incumbere,
sacerdotes recte et caput prohibentur
<pb n="0477B"/>
radere, et comam nutrire, ut cogitationes carnis de
vita subditorum nec a se funditus amputent, nec
rursum ad crescendum nimis relaxent. Unde bene
dicitur: <hi>Tondentes attondeant capita sua,</hi> ut videlicet
curae temporalis sollicitudinis, et ad quantum necesse
est prodeant, et tamen recidantur citius, ne
immoderatius excrescant. Dum igitur et per administratam
exteriorem providentiam corporalis subditorum
vita protegitur, et rursus per moderatam
alta cordis intentio non impeditur, quasi capilli in
capite sacerdotis servantur, ut cutem cooperiant;
et resecantur, ne oculos claudant. Sed <emph>515</emph> hoc in
loco hujus discretionis moderamina video servari
non posse, quia tanti quotidie casus imminent, ut
mentem simul obruant, cum vitam corporalem necant.
<pb n="0477C"/>
Unde, frater sanctissime, per venturum judicem
rogo, per multorum millium angelorum frequentiam,
per Ecclesiam primitivorum qui conscripti
sunt in coelis, sub hoc pastoralis curae onere lassescentem
orationis tuae intercessione adjuva, ne suscepta
me pondera ultra vires premant. Memor vero
<pb n="0478A"/>
quod scriptum est: <hi>Orate pro invicem ut salvemini <note>(Jac. V, 16)</note>
            </hi>,
etiam impendo quod peto. Sed recipiam
quod impendo. Dum enim nos vobis per orationis
opem conjungimur, quasi ambulantes per lubricum
vicissim nobis manum tenemus, fitque ex magna
provisione charitatis ut eo singulorum robustius
charitas perfigatur, quo in alterum alter innititur.</p>
<p> Praeterea, quia corde creditur ad justitiam, ore
autem confessio fit ad salutem, sicut sancti Evangelii
quatuor libros, sic quatuor concilia suscipere
et venerari me fateor. Nicaenum scilicet, in quo perversum
Arii dogma destruitur; Constantinopolitanum
quoque, in quo Eunomii et Macedonii error
convincitur; Ephesinum etiam primum, in quo Nestorii
<pb n="0478B"/>
impietas judicatur; Chalcedonense vero, in quo
Eutychis Dioscorique pravitas reprobatur; tota devotione
complector, integerrima approbatione custodio:
quia in his velut in quadrato lapide, sanctae
fidei structura consurgit, et cujuslibet vitae atque
actionis existat, quisquis eorum soliditatem non tenet,
etiam si lapis esse cernitur, tamen extra aedificium
jacet. Quintum quoque concilium pariter veneror,
in quo et epistola, quae Ibae dicitur, erroris
plena, reprobatur. Theodorus personam Mediatoris
Dei et hominum in duabus subsistentiis separans,
ad impietatis perfidiam cecidisse convincitur. Scripta
quoque Theodoriti, per quae beati Cyrilli fides reprehenditur,
ausu dementiae prolata refutantur. Cunctas
vero quas praefata veneranda concilia personas
<pb n="0478C"/>
respuunt, respuo; quas venerantur, amplector,
quia dum universali sunt consensu constituta, se
et non illa destruit, quisquis praesumit aut solvere
quos religant, aut ligare quos solvunt. Quisquis ergo
aliud sapit, anathema sit. Quisquis vero praedictarum
synodorum fidem tenet, pax ei sit a Deo Patre
<pb n="0479A"/>
per <emph>516</emph> Jesum Christum Filium ejus, qui cum eo
vivit et regnat consubstantialiter Deus in unitate
Spiritus sancti, per omnia saecula saeculorum.
Amen.</p>
</div2>

<div2>
          <head>EPISTOLA XXVI. AD ANASTASIUM PATRIARCHAM ANTIOCHENUM. <hi>Conqueritur de onere pastorali.</hi> </head>
<p>Gregorius Anastasio patriarchae Antiocheno.</p>
<p> Scripta vestrae beatitudinis, uti fessus requiem,
salutem aeger, fontem sitiens, umbram aestuans inveni.
Neque enim illa verba per linguam carnis videbantur
expressa, quia sic spiritalem amorem suum
quem gestabat aperuit, ac si mens per semetipsam
loqueretur. Sed durum valde fuit quod secutum est,
quia amor vester terrena me portare onera praecepit,
<pb n="0479B"/>
et quem prius spiritaliter diligebatis, postea, ut
aestimo, temporaliter amantes, usque ad terram me
superposito onere depressistis; ita ut omnem mentis
rectitudinem funditus perdens, contemplationisque
aciem amittens, non per prophetiae spiritum, sed
per experimentum dicam: <hi>Incurvatus sum, et humiliatus
sum usquequaque <note>(Psal. CXVIII, 107)</note>
            </hi>. Tanta me
quippe occupationum onera deprimunt, ut ad superna
animus nullatenus erigatur. Multis causarum
fluctibus quatior, et post illa quietis otia, tumultuosae
vitae tempestatibus affligor, ita ut recte dicam: <hi>Veni
in altitudinem maris, et tempestus demersit me <note>(Psal.
LXVIII, 3)</note>
            </hi>. Periclitanti igitur mihi manum orationis
vestrae tendite, vos qui in virtutum littore statis.
Quod vero me os Domini, quod lucernam dicitis,
<pb n="0479C"/>
quod loquendo multis prodesse, multisque posse
lucere perhibetis, aestimationem mihi meam, fateor,
in dubietatem maximam perduxistis. Considero
namque qui sum, et nihil in me ex hujus boni signo
deprehendo. Considero autem qui estis, et vos mentiri
posse non arbitror. Cum ergo credere volo quod
dicitis, contradicit mihi infirmitas mea. Cum disputare
volo quod in laude mea dicitur, contradicit
mihi sanctitas vestra. Sed quaeso, vir sancte, nobis
aliquid de hoc certamine nostro conveniat, ut etsi
non quod dicitis ita est, sit ita quia dicitis. Praeterea.
sicuti patriarchis <emph>517</emph> aliis patribus vestris, synodicam
<pb n="0480A"/>
vobis epistolam direxi; quia apud me semper
hoc estis, quod ex omnipotentis Dei munere accepistis
esse, non quod ex voluntate hominum putamini
non esse. Latori vero praesentium Bonifacio
 defensori aliqua injunxi, quae sanctitati vestrae debeat
secretius intimare. Amatoris autem vestri beati
Petri apostoli vobis claves transmisi, quae super
aegros positae multis solent miraculis coruscare. <note>(Cf.
Joan. Diac. l. I, c. 23; l. IV, c. 25.)</note> 
</p>
        </div2>

<div2>
          <head>EPISTOLA XXVII. AD ANASTASIUM ARCHIEPISCOPUM CORINTHI. <hi>Ordinationem suam gemens indicat, et Bonifacium defensorem commendat.</hi> </head>
<p>Gregorius Anastasio archiepiscopo Corinthi.</p>
<p>Judicia Dei quanto sunt investigabilia, tanto debent
<pb n="0480B"/>
humanis sensibus esse metuenda; ut quia ea
ratio mortalis comprehendere non valet, his se necesse
est humilis cordis cervice substernat, quatenus
quo eam regentis voluntas duxerit, illuc obedientibus
mentis gressibus prosequatur. Ego autem considerans
infirmitatem meam ad apostolicae sedis culmen non
posse pertingere, onus hoc malui declinare, ne in
pastorali regimine imparis administrationis actione
succumberem. Sed quia contraire non est Domini
disponentis arbitrio, obedienter secutus sum quod
misericors de me regentis manus voluit operari. Nam
fraternitati vestrae, etsi praesens non eveniret occasio,
necessario fuerat indicandum quod licet indignum
me apostolicae sedi Dominus praeesse dignatus
est. Cum ego fieri hoc et causa posceret, et directi a
<pb n="0480C"/>
nobis praesentium latoris, id est Bonifacii defensoris,
evenisset occasio, curavimus, non solum scriptis
fraternitati vestrae, <emph>518</emph> charitatis vota persolvere,
sed etiam de ordinatione nostra, quod desiderabile
vobis fuisse credimus, indicare. Propterea charitas
vestra reciprocis litteris nos de unitate Ecclesiae, et
desiderabili nuntio salutis vestrae laetificet, quatenus
absentia corporalis, quam nos locorum facit sustinere
disjunctio, scriptorum sibi vicissitudine praesentetur.
Adhortamur etiam ut quia memoratum superius
praesentium portitorem pro necessariis quibusdam
causis ad clementissimi principis vestigia destinavimus,
<pb n="0481A"/>
et mutabilitas temporis multa solet impedimenta
itineris generare, quidquid ei sive in terreni
itineris provisione, sive etiam in procuratione navigii
necessarium fuerit, vestra sacerdotalis impendat
affectio, ut destinatum iter celerius, Domino miserante,
valeat explicare. <note>(Cf. Joan. Diac., l. I, c. 64.)</note> 
</p>
        </div2>

<div2>
          <head>EPISTOLA XXVIII. AD SEBASTIANUM EPISCOPUM RHISINIENSEM. <hi>Ut Anastasii patriarchae a sede sua pulsi, quem secum in honore suo vivere cupiebat, animum exploret.</hi> </head>
<p>Gregorius Sebastiano episcopo Rhisiniensi.</p>
<p>Quamvis nulla merui beatitudinis vestrae scripta
suscipere, tamen ego etiam obliviscentem me non
obliviscor, negligentem pulso, torpentem amoris stimulis
inquieto, ut qui ex semetipso non vult impendere,
vel pulsatus sciat reddere quod debet.
<pb n="0481B"/>
Praeterea indico suggestionem me apud piissimos
dominos summis precibus plenam fecisse, ut virum
beatissimum domnum Anastasium patriarcham, concesso
usu pallii, ad beati Petri apostolorum principis
limina mecum celebraturum solemnia missarum
transmittere debuissent; quatenus si ei ad sedem
<pb n="0482A"/>
suam minime reverti liceret, saltem mecum in honore
suo viveret. <emph>519</emph> Sed quae causa contigerit, ut
eadem scripta retinerem, praesentium lator vobis innotescet.
Ejusdem tamen domni Anastasii animum
cognoscite, et quidquid ei de hac re placuerit, vestris
mihi epistolis indicate.
</p>
        </div2>

<div2>
          <head>EPISTOLA XXIX. AD ARISTOBOLUM EXPRAEFECTUM ET ANTIGRAPHUM. <hi>Illum consolatur, et rogat ut in epistolis suis e Latino in Graecum convertendis, non verba, sed sensum reddat.</hi> </head>
<p>Gregorius Aristobolo, expraefecto et antigrapho.</p>
<p>Ad explendum affectum meum, fateor, lingua non
sufficit; sed quidquid de vobis sentio, vester vobis
<pb n="0482B"/>
melius affectus dicit. Quibusdam vero vos adversitatibus
laborare audivi. Sed non hac de re valde contristor,
quia plerumque navis, quae pervenire ad alta
pelagi per prosperitatem poterat, in ipso navigationis
initio vento adversante repellitur, sed ad portum repulsa
revocatur. Praeterea si prolixam epistolam
<pb n="0483A"/>
meam ad interpretandum accipere fortasse contigerit,
rogo, non verbum ex verbo, sed sensum ex
sensu transferte, quia plerumque dum proprietas
verborum attenditur, sensuum virtus amittitur.
</p>
        </div2>

<div2>
          <head>EPISTOLA XXX. AD ANDREAM ILLUSTREM. <hi>De sua ad episcopatum assumptione dolet; clavem a corpore sancti Petri transmittit.</hi> </head>
<p>Gregorius Andreae illustri.</p>
<p>Omnipotens Deus dulcissimo cordi vestro indicet
quia et absens corpore, a charitate vestra animo non
recessi. Bona enim vestra, etiam si volo, oblivisci
non valeo. Hoc autem quod me ad episcopatus ordinem
cognoscitis pervenisse, si me diligitis, plangite,
quia hic hujus mundi tantae occupationes sunt, ut
<pb n="0483B"/>
per episcopatus ordinem pene ab amore Dei me videam
esse separatum. Quod incessanter defleo, atque
ut pro me Dominum exoretis rogo. Praeterea sacratissimam
clavem a sancti Petri apostoli corpore
vobis <emph>520</emph> transmisi, quae super aegros multis solet
miraculis coruscare; nam etiam de ejus catenis interius
habetur. Eaedem igitur catenae, quae illa sancta
colla tenuerunt, suspensae colla vestra sanctificent. <note>(Cf. Joan. Diac. l. I, c. 50.)</note> 
</p>
        </div2>

<div2>
          <head>EPISTOLA XXXI. AD JOANNEM EXCONSULEM, ATQUE PATRICIUM ET QUAESTOREM. <hi>Clavem sancti Petri, et de catenis ejus transmittit.</hi> </head>
<p>Gregorius Joanni exconsuli, atque patricio, et
quaestori.</p>
<p> Bonitatem excellentiae vestrae expertus, tanto
<pb n="0483C"/>
erga vos amore constringor, ut vestra memoria de
meo pectore aboleri nullatenus possit. Sed contra
amorem non modice contristor, quia quietem me
quaerere cognovistis, et ad inquietudinem perduxistis.
Vobis quidem omnipotens Deus, quia hoc bono
animo fecistis, bona aeterna retribuat; sed me a tanto
loci hujus periculo qualiter voluerit absolvat, quia
sicut peccata mea merebantur, non Romanorum, sed
Langobardorum episcopus factus sum, quorum
<pb n="0484A"/>
synthiciae spathae sunt, et gratia poena. Ecce ubi me
patrocinia vestra perduxerunt. Gemo quotidie occupationibus
pressus, et respirare non valeo. Sed vos,
qui adhuc valetis, mundi hujus occupationes fugite,
quia quantum in eo quisque profecerit, tanto, ut video,
ab amore Dei amplius decrescit. Praeterea sacratissimam
clavem a beati Petri apostolorum principis
corpore vobis transmisi, quae super aegros multis
solet miraculis coruscare, nam etiam de ejus catenis
interius habet. Eaedem igitur catenae, quae illa sancta
colla tenuerunt, suspensae colla vestra sanctificent. <note>(Cf. Joan. Diac. l. I, c. 51.)</note> 
</p>
        </div2>

<div2>
          <head>EPISTOLA XXXII. AD PHILIPPUM COMITEM EXCUBITORUM. <hi>Episcopatui cur tandem consenserit exponit; Italiae causas commendat.</hi> </head>

<pb n="0484B"/>
<p>Gregorius Philippo, comiti excubitorum.</p>
<p>In quantum homo discutere et investigare judicia
superna non sufficit, in tantum sub eis <emph>521</emph> debet
cervicem cordis inflectere; ut quia id quod sibi tribuitur
quo judicio disponatur ignorat, nec ad appetendum
locum procax insistere, nec ad repellendum
contumax debet inveniri. Unde indignus ego ad suscipienda
episcopatus onera, jussioni omnipotentis
Dei vestraeque voluntati me subdidi, cui me praeesse
largitate magis gratiae quam judicii aestimatione voluistis.
Potens est enim Deus, propter quem me indignum
diligitis, hanc vobis in perpetuum recompensare
mercedem, ut gratiam quam indignis famulis
ejus impenditis, apud eum invenire multiplicius valeatis.
<pb n="0484C"/>
Causas vero Italiae vestra, quaeso, excellentia
habeat commendatas, ut dum vos petentibus libenter
impenditis, omne quod a Deo petitis quantocius impetretis. <note>(Cf. Joan. Diac. l. I, c. 54.)</note> 
</p>
        </div2>

<div2>
          <head>EPISTOLA XXXIII. AD ROMANUM PATRICIUM ET EXARCHUM ITALIAE. <hi>Blandum episcopum, aut in synodo judicari, aut in Ecclesiam suam reverti concedat.</hi> </head>
<p>Gregorius Romano, patricio et exarcho Italiae.</p>
<p>Scribendi ad excellentiam vestram si causa omnino
<pb n="0485A"/>
nulla suppeteret, nos tamen esse oportet charitate
paterna de vestrae salutis incolumitate sollicitos, ut
quod de vobis audire cupimus, internuntiorum frequentia
cognoscamus. Praeterea pervenit ad nos,
Blandum episcopum Hortensis civitatis longo jam
tempore in civitate <emph>522</emph> Ravennate a vestra excellentia
detineri. Et fit ut Ecclesia sine rectore, et
populus, quasi sine pastore grex, defluat, et ibidem
 infantes pro peccatis absque baptismate moriantur.
Et rursus quia non credimus quod eum excellentia
vestra, nisi pro aliqua probabilis excessus causa tenuerit,
oportet ut habita synodo palam fiat, si quod
in eum crimen intenditur. Et si talis in eo culpa reperitur,
quae usque ad degradationem sacerdotii
perducatur, aliam necesse est ordinationem inquiramus,
<pb n="0486A"/>
ne Ecclesia Dei in his sine quibus eam Christiana
non patitur esse religio, inculta ac destituta
remaneat. Sin autem excellentia vestra aliter se
habere quam de eo quod dicitur esse perspexerit, eum
ad Ecclesiam suam reverti concedat, ut officium
suum in commissis sibi animabus adimpleat. Mense
Martio, indictione nona.
</p>
        </div2>

<div2>
          <head>EPISTOLA XXXIV. AD VENANTIUM EXMONACHUM PATRICIUM SYRACUSANUM. <hi>Venantium, quod monasticum habitum dimiserit, increpat; ut quantocius resipiscat, hortatur; quorumnam consilia ipsi audienda sint, docet.</hi> </head>
<p>Gregorius Venantio exmonacho patricio Syracusano.</p>
<p>Multi hominum stulti putaverunt quod si ad ordinem
<pb n="0487A"/>
episcopatus eveherer, te alloqui et per epistolas
frequentare recusarem. Sed <emph>523</emph> non ita est, quia
ipsa jam loci mei necessitate compellor, ut tacere
non debeam. Scriptum quippe est: <hi>Clama, ne cesses,
quasi tuba exalta vocem tuam <note>(Isai. LVIII, 1)</note>
            </hi>. Et rursus
scriptum est: <hi>Speculatorem dedi te domui Israel,
audies de ore meo verbum, et annuntiabis eis ex me <note>(Ezech. III, 17)</note>
            </hi>.
Ex qua videlicet annuntiatione vel
retenta vel exhibita, quid speculatorem vel auditorem
sequatur, protinus intimatur: <hi>Si dicente me ad
impium, Morte morieris, non annuntiaveris ei, neque
locutus fueris ei, ut avertatur a via sua impia, et vivat,
ipse impius in iniquitate sua morietur; sanguinem autem
ejus de manu tua requiram. Si autem tu annuntiaveris
impio, et ille non fuerit conversus ab iniquitate
<pb n="0487B"/>
sua, et a via sua impia, ipse quidem in iniquitate sua
morietur; tu autem animam tuam liberasti.</hi> Hinc etiam
Ephesiis Paulus dicit: <hi>Mundae sunt hodie manus meae
a sanguine omnium vestrum. Non enim subterfugi, quominus
annuntiarem omne consilium Dei vobis <note>(Act. XX,
26, 27)</note>
            </hi>. Mundus ergo a sanguine omnium non esset,
si eis Dei consilium annuntiare noluisset, quia cum
increpare delinquentes noluerit, eos procul dubio
tacendo pastor occidit. Hac igitur consideratione compulsus,
velis, nolis, locuturus sum, quia omni virtute
aut te cupio salvari, aut de tua morte me eripi. In
quo enim habitu fueris recolis, et supernae districtionis
animadversione postposita, ad quid sis delapsus
agnoscis. Culpam ergo tuam pensa, dum vacat; districtionem
futuri judicis, dum vales, exhorresce; ne
<pb n="0487C"/>
tunc illam amaram sentias, cum eam jam nullis fletibus
evadas. Pensa quod scriptum est: <hi>Orate ne fiat
fuga vestra hieme vel Sabbato <note>(Matth. XXIV, 20)</note>
            </hi>. Ad
ambulandum quippe in hieme torpor frigoris obsistit,
et juxta praeceptum legis, ambulare in Sabbato non
licet. Hieme ergo vel Sabbato fugere conatur, qui iram
districti judicis tunc appetit fugere, quando ei jam
non licet ambulare. Dum vacat ergo, dum licet, animadversionem
tanti terroris fuge; pensa quod scriptum
est: <hi>Omne quod potest manus tua facere, instanter
operare; quia nec opus, nec ratio, nec sapientia,
sunt apud inferos, quo tu properas <note>(Eccle. IX, 10)</note>
            </hi>.
Teste Evangelio, scis quia divina severitas de otioso
sermone nos arguit, et de verbo inutili rationes subtiliter
exquirit <note>(Matth. XII, 36)</note>. Pensa ergo quid factura
<pb n="0487D"/>
est de perverso opere, si quosdam in judicio
suo reprobat de sermone? Ananias pecunias Deo
<pb n="0488A"/>
voverat <note>(Act. V, 2, seq.)</note>, quas post, diabolica victus
persuasione, subtraxit <note>(Caus. 17, q. 1, can. 3)</note>. Sed
qua morte multatus est, scis. Si ergo ille mortis periculo
dignus fuit, qui eos quos dederat nummos Deo
abstulit, considera quanto periculo in divino judicio
dignus eris, qui non nummos, sed temetipsum Deo
omnipotenti, cui te sub monachico habitu devoveras,
subtraxisti. <note>(Considera judicium Dei, quod mereatur
qui semetipsum Deo vovit, continuoque, mundi desideriis
irretitus, mentitus est quod vovit.)</note> Quapropter
si correptionis meae <emph>524</emph> verba secuturus audieris,
quam sint blanda et dulcia in fine cognosces. Ecce,
fateor, moerens loquor, et facti tui tristitia addictus,
edere verba vix valeo, et tamen animus tuus actionis
suae conscius vix sufficit ferre quod audit, erubescit,
<pb n="0488B"/>
confunditur, adversatur. Si ergo non valet verba ferre
pulveris, quid facturus est ad judicium Conditoris?
Fateor tamen quia supernae gratiae esse misericordiam
maximam credo, quod te effugere vitam conspicit,
et tamen ad vitam adhuc reservat; quod
superbientem te videt, et tolerat; quod per indignos
famulos suos verba tibi increpationis et admonitionis
administrat. Tantum est ut pensare sollicite debeas
quod Paulus ait: <hi>Exhortamur vos, fratres, ne in vacuum
gratiam Dei recipiatis; ait enim, Tempore accepto
exaudivi te, et in die salutis adjuvi te. Ecce nunc
tempus acceptabile, ecce nunc dies salutis <note>(II Cor. VI,
1, 2, seq.)</note>
            </hi>.</p>
<p>Sed scio quia cum epistola mea suscipitur, protinus
amici conveniunt, litterati clientes vocantur, et de
<pb n="0488C"/>
causa vitae consilium a fautoribus mortis quaeritur:
qui dum non te, sed res tuas diligunt, nulla tibi, nisi
quae ad tempus placeant, loquuntur. Tales enim fuerunt,
sicut ipse reminisceris, dudum consiliarii, qui
ad tanti facinus te perduxerunt delicti. Ut tibi aliquid
saecularis auctoris loquar, cum amicis omnia tractanda
sunt, sed prius de ipsis. Si vero in causa tua hominem
consiliarium quaeris, consiliarium, rogo, me
suscipe. Nullus tibi fidelior esse ad consilium potest,
quam qui non tua, sed te diligit. Omnipotens Deus
cordi tuo indicet, cor meum quanto te amore, quantaque
charitate complectitur, in quantum tamen
divina gratia non offendatur. Nam sic culpam tuam
insequor, ut personam diligam; sic personam diligo,
ut culpae vitium non amplectar. Si igitur a me amari
<pb n="0488D"/>
te credis, apostolorum liminibus praesentare, meque
consiliario utere. Si autem esse fortasse in causa
<pb n="0489A"/>
Dei nimius credor, et pro zeli mei ardore suspectus
sum, cunctam simul Ecclesiam in consilio hujus disceptationis
adhibeo, et quidquid omnibus fieri salubriter
placet, ego in nullo contradico, sed quod in
commune decernitur, laetus impleo, et subscribo.
Implentem quae monui gratia te divina custodiat. <note>(Cf. Joan. Diac. lib. III, c. 44 et 48.)</note> </p>
</div2>

<div2>
          <head>EPISTOLA XXXV. AD PETRUM EPISCOPUM TERRACINENSEM. <hi>Concessum prius Judaeis locum restituat. A Christiana religione discordes benigne alliciendi.</hi> </head>
<p>Gregorius Petro episcopo Terracinensi.</p>
<p>Joseph <note>(Ivo part. I, cap. 285)</note>, praesentium lator,
Judaeus nobis insinuavit quod de loco quodam, in
quo ad celebrandas festivitates suas Judaei in Terracinensi <emph>525</emph> 
 castro consistentes convenire consueverant,
<pb n="0489B"/>
tua eos fraternitas expulerit, et in alium locum
pro colendis similiter festivitatibus suis, te
quoque noscente et consentiente migraverint, et nunc
de eodem loco expulsos se denuo conqueruntur. Sed
si ita est, volumus tua fraternitas ab hujusmodi se
querela suspendat, et ad locum quem, sicut praediximus,
cum tua conscientia, quo congregentur adepti
sunt, eos, sicut mos fuit, ibidem liceat convenire. Eos
enim qui a religione Christiana discordant, mansuetudine,
benignitate, admonendo, suadendo, ad unitatem
fidei necesse est congregare, ne quos dulcedo
praedicationis et praeventus futuri judicis terror ad
credendum invitare poterat, minis et terroribus repellantur,
Oportet ergo ut ad audiendum de vobis
verbum Dei benigne conveniant, quam austeritatem
<pb n="0489C"/>
quae supra modum extenditur expavescant.
</p>
        </div2>

<div2>
          <head> EPISTOLA XXXVI. AD PETRUM SUBDIACONUM. <hi>Commonitorium sibi datum assidue relegat. Quaedam addit monita summam spirantia aequitatem ac prudentiam.</hi> </head>
<p>
            <pb n="0490A"/>Gregorius episcopus servus servorum Dei Petro
subdiacono.</p>
<p>Pergenti tibi ad Siciliam capitulare quod dedi assidue
relegendum est, ut cura maxima esse de episcopis
debeat, ne in causis saecularibus misceantur, nisi
in quantum necessitas defendendorum pauperum cogit.
De monachis vero vel clericis quae in eodem
capitulari sunt inserta, nequaquam existimo modo
esse movenda. Sed experientia tua tanta haec observatione
custodiat, quanta meum desiderium ex hac
re valeat adimplere. Praeterea pervenit ad me ab
Antonini defensoris temporibus nunc usque in hoc
decennio multos a Romana Ecclesia quasdam violentias
pertulisse, ita ut quidam publice conquerantur
fines suos violenter invasos, mancipia abstracta, res
<pb n="0490B"/>
etiam mobiles manu, non judicio aliquo ablatas. In
quibus omnibus volo ut experientia tua vehementer
invigilet, et quidquid per hoc decennium invenerit
violenter ablatum, vel sub nomine Ecclesiae injuste
detineri, hoc ei cujus esse cognoverit ex praesentis
praecepti mei auctoritate restituat; ne cogatur qui
vim pertulit ad me venire, et tanti itineris laborem
assumere cum utrum <emph>526</emph> vera dicat hic apud me
non possit edoceri. Considerata ergo venturi judicis
majestate, omnia cum peccato ablata restitue, sciens
quod magnum mihi lucrum reportas, si mercedem
potius quam divitias congregas. Plerosque vero cognovimus
de amissis mancipiis conqueri: dicentes
quia si servus cujuspiam fortasse Dominum suum
fugiens, juris ecclesiastici se esse professus est, rectores
<pb n="0490C"/>
Ecclesiae protinus hunc ut servum ecclesiastici
juris habuerunt, nullo agentes judicio, sed servi
vocem manibus defendentes. Quod mihi tantum displicet,
quantum a veritatis judicio abhorret. Unde
volo ut experientia tua quaecunque ita facta cognoverit,
postposita tarditate corrigat, et talia quoque
<pb n="0491A"/>
mancipia, si quae nunc in jure ecclesiastico habentur,
sicut sine judicio ablata sunt, restitui ante judicium
decet; ut si quid in eis sanctae Ecclesiae legitime
competit, tunc eorum possessores debeant ordinata
actione pulsari. Cuncta. haec irretractabiliter corrige,
quia tunc vere beati Petri apostoli miles eris, si in
causis ejus veritatis custodiam etiam sine ejus acceptione
tenueris. Si quid vero juste conspicis juri ecclesiastico
posse competere, cave ne unquam hoc
manu studeas defensare; maxime quia et decretum
sub anathematis interpositione constitui ne unquam
a nostra ecclesia urbano vel rustico praedio tituli debeantur
imponi; sed quidquid ratione pauperibus
competit, ratione etiam debet defendi, ne dum bona
res non bene agitur, apud omnipotentem Deum quod
juste a nobis quaeritur, de injustitia redarguatur.
<pb n="0491B"/>
Laici autem nobiles vel vir gloriosus precor pro humilitate
te diligant, non pro superbia perhorrescant.
Et tamen cum eos fortasse contra quoslibet inopes
injustitiam aliquam agere cognoscis, humilitatem protinus
in erectionem verte, ut eis semper, et bene
agentibus subditus, et male agentibus adversarius
existas. Sed ita fac ut nec humilitas tua remissa sit,
nec auctoritas rigida, quatenus et humilitatem rectitudo
condiat, et ipsam tuam rectitudinem humilitas
blandam reddat. Praeterea sicut moris fuit ut ad natalem
pontificis episcopi convenirent, ad ordinationis
meae diem venire eos prohibe, quia stulta et vana superfluitas
non delectat. Sed si eos convenire necesse
est, in beati Petri apostolorum principis natalem
conveniant, ut ei ex cujus largitate pastores sunt
<pb n="0491C"/>
gratiarum actiones solvant. Bene valeas. Datum sub
die XVII Kalendarum Aprilium, imperatoris Mauricii
anno nono.
</p>
        </div2>

<div2>
          <head> <emph>527</emph> EPISTOLA XXXVII. AD JOANNEM EPISCOPUM RAVENNATEM. <hi>Maurilioni expraefecto opem ferat.</hi> </head>

<pb n="0492A"/>
<p>Gregorius Joanni episcopo Ravennati.</p>
<p>Si professionem ordinis nostri et locum cujus ministerium
gerimus attendamus, oportet nos afflictis,
in quantum possumus, comitante justitia subvenire.
Quoniam ergo gloriosum virum Maurilionem expraefecto
 in septis ecclesiasticis insontem residere
cognovimus, vestra ei fraternitas, in quantum possibilitas
subest, opem ferre festinet. Non quia, quod
absit, de viri excellentissimi domni Georgii praefecti
justitia dubitamus, aut in aliquo putamus eum rationis
tramitem declinare, virum quem in hujus tantae
dignitatis administratione, in bonis omnibus habemus
expertum; sed quo et gloriosus vir Maurilio
<pb n="0492B"/>
expraefecto rationes suas absque suspicione oppressionis
exponat, et praedictus excellentissimus vir
domnus Georgius praefectus rationes sine laceratione
suae opinionis exsequatur.
</p>
        </div2>

<div2>
          <head>EPISTOLA XXXVIII. AD MALCHUM EPISCOPUM DALMATIAE. <hi>Stephanum episcopum ad judicium compellat, et quod judicatum fuerit exsequatur.</hi> </head>
<p>Gregorius Malcho episcopo Dalmatiae.</p>
<p>Joannes vir eloquentissimus, consiliarius viri excellentissimi
domni Georgii praefecti per Italiam, insinuavit
nobis contra Stephanum episcopum Scodrensis
civitatis, quorumdam se negotiorum habere
controversias, et petiit inter eum et se judicium debere
consistere. Propterea fraternitatem tuam praesenti
<pb n="0492C"/>
praeceptione curavimus admonendam, ut praedictum
episcopum ad eligendum compellas venire
judicium. Et quidquid inter praedictum Joannem virum
<pb n="0493A"/>
magnificum, et saepe fatum episcopum electorum
fuerit sententia definitum, ad effectum perducere
non omittas, <emph>528</emph> ut et actor de consecuta justitia
gratias referat, et pulsatus cum ad cognitionem
deducitur, nihil contra se de illata injustitia
conqueratur.
</p>
        </div2>

<div2>
          <head>EPISTOLA XXXIX. AD ANTHEMIUM SUBDIACONUM. <hi>De neglectis pauperibus eum arguit. Domnis Pateriae, Palatinae et Vivianae largum et liberale subsidium offerri jubet.</hi> </head>
<p>Gregorius Anthemio subdiacono.</p>
<p>Discedenti tibi mandavimus, et postmodum praeceptis
discurrentibus injunxisse me memini, ut curam
pauperum gereres. Et si quos illic egere cognosceres,
scriptis recurrentibus indicares, et vix de
<pb n="0493B"/>
paucis haec facere curasti. Volo autem ut domnae
 Pateriae thiae meae, mox ut praesentem jussionem
susceperis, offeras ad calciarium puerorum solidos
quadraginta, et tritici modios quadringentos. Domnae
Palatinae relictae Urbici, solidos viginti, et tritici
modios trecentos. Domnae Vivianae relictae Felicis,
solidos viginti, et tritici modios trecentos. Qui omnes
simul octoginta solidi in tuis rationibus imputentur.
Summam vero pensionis sub festinatione adducito,
et ad paschalem diem, Domino auxiliante,
occurrito. <note>(Cf. Joan. Diac. l. II, c. 55.)</note> 
</p>
        </div2>

<div2>
          <head>EPISTOLA XL. AD FELICEM EPISCOPUM MESSANENSEM. <hi>Ut Paulinus peregrinus episcopus sancti Theodori monasterium regat.</hi> </head>
<p>
            <pb n="0493C"/>Gregorius Felici episcopo Messanensi.</p>
<p>Et tibi gratum confidimus, si fratris tui viri venerabilis
<pb n="0494A"/>
episcopi Paulini peregrinationis onera releventur,
ut ejus regimine communi mercede beati
Theodori monasterium in civitate tua fundatum studiosius
omnipotenti Deo deserviat. Quod etiam te
voluisse facere, jam ejus relatione didicimus. Ideoque
rectori patrimonii nostri praecepimus, ut monachos
monasterii memorati <emph>529</emph> episcopi perquisitos
ad unum congreget, et in eodem monasterio cum iis
qui nunc ibi sunt collocare non differat, quatenus eo
rectore dignius animarum suarum curam exerceant.
Quam rem venerationi tuae innotescendam praevidimus,
 ne te omisso aliquid in tua contristeris dioecesi
ordinari.
</p>
        </div2>

<div2>
          <head>EPISTOLA XLI. AD PETRUM SUBDIACONUM. <hi>Dispersos per Siciliam monachos in Messanensi sancti Theodori monasterio congreget.</hi> </head>

<pb n="0494B"/>
<p>Gregorius Petro subdiacono.</p>
<p> Venerabilis Paulinus episcopus Tauri civitatis,
provinciae Brutiorum, nobis asseruit monachos
suos occasione dispersos barbarica, eosque nunc per
totam vagari Siciliam, et eos quippe sine rectore, nec
animarum curam gerere, nec disciplinae sui habitus
indulgere. Qua de re praecipimus eosdem monachos
te omni cura et sollicitudine perquisitos ad
unum reducere, et cum memorato episcopo rectoreque
suo in monasterio sancti Theodori in Messanensi
civitate posito collocare, ut et hi qui nunc ibi
sunt, quos egere rectore comperimus, et illi quos de
congregatione ejus inventos reduxeris, in unum possint
<pb n="0494C"/>
eo duce omnipotenti Domino deservire. Quam
rem venerabili Felici ejusdem civitatis episcopo
<pb n="0495A"/>
nos significasse cognosce, ne praeter suam notitiam
in dioecesi sibi commissa ordinatum quippiam contristetur. <note>(Sup., ep. 40.)</note> 
</p>
        </div2>

<div2>
          <head> <emph>530</emph> EPISTOLA XLII. AD ANTHEMIUM SUBDIACONUM. <hi>Monachos vagos, peculiaritati studentes et uxoratos coerceat; e clericatu vero ad monachismum conversos Ecclesiam in qua militarunt repetere non sinat.</hi> </head>
<p>Gregorius Anthemio subdiacono.</p>
<p> Joannes frater et coepiscopus noster directo per
Justum clericum suum capitulari inter alia plura hoc
nobis noscitur intimasse, aliquos monachos monasteriorum
in Surrentina dioecesi positorum de monasterio
in monasterium, prout eis libuerit, transmigrare,
et a proprii abbatis regula desiderio rei saecularis
abscedere: sed, et quod non licere notum est, peculiaritati
<pb n="0495B"/>
eorum singulos studere. Propterea experientiae
tuae praesenti jussione mandamus, ut neque
monacho ulterius de monasterio in monasterium
liceat migrare, neque eorum aliquem peculiare
quidquam habere permittas. Sed si quilibet hoc praesumpserit,
in monasterio in quo ab initio conversatus
est, et sui abbatis sub regula de qua fugerat,
cum competenti coercitione reddatur, ne si tantam
iniquitatem fluxam inemendatamque dimittimus,
<pb n="0496A"/>
pereuntium animae a praepositorum anima requirantur.
 Si quos autem ( qualibet occasione) a clericatu
in monachicam conversionem venire contigerit,
 non liceat eis ad eamdem vel aliam Ecclesiam,
quarum pridem milites fuerant, sua voluntate denuo
remeare, nisi talis vitae monachus fuerit, ut episcopus
cui ante militaverat sacerdotio dignum praeviderit,
ut ab eo debeat eligi, et in loco quo judicaverit
ordinari. Et quia aliquos monachorum <emph>531</emph> usque
ad tantum nefas prosiliisse cognovimus, ut uxores
publice sortiantur, sub omni eos vigilantia requiras,
et inventos digna coercitione in monasteriis quorum
monachi fuerunt retransmittas <note>(Grat. 16, q. 1, can.
32; et 27, q. 1, can. 39)</note>. Sed et de clericis ad monachatum
venientibus, sicut supra diximus, peragere
<pb n="0496B"/>
non omittas. Ita enim Dei placabis oculos, et impletae
mercedis particeps invenieris.
</p>
        </div2>

<div2>
          <head> EPISTOLA XLIII. AD LEANDRUM EPISCOPUM HISPALENSEM. <hi>De onere episcopali gemit. Laetatur de Recharedi regis conversione. Inductum ab Hispanis ex Arianorum occasione unicae in baptismo mersionis ritum probat. Nonnullos mittit Codices.</hi> </head>
<p>Gregorius Leandro episcopo Hispalensi.</p>
<p>Respondere epistolis vestris tota intentione voluissem,
<pb n="0497A"/>
nisi pastoralis curae ita me labor attereret,
ut mihi magis flere libeat, quam aliquid dicere. Quod
vestra quoque reverentia in ipso litterarum mearum
textu vigilanter intelligit, quando ei negligenter loquor,
quem vehementer diligo. Tantis quippe in hoc
loco hujus mundi fluctibus quatior, ut vetustam ac
putrescentem navem, quam regendam occulta Dei
dispensatione suscepi, ad portum dirigere nullatenus
possim. Nunc ex adverso fluctus irruunt, nunc ex
latere cumuli spumosi maris intumescunt, nunc a
tergo tempestas insequitur. Interque haec omnia turbatus
cogor modo in ipsam clavum adversitatem dirigere;
modo, curvato navis latere, minas fluctuum ex
obliquo declinare. Ingemisco, quia sentio quod negligente
me crescit sentina vitiorum, et tempestate fortiter
<pb n="0497B"/>
obviante, jamjamque putridae naufragium tabulae
sonant. Flens reminiscor quod perdidi meae placidum
littus quietis, et suspirando terram conspicio, quam
tamen rerum ventis adversantibus tenere non possum.
Si ergo me, frater charissime, diligis, tuae mihi orationis
in his fluctibus manum tende; ut quo laborantem
me adjuvas, ex ipsa vice mercedis in tuis quoque
laboribus valentior existas.</p>
<p>Explere autem loquendo nullatenus valeo gaudium
meum, quod communem filium Recharedum gloriosissimum
regem ad catholicam fidem integerrima
agnovi devotione conversum. <emph>532</emph> Hujus dum mihi
per scripta vestra mores exprimitis, amare me etiam
quem nescio fecistis. Sed quia antiqui hostis insidias
scitis, quoniam bellum durius contra victores proponit,
<pb n="0497C"/>
nunc erga eumdem solertius sanctitas vestra
evigilet, ut bene coepta perficiat, nec se de perfectis
bonis operibus extollat, ut fidem cognitam vitae quoque
meritis teneat, et quia aeterni regni civis sit operibus
ostendat, quatenus post multa annorum curricula
de regno ad regnum transeat.</p>
<p> De trina vero mersione baptismatis <note>(Grat. de
Consecr. dist. 4, can. 89)</note>, nil responderi verius potest
quam ipsi sensistis, quia in una fide nihil
officit sanctae Ecclesiae consuetudo diversa. Nos autem
<pb n="0498A"/>
quod tertio mergimus, triduanae sepulturae sacramenta
signamus, ut dum tertio infans ab aquia
educitur, resurrectio triduani temporis exprimatur.
Quod si quis forte etiam pro summae Trinitatis veneratione
aestimet fieri, neque ad hoc aliquid obsistit,
baptizandum semel in aquis mergere, quia dum in
tribus subsistentiis una substantia est, reprehensibile
esse nullatenus potest infantem in baptismate
vel ter vel semel mergere, quando et in tribus mersionibus
personarum trinitas, et in una potest divinitatis
singularitas designari. Sed quia nunc usque
ab haereticis infans in baptismate tertio mergebatur,
fiendum apud vos esse non censeo; ne dum mersiones
numerant, divinitatem dividant, dumque quod
faciebant faciunt, se morem nostrum vicisse glorientur.</p>
<p>
            <pb n="0498B"/>Dulcissimae autem mihi fraternitati vestrae Codices
direxi, quorum notitiam subter inserui. Ea autem
quae in beati Job expositione dicta fuerant, et vobis
dirigenda scribitis, quia haec verbis, sensibusque
tepentibus per homilias dixeram, utcunque studui in
librorum ductum permutare, quae nunc adhuc a librariis
conscribuntur. Et nisi portitoris praesentium
me festinatio coangustasset, cuncta vobis transmittere
sine aliqua imminutione voluissem, maxime
quia et hoc ipsum opus ad vestram reverentiam scripsi,
ut ei quem prae caeteris diligo, in meo videar labore
desudasse. Praeterea si vobis indulgeri tempora
ab ecclesiastica occupatione cognoscitis, quid sit jam
scitis; quamvis etiam absentem corpore, praesentem
<pb n="0498C"/>
mihi te semper intueor, quia vultus tui imaginem
intra cordis viscera impressam porto. Data mense
Maii. <note>(Cf. Joan. Diac. l. II, c. 32.)</note> </p>
</div2>

<div2>
          <head> <emph>533</emph> EPISTOLA XLIV. AD PETRUM SUBDIACONUM SICILIAE. <hi>Plurima contra jus facta emendari jubet. De subdiaconorum coelibatu decernit.</hi> </head>
<p>Gregorius Petro subdiacono Siciliae.</p>
<p>Quod responsalem tuum tarde dimisimus, Paschalis
festivitatis occupationibus implicati, eum relaxare
<pb n="0499A"/>
citius minime valuimus. Causas vero, de quibus indicandum
curasti, omnes subtiliter perquirentes, qualiter
disposuerimus, inferius cognosces.</p>
<p>Cognovimus rusticos Ecclesiae vehementer in
frumentorum pretiis gravari, ita ut instituta summa
eis in comparatione abundantiae tempore non servetur.
Et volumus ut juxta pretia publica omni tempore,
sive minus sive amplius frumenta nascantur, in eis
comparationis mensura teneatur. Frumenta autem
quae naufragio pereunt, per omnia volumus reputari;
ita tamen ut a te negligentia ad transmittendum minime
fiat, ne dum transmittendi tempus negligitur,
damnum ex vitio vestro generetur. Valde autem iniquum
et injustum esse prospeximus, ut a rusticis
Ecclesiae de sextariaticis aliquid accipiatur, et ad
<pb n="0499B"/>
majorem modium dare compellantur, quam in horrea
Ecclesiae infertur. Unde praesenti admonitione
praecipimus, ut plus quam decem et octo sextariorum
<pb n="0500A"/>
modios nunquam a rusticis Ecclesiae frumenta debeant
accipi. Nisi forte si quid est quod nautae juxta
consuetudinem superaccipiunt, quod minui ipsi in
navibus attestantur.</p>
<p>Cognovimus etiam in aliquibus massis Ecclesiae <emph>534</emph> 
 exactionem injustissimam fieri, ita ut a
septuaginta terni semis, quod dici nefas est, conductores
exigantur; et adhuc neque hoc sufficit, sed
insuper aliquid ex usu jam multorum annorum exigi
dicuntur. Quam rem omnino detestamur, et amputari
de patrimonio funditus volumus. Sed tua experientia
sive in hoc quod per libram amplius, sive in aliis
minutis oneribus, et quod ultra rationis aequalitatem
a rusticis accipitur, penset; et omnia in summam
pensionis redigat, et prout vires rusticorum portant,
<pb n="0500B"/>
pensionem integram et pensantem ad septuagena
bina persolvant; et neque siliquas extra libras,
neque libram majorem, neque onera supra libram
<pb n="0501A"/>
majora exigere debeant; sed per aestimationem tuam,
prout virtus sufficit, in summam pensionis crescat,
et sic turpis exactio nequaquam fiat. Ne vero post
obitum meum haec ipsa onera quae super pensum illata
subtraximus, et in capite pensionis fecimus crescere,
iterum in quolibet addantur, et inveniatur
summa pensionis augeri, et onera adjectionis insuper
rustici solvere compellantur, volumus ut securitatis
libellos ita de pensionibus facias, quatenus imprimas,
dicens tantam pensionem unumquemque debere persolvere,
inibi abjectis siliquis, oneribus, vel granaticis.
Quod autem ex his minutiis in usum rectoris
accedebat, volumus ut hoc ex praesenti jussione nostra
ex summa pensionis in usum tuum veniat.</p>
<p>Ante omnia hoc te volumus sollicite attendere ne
<pb n="0501B"/>
injusta pondera in exigendis pensionibus ponantur.
Sed si qua talia inveneris, frange, et nova et recta
constitue; quia et filius meus servus Dei Diaconus
jam talia invenit quae ipsi displicerent, sed licentiam
haec immutare non habuit. Super justa ergo pondera
 praeter excepta <emph>535</emph> et vilia cibaria, nihil aliud
volumus a colonis Ecclesiae exigi.</p>
<p>Praeterea cognovimus quod prima illatio burdationis
rusticos nostros vehementer angustat, ita ut
priusquam labores suos venundare valeant, compellantur
tributa persolvere: qui dum de suo unde dare
debeant non habent ab auctionariis publicis mutuo
accipiunt, et gravia commoda pro eodem beneficio
persolvunt, ex qua re fit ut dispendiis gravibus coangustentur.
Unde praesenti admonitione praecipimus ut
<pb n="0501C"/>
omne quod mutuum pro eadem causa ab extraneis
accipere poterant, a tua experientia publico detur,
et a rusticis Ecclesiae paulatim ut habuerint accipiatur;
ne dum in tempore coangustantur, quod eis
postmodum sufficere in inferendum poterat, prius
compulsi, vilius vendant, et hoc eis minime sufficiat.</p>
<p>Pervenit etiam ad nos quod de nuptiis rusticorum
immoderata commoda percipiantur: de quibus praecipimus
ut omnia commoda nuptiarum unius solidi
summam nullatenus excedant. Si qui sunt pauperes,
<pb n="0502A"/>
etiam minus dare debent; si qui autem divites, praefati
solidi summam nullatenus transgrediantur; quod
nuptiale commodum nullatenus volumus in nostram
rationem redigi, sed utilitati conductorum proficere.</p>
<p>Cognovimus etiam quod nonnullis conductoribus
morientibus parentes sui non permittuntur succedere,
sed res eorum ad usus Ecclesiae pertrahuntur; de qua
re definimus ut parentes morientium qui in possessione
Ecclesiae degunt haeredes eis succedere debeant,
nec aliquid eis de substantia morientium subtrahatur.
Si vero filios parvulos aliquis reliquerit, quousque
ad aetatem talem perveniant ut substantiam suam regere
valeant, personae eligantur cautae quibus parentum
eorum res tradi debeant ad custodiendum.</p>
<p>Cognovimus etiam <note>(Grat. 16, q. 6, can. 5)</note> quod si
<pb n="0502B"/>
quis ex familia culpam fecerit, non in ipso, sed in
ejus substantia vindicatur; de qua re praecipimus ut
quisquis culpam fecerit, in ipso quidem ut dignum est
vindicetur. A commodo autem ejus omnino abstineatur,
nisi forte parum aliquid quod in usum exsecutoris
qui ad eum transmissus fuerit proficere possit.
Cognovimus etiam <note>(Grat. 16, q. 10)</note> quia quoties
conductor <emph>536</emph> aliquid colono suo injuste abstulerit,
hoc quidem a conductore exigitur, sed ei non redditur
a quo ablatum est: de qua re praecipimus ut
quidquid violenter cuilibet ex familia ablatum fuerit,
ipsi restituatur cui ablatum est, et utilitati nostrae non
proficiat, ne nos ipsi auctores violentiae esse videamur.
Praeterea volumus ut si quando eos qui in obsequio
sunt experientiae tuae in aliquibus causis quae
<pb n="0502C"/>
fiunt extra patrimonium transmittas, parva quidem
commoda ex eis accipiant, sed tamen ita ut in eorum
utilitatem proficiant, quia nos sacculum Ecclesiae
ex lucris turpibus nolumus inquinari. Jubemus etiam
ut hoc experientia tua summopere custodiat, ut per
commodum conductores in massis Ecclesiae nunquam
fiant; ne dum commodum quaeritur, conductores frequenter
mutentur, ex qua mutatione quid aliud agitur,
nisi ut ecclesiastica praedia nunquam colantur?
<pb n="0503A"/>
Sed et ipsa etiam libellatica, prout summa pensionis
fuerit, moderentur. Per cellas et cellaria non
plus de massis Ecclesiae te accipere volumus, nisi
quantum consuetudo est, tua autem quae comparari
jussimus, ab extraneis comparentur.</p>
<p>Pervenit autem ad nos tres libras auri Petro conductori
de Subpatriana injuste ablatas: de qua causa
Fantinum defensorem subtiliter require; et si manifeste,
injuste, et incompetenter ablatae sunt sine aliqua
tarditate restitue. Cognovimus etiam rusticos
burdationem quam jam ab eis exactam Theodosius
minime persolverat iterum dedisse, ita ut in duplo
exacti sint. Quod ideo factum est, quia ejus substantia
ad debitum Ecclesiae non sufficiebat. Sed quoniam
per filium nostrum servum Dei Diaconum edocti sumus
<pb n="0503B"/>
quod ex rebus substantiae ejus possit hoc ipsum
damnum sufficienter resarciri, volumus quingentos
septem solidos eisdem rusticis sine aliqua imminutione
restitui, ne in duplo videantur exacti. Si autem
supra damnum rusticorum etiam quadraginta solidi
de rebus Theodosii remanent, quos et apud te diceris
habere, volumus ut filiae ejus reddantur, ut res
suas, quas in pignore dederat, recipere debeat. Cui
etiam batiolam patris sui restitui volumus.</p>
<p>Campanianus gloriosus magister militum duodecim <emph>537</emph> 
 solidos annuos Joanni notario suo reliquerat
ex massa Varroniana: quos dare te annis singulis
sine aliqua dubitatione praecipimus nepti Eupli conductoris,
<pb n="0504A"/>
quamvis omne mobile ejusdem Eupli perceperit,
exceptis duntaxat solidis; dare etiam de solidis
illius te volumus solidos viginti quinque. Suppostorium
aliquod argenteum, pro uno solido dicitur
esse appositum, et calix pro sex solidis dicitur esse
appositus. Interrogato Dominico secretario, vel aliis
qui scire possunt, debitum recipe, et vascula praefata
restitue.</p>
<p>Agimus autem gratias sollicitudini tuae, quia de
causa fratris mei praecepi tibi ut argentum illius retransmittere
debuisses, et sic oblivioni mandasti ac
si tibi aliquid ab extremo mancipio tuo diceretur;
quod jam vel modo non experientia, sed negligentia
tua studeat implere, vel quidquid ejus apud Antoninum
fuisse cognoveris, sub omni velocitate retransmitte.</p>
<p>
            <pb n="0504B"/>De causa Salpingi Judaei, epistola aliqua est inventa
quam tibi fecimus transmitti, ut eam relegens, et
subtiliter causam ejus, vel viduae cujusdam quae in
eodem negotio dicitur implicata, cognoscens, de
quinquaginta uno solidis qui reddi debere noscuntur,
sicut justum tibi fuerit visum, responsum facias,
ita ut res alienae injuste nullo modo a creditoriis
defraudentur.</p>
<p>Antonino medietas legati sui data est, medietas
redimetur: quam medietatem ex communi substantia
ei volumus adimpleri, et non solum ei, sed etiam
defensoribus et peregrinis, quibus legati titulo aliquid
<pb n="0505A"/>
dereliquit; et familiae legatum persolvi volumus,
quod tamen ad nos pertinet. Collecta ergo ratione
pro nostra parte, id est pro novem unciis persolve.</p>
<p>De solidis Ecclesiae Canusinae volumus ut aliquid
clericis ejusdem Ecclesiae largiaris, quatenus et ii
qui nunc inopiam patiuntur, sustentationem aliquam
habeant; et si illic Deus voluerit ordinari episcopum,
habeat unde subsistat.</p>
<p>De lapsis sacerdotibus vel quolibet ex clero,
observare te volumus ut in rebus eorum nulla contaminatione
miscearis; sed pauperrima regularia
monasteria require, quae secundum Deum <emph>538</emph> vivere
sciunt, et in eisdem monasteriis ad poenitentiam
lapsos trade; et res lapsorum in eodem loco
<pb n="0505B"/>
proficiant, in quo agere poenitentiam traduntur, quatenus
ipsi ex rebus illorum subsidium habeant, qui
de correptione eorum sollicitudinem gerunt. Si vero
parentes habent, res eorum legitimis parentibus dentur,
ita tamen ut eorum stipendium, qui in poenitentiam
dati fuerint, sufficienter debeat procurari. Si qui
vero ex familia ecclesiastica sacerdotes, vel levitae,
vel monachi, vel clerici, vel quilibet alii lapsi fuerint,
dari eos in poenitentiam volumus, sed res eorum
ecclesiastico juri non subtrahi. Ad usum tamen
suum accipiant, unde ad poenitendum subsistant, ne
si nudentur, locis, in quibus dati fuerint, onerosi
sint. Si qui parentes in possessione habent, ipsis res
eorum tradendae sunt, ut in ipsis juri Ecclesiae conserventur.</p>
<p>
            <pb n="0505C"/>Ante triennium <note>(Grat. dist. 31, can. Ante triennium)</note> 
 subdiaconi omnium Ecclesiarum Siciliae prohibiti
<pb n="0506A"/>
fuerant ut more Romanae Ecclesiae nullatenus
suis uxoribus miscerentur. Quod mihi durum atque
incompetens videtur, ut qui usum ejusdem continentiae
non invenit, neque castitatem ante promisit,
compellatur a sua uxore separari, atque per hoc,
quod absit, deterius cadat. Unde videtur mihi ut a
praesenti die episcopis omnibus dicatur ut nullum
subdiaconum facere praesumant <note>(Grat. dist. 28, can.
Nullum)</note>, nisi qui se victurum caste promiserit, quatenus
et praeterita quae per propositum mentis appetita
non sunt, violenter non exigantur, et futura
caute caveantur. Qui vero post eamdem prohibitionem,
quae ante triennium facta est, continenter cum
suis uxoribus vixerunt, laudandi atque remunerandi
sunt, et ut in bono suo permaneant exhortandi. Eos
<pb n="0506B"/>
autem qui post prohibitionem factam se a suis uxoribus
continere noluerint, nolumus pervenire ad sacrum
ordinem, quia nullus debet ad ministerium altaris
accedere, nisi cujus castitas ante susceptum
ministerium fuerit approbata.</p>
<p>Liberato negotiatori qui se Ecclesiae commendavit,
qui habitat in massa Cinciana, annuam continentiam
a te volumus fieri. Cujus continentiae summam
ipse aestima, qualis esse debeat, ut <emph>539</emph> renuntiata
nobis in tuis possit rationibus imputari. De
praesenti vero indictione, jam a filio nostro servo Dei
Diacono percepi.</p>
<p>Fantinum defensorem Joannes Monachus quidam
moriens in sex uncias haeredem dimisit, cui hoc
quidem quod dimissum est trade, sed contestare eum
<pb n="0506C"/>
ut hoc facere ulterius non praesumat. Sed pro labore
suo statue quid accipiat, ut ei vacuus labor suus esse
<pb n="0507A"/>
non debeat; et hoc meminerit, ut qui Ecclesiae stipendiis
subsistit, ad lucra propria non anhelet. Si
quid vero sine peccato, sine appetitu concupiscentiae,
per eos qui causas Ecclesiae agunt ad Ecclesiam venerit,
dignum est ut ex labore suo ipsi vacui esse
non debeant, sed nostro servetur judicio qualiter debeant
remunerari.</p>
<p>De argento Rusticiani causam subtiliter require,
et quod tibi justum videtur exsequere. Alexandrum
virum magnificum admone, ut causam suam cum
sancta Ecclesia decidere debeat. Quod si facere forte
neglexerit, eamdem causam cum timore Dei, honestate
servata, ut potes, exsequere. In qua re etiam
largiri te volumus aliquid; et si potest fieri, quod
aliis dandum est, ipsi relaxetur, dummodo causam
<pb n="0507B"/>
quam nobiscum habet perexeat.</p>
<p>Donationem ancillae Dei, quae lapsa est, et in monasterio
data, omni postposita tarditate restitue,
quatenus ipse locus, ut superius dixi, rerum ejus stipendia
habeat, qui ejus sollicitudinis labores portat.
Sed et quidquid ab aliis ex ejus substantia tenetur,
recollige, et monasterio praefato trade.</p>
<p>Pensiones Xenodochii de via nova, quantas mihi
indicasti, quia apud te habes, nobis dirige. Actionario
autem, quem in eodem patrimonio deputasti,
prout tibi videtur, ei aliquid largire.</p>
<p>De ancilla Dei quae cum Theodosio fuit, Extranea
nomine, videtur mihi ut ei continentiam facias, si
utile conspicis, aut certe donationem, quam fecit
reddas. Domum monasterii, quam Antoninus datis
<pb n="0507C"/>
triginta solidis a monasterio tulerat, receptis solidis
omni postposita tarditate restitue. Amulas onychinas,
requisita subtiliter veritate, restitue, quas per
portitorem praesentium retransmisi.</p>
<p>Saturninum, si vacat, et occupatus apud te non
est, ad nos dirige. Felix conductor Domnae Campanae,
quem liberum reliquerat, atque esse indiscussum
jusserat, dixit sibi a Maximo subdiacono septuaginta
duos solidos ablatos, pro quibus dandis asseruit
quia omnes res suas quas in Sicilia habuit, vel
venundedit, vel apposuit. Sed scholastici dixerunt
quod de fraudibus indiscussus esse non potest. Dum
tamen ad nos de Campania reverteretur, facta tempestate
mortuus est: cujus te volumus uxorem et
filios requirere, et quidquid apposuerat, vel vendiderat,
<pb n="0507D"/>
apposita <emph>540</emph> absolve, de venditis pretium
restitue, et insuper eis aliquod alimentum praebe,
quia Maximus eum in Siciliam miserat, et ibi ei quae
asserebat abstulerat. Cognosce ergo quae ablata sunt,
et uxori filiisque ejus sine aliqua mora restitue. Haec
omnia sollicite relege, omnemque illam familiarem
tuam negligentiam postpone. Scripta mea ad rusticos
quae direxi, per omnes massas fac relegi, ut
sciant quid sibi contra violentias debeant defendere
<pb n="0508A"/>
ex auctoritate nostra, eisque vel authentica vel exemplaria
eorum dentur. Vide ut omnia absque imminutione
custodias, quia de his quae tibi pro servanda
justitia scribo, ego absolvor, et tu si negligis, obligaris.
Terribilem judicem considera venientem; et
de adventu illius nunc tua conscientia contremiscat,
ne tunc sine causa jam timeat, cum coram illo
coelum et terra tremuerit. Audisti quod volo, vide
quid agas. <note>(Cf. Joan., Diac., l. II, c. 59.)</note> 
</p>
        </div2>

<div2>
          <head>EPISTOLA XLV. AD UNIVERSOS EPISCOPOS PER ILLYRICUM. <hi>Ut episcopos ab hostibus expulsos suscipiant, eisque necessaria subministrent.</hi> </head>
<p>Gregorius universis episcopis per Illyricum.</p>
<p>
            <pb n="0508B"/>Jobinus excellentissimus vir, filius noster, praepositus
per Illyricum, scriptis suis nobis indicasse
dignoscitur, ad se sacris apicibus destinatis, jussum
fuisse episcopos quos e propriis locis hostilitatis furor
expulerat ad eos episcopos qui nunc usque in locis
propriis degunt pro sustentatione et stipendiis praesentis
vitae esse jungendos. Et licet ad hoc fraternitatem
vestram jussio principalis admoneat, habemus
tamen majus his praeceptum aeterni principis, quo ad
haec terribilius peragenda compellimur, ut non dico
fratres et coepiscopos nostros, sed ipsos etiam, quos
nobis contrarios patimur, cum opportunitas postulat,
in conferendis subsidiis necessitatum carnalium, diligamus.
Oportet ergo vos ad hanc rem et coelesti primitus
principi obedientes existere, et imperialibus
<pb n="0508C"/>
etiam jussionibus consentire, quatenus fratres coepiscoposque
nostros, quos captivitatis diversarumque
necessitatum angustiae comprimunt, debeatis consolandos
convivendosque vobiscum in ecclesiasticis
sustentationibus libenter suscipere. Non quidem ut
per communionem episcopalis throni dignitas dividatur,
sed ut ab Ecclesia juxta possibilitatem sufficientia
debeant alimenta percipere. Sic enim et proximum
in Deo, et Deum in proximo diligere comprobamur.
Nullam quippe eis nos in vestris Ecclesiis
auctoritatem tribuimus, sed tamen eos vestris solatiis
contineri summopere hortamur. Mense Junii, indictione
nona. <note>(Cf. Joan. Diac. l. III, c. 16.)</note> 
</p>
        </div2>

<div2>
          <head> <emph>541</emph> EPISTOLA XLVI. AD PETRUM SUBDIACONUM. <hi>Ut Godiscalchi filio inopi et caeco ad victum necessaria suppeditet, praecipit.</hi> </head>

<pb n="0508D"/>
<p>Gregorius Petro subdiacono.</p>
<p>Divina praecepta nos admonent diligere proximos
sicut nosmetipsos; et cum hac eos praecipiamur charitate
diligere, quanto magis debemus his in subsidiis
necessitatum carnalium subvenire, ut eorum
angustias, si non ex omnibus, saltem aliquibus sustentaculis
<pb n="0509A"/>
sublevemus. Quoniam ergo Godiscalchi
viri dignissimi filium non solum amissione visus, sed
etiam inopia victus egestatem pati conspeximus, necessarium
duximus, in quantum possibilitas suppetit,
ei praebere consultum. Propterea experientiae tuae
praesenti jussione praecipimus ut annis singulis viginti
quatuor modios tritici, fabae quoque modios duodecim,
et vini decimatas viginti pro sustentatione
vitae debeat ministrare, quod tuis postmodum possit
rationibus imputari. Ita ergo fac ut praesentium lator
nullas de percipiendis Domini donis moras sustineat,
et tu bene dispensatae mercedis possis particeps inveniri. <note>(Cf. Joan. Diac. l. II, c. 55.)</note> 
</p>
        </div2>

<div2>
          <head>EPISTOLA XLVII. AD VIRGILIUM ARELATENSEM, ET THEODORUM MASSILIENSEM EPISCOPUM. <hi>Judaeos non esse ad baptismum cogendos, sed ad fidem amplectendam suaviter excitandos.</hi> </head>

<pb n="0509B"/>
<p>Gregorius Virgilio Arelatensi, et Theodoro
episcopo Massiliae Galliarum.</p>
<p>Scribendi ad fraternitatem vestram reddendique
<pb n="0510A"/>
debitae salutationis alloquium, licet nulla congrui
temporis vel personarum esset occasio, actum est
ut uno in tempore et quae decebant de dilectione proximitatis
fraternae persolverem, <emph>542</emph> et quorumdam
querimoniam, quae ad nos perlata est, quomodo errantium
animae salvandae sint, non tacerem. Plurimi
si quidem Judaicae religionis viri in hac provincia
commanentes, ac subinde in Massiliae partes pro diversis
negotiis ambulantes, ad nostram perduxere
notitiam, multos consistentium in illis partibus Judaeorum,
vi magis ad fontem baptismatis quam
praedicatione perductos. Nam intentionem quidem
hujuscemodi et laude dignam censeo, et de Domini
nostri dilectione descendere profiteor. Sed hanc eamdem
intentionem, nisi competens Scripturae sacrae
<pb n="0510B"/>
comitetur effectus, timeo ne aut mercedis opus
exinde non proveniat, aut juxta aliquid, animarum
quas eripi volumus, quod absit, dispendia subsequantur.
Dum enim quispiam ad baptismatis fontem
non praedicationis suavitate, sed necessitate pervenerit,
ad pristinam superstitionem remeans, inde deterius
<pb n="0511A"/>
moritur, unde renatus esse videbatur. Fraternitas
ergo vestra hujusmodi homines frequenti praedicatione
provocet, quatenus mutare veterem vitam
magis de doctoris suavitate desiderent. Sic enim et
intentio nostra recte perficitur, et conversi animus
ad priorem denuo vomitum non mutatur. Adhibendus
ergo est illis sermo, qui et errorum in ipsis spinas
urere debeat, et praedicando quod in his tenebrescit
illuminet, ut pro his admonitione frequenti
mercedem fraternitas vestra capiat, et eos quantum
Deus donaverit, ad novae regenerationem vitae perducat. <note>(Cf. Joan. Diac. l. IV, c. 43.)</note> 
</p>
        </div2>

<div2>
          <head>EPISTOLA XLVIII. AD THEODORUM DUCEM SARDINIAE. <hi>Ut officialem suum cum Juliana abbatissa judicium subire praecipiat, Pompeianam vero in pia causa salvo jure protegat.</hi> </head>

<pb n="0511B"/>
<p>Gregorius Theodoro duci Sardiniae.</p>
<p>Justitiam, quam mente geritis, oportet coram hominibus
luce operum demonstretis. Juliana siquidem
abbatissa monasterii sancti Viti, quod <emph>543</emph> Vitula
 quondam recordandae memoriae construxerat,
insinuavit nobis a Donato officiali vestro possessionem
juris praedicti monasterii detentari. Qui dum
excellentiae vestrae patrociniis se cingi conspicit,
ad examinandum judicium venire contemnit. Sed
nunc gloria vestra praecipiat eumdem officialem
cum praedicta ancilla Dei arbitrale subire judicium,
quatenus quidquid eorum de tali controversia arbitrorum
<pb n="0511C"/>
judicio fuerit diffinitum, effectui mancipetur;
ut id quod se amittere sive retinere perspexerit,
non hoc virtutis opere fieri, sed legis justitiae debeat
reputari.</p>
<p>Praeterea et Pompeiana religiosa, quae monasterium
in domo propria construxisse dignoscitur, questa
est matrem quondam generi sui defuncti testamentum
ejus velle cassare, quatenus ultimum filii
<pb n="0512A"/>
ejus arbitrium ad irritum deducatur. Pro qua re charitate
paterna gloriam vestram necessarium duximus
adhortandam, ut piis se causis salva justitia libenter
accommodet, et quidquid his juris ratio tribuit, benigne
jubeat custodiri. Dominum autem petimus ut
viam vitae vestrae propitius dirigat, dignitatemque
susceptam administrationis prosperitate disponat.</p>
</div2>

<div2>
          <head>EPISTOLA XLIX. AD HONORATUM DIACONUM. <hi>Quid imperatoribus pro Sardiniae incolis suggerendum sit.</hi> </head>
<p>Gregorius Honorato diacono.</p>
<p>Quia regiminis locum licet immeriti suscepimus,
oportet ut fratrum nostrorum necessitatibus, in quantum
<pb n="0512B"/>
facultas suppetit, concurramus. Januarius
ergo metropoleos Caralis frater et coepiscopus noster,
veniens huc in Romanam civitatem, edocuit
nos Theodorum gloriosum magistrum militum, qui
ducatum Sardiniae insulae suscepisse dignoscitur,
multa illic contra piissimorum dominorum jussa
peragere, quibus plurima gravamina possessorum,
vel civium imperii sui, competenti clementia vel
mansuetudine submoverunt. Pro qua re volumus ut
apto tempore piissimis dominis, juxta id quod provinciales <emph>544</emph> 
 praedictae insulae juste et competenter
postulant, suggeras; dum et antea ad Edancium
gloriosum magistrum militum, jam per indictionem
septimam tunc ducem Sardiniae, sacra imperialia
concurrerunt, quibus omnia praeceperunt gravia
<pb n="0512C"/>
nunc capitula submoveri, quatenus eorum jussa de
pietatis largitate procedentia a ducibus quos in tempore
praeesse contigerit inconcussa serventur, mercesque
eorum ad administrantibus non debeat dissipari;
ut quietam sub imperio clementi dominorum
vitam transigant, et consultum quod subjectis suis
tranquilla mente tribuunt, in adventu aeterni judicis
multiplicata compensatione recipiant.
</p>
        </div2>

<div2>
          <head>EPISTOLA L. AD ANTHEMIUM SUBDIACONUM. <hi>Ne cum monachis habitent mulieres. Ne in quarumdam insularum monasteriis pueri ante 18 aetatis annum suscipiantur.</hi> </head>

<pb n="0513A"/>
<p>Gregorius Anthemio subdiacono.</p>
<p>Sicut regiminis locum Deo, ut ipsi placuit, disponente
suscepimus, ita nos oportet de commissis
nobis animabus esse sollicitos. Comperimus autem
 in insula Eumorphiana, in qua situm beati Petri
apostolorum principis oratorium esse dignoscitur,
multos virorum cum mulieribus suis diversorum patrimoniorum
illuc pro necessitate feritatis barbaricae
refugisse: quod importunum judicavimus, ut dum alia
refugiorum loca vicina sint, cur ibidem cum monachis
debeant mulieres habitare? Propterea praesenti
<pb n="0513B"/>
jussione praecipimus experientiae tuae ut a praesenti
tempore nullam illic ulterius mulierem, sive ecclesiastici
juris sit, sive cujuslibet alterius, habitare
commanereve permittat, sed refugium sibi, cum sicut
praedictum est, tot loca vicina sint, ubi maluerint,
ipsi provideant, ut omnis exinde mulierum
conversatio submoveatur; ne si, quae in nobis est,
curam gerere desistamus, atque inimici laqueis obviare,
nos exinde, quod absit, si quid diversi contigerit,
culpabiles existamus. Praesentium itaque latori
Felici abbati mille quingentas <emph>545</emph> plumbi libras,
de quo in eadem insula egere dignoscitur,
dare non differas, quod tuis postmodum, cum totius
quantitatis ratio noscetur rationibus imputetur <note>(Grat. 20, q. 1, can. 5)</note>.
Ita ergo fac ut te ipse provideas,
<pb n="0513C"/>
si in ejusdem insulae fabrica expendi utiliter
valent. Quia autem dura est in insulis congregatio
monachorum, etiam pueros in eisdem monasteriis
ante decem et octo annorum tempora suscipi prohibemus.
Vel si qui nunc sunt, tua eos experientia auferat,
et in Romanam urbem transmittat. Hoc et in Palmaria
aliisque insulis te per omnia volumus custodire.
</p>
        </div2>

<div2>
          <head>EPISTOLA LI. AD UNIVERSOS MONACHOS IN CHRISTI MONTE INSULA CONSTITUTOS. <hi>Abnormes illos monachos Horosio abbati obedire jubet.</hi> </head>
<p>Gregorius universis monachis in Christi monte
insula constitutis.</p>
<p>
            <pb n="0514A"/>Pervenit ad nos nulla vos monachicae regulae praecepta
custodire: pro qua re compulsi sumus praesentis
praecepti portitorem Horosium abbatem ad
vos dirigere, ut omnia acta vestra subtiliter exquirens,
quaeque ei recta fuerint visa disponat, et nobis
quae ab eo ordinata fuerint renuntiet. Proinde admonemus
ut omnem ei obedientiam praebeatis; et
quidquid disposuerit, velut a me dispositum, cum
debita reverentia custodite.
</p>
        </div2>

<div2>
          <head>EPISTOLA LII. AD SYMMACHUM DEFENSOREM. <hi>De construendo in Corsica monasterio; de corrigendis monachis in Gorgonia; de sacerdotum cum mulieribus conversatione.</hi> </head>
<p>Gregorius Symmacho defensori.</p>
<p>Filius meus Bonifacius diaconus dixit mihi quod
<pb n="0514B"/>
experientia tua scripsisset monasterium quondam
ab Labina religiosa femina constructum paratum
existere, ut in eo debeant monachi ordinari. Et
quidem laudavi sollicitudinem tuam; sed volo ut
excepto eo loco qui jam <emph>546</emph> in eamdem rem dimissus
est, locus alter debeat provideri; ita tamen,
ut pro incertitudine temporis locus super mare requiri
debeat, qui aut loci dispositione munitus existat,
aut certe non magno labore muniri valeat, ut
illuc monachos transmittamus, quatenus insula ipsa,
quae monasterium nunc usque non habuit, etiam in
hujus conversationis via meliorari debeat. Ad quam
rem implendam atque providendam Horosium abbatem,
praesentis praecepti portitorem, direximus, cum
quo tua experientia littora Corsicae circumeat; et si
<pb n="0514C"/>
cujuslibet personae privatae locus talis inveniri
dignus potuerit, dignum parati sumus pretium dare,
ut possimus aliquid firme constituere. Cui praefato
Horosio injunximus ut in Gorgoniam insulam pergat,
cum quo tua experientia pariter eat; et mala
omnia quae illic cognovimus admissa ita vindicate, ut
per ultionem vestram praefata insula etiam in posterum
maneat correcta. Hujus insulae monasteria saepe
fatus abbas Horosius instituat, atque ita ad nos remeare
festinet. Ita igitur experientia tua faciat, ut ex
utraque re, id est vel providendo in Corsica monasterio,
vel corrigendis monachis in Gorgonia, non nostrae,
sed voluntati omnipotentis Dei parere festines.</p>
<p>
            <pb n="0515A"/>Praeterea volumus ut sacerdotes qui in Corsica
commorantur prohiberi debeant ne cum mulieribus
conversentur, excepta duntaxat matre, sorore,
 vel uxore, quae caste regenda est. Tribus vero, de
quibus praedicto filio meo Bonifacio diacono tua experientia
scripsit, quia vehementer egent, quidquid eis
sufficere aestimas, impende; quod nos in tuis postmodum
rationibus imputabimus. Data mense Julio.</p>
</div2>

<div2>
          <head>EPISTOLA LIII. AD FELICEM EPISCOPUM SIPONTINUM. <hi>Canusinam ecclesiam visitare, atque in ea duos parochiales presbyteros ordinare praecipit.</hi> </head>
<p>Gregorius Felici episcopo Sipontino.</p>
<p>Pervenit ad nos quod Canusina ecclesia ita sit
sacerdotii officio destituta, ut nec poenitentia ibidem
<pb n="0515B"/>
decedentibus, nec baptisma praestari possit infantibus.
Hujus igitur tam piae rei <emph>547</emph> tamque necessariae
mole permoti, jubemus dilectioni tuae ut, hujus praeceptionis
auctoritate commonitus, memoratae ecclesiae
visitator accedas, et vel duos parochiales presbyteros
debeas ordinare; quos tamen dignos ad tale officium
veneratione vitae et morum gravitate pervideris, et quibus
in nullo obvient constituta canonicae disciplinae,
ut sanctae condigna cautela provideatur ecclesiae.
</p>
        </div2>

<div2>
          <head>EPISTOLA LIV. AD JOANNEM EPISCOPUM SURRENTINUM. <hi>Ut in sancti Stephani monasterio sanctae Agathae reliquias solemniter collocet.</hi> </head>
<p>Gregorius Joanni episcopo Surrentino.</p>
<p>
            <pb n="0516A"/>Religiosis desideriis facile est praebere consensum,
ut fidelis devotio celerem sortiatur effectum.
Et quoniam Savinus abbas monasterii sancti Stephani
 insulae Capris suggessit nobis se sanctae
Agathae Martyris reliquias jam olim apud se habere
concessas, et in monasterio suo vult ipsa sanctuaria
collocari, ideo ad praedictum monasterium te jubemus
accedere, et, si ibidem nullum corpus constat
humatum, praedicta sanctuaria solemniter collocabis,
ut devotionis suae potiatur effectu.
</p>
        </div2>

<div2>
          <head>EPISTOLA LV. AD ANTHEMIUM SUBDIACONUM. <hi>Ut neque pauperes opprimi, neque liberae mulieris filium ad servitutem cogi patiatur.</hi> </head>
<p>
            <pb n="0516B"/>Gregorius Anthemio subdiacono.</p>
<p>Non solum frequentibus praeceptionibus, sed etiam
praesentem te saepius monuisse me memini, ut illic
vice nostra, non tantum pro utilitatibus ecclesiasticis,
quantum pro sublevandis pauperum necessitatibus
fungereris, et eos magis a cujuslibet oppressionibus
vindicares. Praesentium ergo lator Gaudiosus
insinuavit nobis ab actoribus sanctae Romanae, cui
Deo auctore praesidemus, Ecclesiae sibi violentiam
irrogari, asserens quod filios suos viri praedictae Ecclesiae
velint vindicare. Oblatis etenim ab eo documentis,
agnovimus Siricam uxorem praesentium
portitoris, ab Ecia quondam gloriosae memoriae,
Morenae cuidam feminae titulo donationis fuisse largitam,
<pb n="0517A"/>
et ab eadem Morena per epistolam manumissam;
et ideo indecens esse credimus ut <emph>548</emph> progeniti
ex libera muliere filii ad servitium retrahantur.
Propterea experientiae tuae praesenti auctoritate
praecipimus ut his ipsis documentis, sicut et nos didicimus,
exuto a curis animo, diligenter intendat,
quatenus si documenta nulla sunt ab Ecclesiae parte
quae documentis hujus hominis debeant obviare, ab
ejus se molestia sine aliqua retractatione suspendat.
Durum enim est ut si alii pro mercede sua libertates
tribuunt, ab Ecclesia quam tueri has oportuerat
revocentur. Iterum ergo atque iterum experientiam
tuam necessario submonemus, ut illic si quae inter
pauperes et Romanam Ecclesiam sanctam quaestiones
vertuntur, omni mentis integritate discutiat,
<pb n="0517B"/>
sicque patrimoniales utilitates peragat, ut a benignitate
justitiae non recedat.
</p>
        </div2>

<div2>
          <head>EPISTOLA LVI. AD PETRUM SUBDIACONUM. <hi>Quid ad celebrandam dedicationem dare debeat ad erogandum pauperibus.</hi> </head>
<p>Gregorius Petro subdiacono.</p>
<p>Festivitatibus sanctorum desiderabiliter insistentes,
praesentis praeceptionis nostrae paginam ad experientiam
tuam necesse duximus dirigendam, indicantes
ei oratorium beatae Mariae, quod nuper in cella fratrum
aedificatum est, ubi Marinianus abbas praeesse
dignoscitur, Augusto mense disposuisse nos, adjuvante
Domino, summopere dedicari, quatenus coepta
nostra, operante Domino, debeant consummari.
<pb n="0517C"/>
Sed quia cellae ipsius tenuitas exigit, debere nos in
ipsa diei festivitate concurrere; propterea volumus
ut ad celebrandam dedicationem dare debeas ad
erogandum pauperibus, in auro solidos decem, vini
amphoras triginta, agnos ducentos, olei orcas
duas, berbices duodecim, gallinas centum, quae tuis
possint rationibus postmodum imputari. Statim ergo
fieri haec nulla morae interjectione constitue, ut vota
nostra, Deo auctore, celerem sortiantur effectum.
</p>
        </div2>

<div2>
          <head>EPISTOLA LVII. AD SEVERUM EPISCOPUM. <hi>De eligendo Ariminensi episcopo.</hi> </head>
<p>Gregorius Severo episcopo.</p>
<p>
            <pb n="0518A"/>Fraternitatis tuae edocti sumus epistola, in persona
Ocleatini de electione episcopatus <emph>549</emph> aliquos consensisse,
quem quoniam nos non concedimus, in ejus
non debent immorari persona. Sed habitatoribus
ejusdem civitatis edicito, ut si in eadem Ecclesia dignum
ad hoc opus invenerint, in ipsius cuncti
electionem declinent. Alioquin praesentium tibi
portitor personam, de qua ei diximus, indicabit,
in cujus debeat fieri electione decretum. Vos
etenim in ejusdem visitationem Ecclesiae estote
solertes atque solliciti, ut et res ejus illibatae serventur,
et utilitates vobis disponentibus more solito
peragantur.
</p>
        </div2>

<div2>
          <head>EPISTOLA LVIII. AD ARSICINUM DUCEM, CLERUM, ORDINEM, ET PLEBEM ARIMINENSIS CIVITATIS. <hi>Ne Ocleatinum in episcopum eligant.</hi> </head>

<pb n="0518B"/>
<p>Gregorius Arsicino duci, clero, ordini et plebi
 Ariminensis civitatis.</p>
<p>Dilectionis vestrae quam sit in exspectatione pontificis
prona devotio, directae relationis textus insinuat.
Sed quia ordinatorem vehementer in his oportet
esse sollicitum, nostrae in hoc utique cura deliberationis
invigilat. Ideoque charitatem vestram scriptis
praesentibus admonemus, ut nullus se debeat pro
Ocleatini ad nos fatigare persona; sed si in eadem
civitate qui ad hoc sit utilis invenitur, ita ut a nobis
reprehendi non possit, vestra concurrat electio. Si
vero ad hoc dignus inventus non fuerit, nos in quo
<pb n="0518C"/>
pariter debeatis praebere consensum, praesentium diximus
portitori. Vos autem unanimes orate fideliter,
ut quincunque fuerit ordinandus, et vobis utilis possit
existere, et dignum Deo nostro sacerdotale exhibere
servitium.
</p>
        </div2>

<div2>
          <head>EPISTOLA LIX. AD ANTHEMIUM SUBDIACONUM. <hi>Palatinae annuos triginta solidos pro sustentatione tribuat.</hi> </head>
<p>Gregorius Anthemio subdiacono.</p>
<p>Si proximorum necessitatibus habita compassione
benigna mente concurrimus, nostris procul dubio
<pb n="0519A"/>
 necessitatibus clementem Dominum reperimus. Palatina
siquidem femma illustris, continua hostilitate
insinuavit se plurimis necessitatibus subjacere. Propterea
experientiae tuae praesenti auctoritate praecipimus,
uti pro sustentatione ejus <emph>550</emph> annuos triginta
solidos dare non differat, qui tuis postmodum possint
rationibus imputari. Ita ergo fac ut et tu bene ministrando
mercedis commmodum percipias, et nostra
ad effectum praecepta perducas.
</p>
        </div2>

<div2>
          <head>EPISTOLA LX. AD CLERUM ORDINEM, ET PLEBEM CONSISTENTEM PERUSIAE. <hi>Ne episcopi electionem diutius differant.</hi> </head>
<p>Gregorius clero, ordini, et plebi consistenti Perusiae.</p>
<p>Miramur, carissimi fratres in Christo, quare Ecclesiam
<pb n="0519B"/>
Dei tanto tempore absque Rectore conspicitis,
ac de vestro totiusque plebis regimine minime cogitatis.
Notum est enim, quod grex, si pastoris cura
defuerit, per avia gradiatur, et ob hoc facilius inimici
laqueos insidiantis incurrat. Unde necesse est de
his qui Ecclesiae militant unum, habito timore Domini,
perquirere, qui Pastoris ministerium possit digne
suscipere, atque illic, protegente Domino, sacramentorum
divinorum dispensator insistere, quatenus
et pro filiis Ecclesiae vestrae purae quotidie mentis
holocaustum offerat, et viam gregi, quomodo ad supernam
patriam gradiatur, ostendat.
</p>
        </div2>

<div2>
          <head>EPISTOLA LXI. AD GENNADIUM PATRICIUM ET EXARCHUM AFRICAE. <hi>Ut Theodorum magistrum militum a pauperum et Ecclesiae vexatione abstinere jubeat.</hi> </head>

<pb n="0519C"/>
<p>Gregorius Gennadio patricio et exarcho Africae.</p>
<p>Dei prae oculis vos indesinenter habere timorem, ac
sectari justitiam submissa hostium colla testantur;
sed ut gloriam vestram in eadem prosperitate gratia
Christi custodiat, quaecunque perperam committi cognoscitis,
celeri, sicut consuevistis, prohibitione compescite,
ut armis justitiae praemuniti, hostiles impetus
fidei virtute, quod est tutius culmen virtutis, superetis.
<pb n="0520A"/>
Marinianus siquidem Turritanae civitatis
frater et coepiscopus noster nobis lacrymabiliter indicavit
civitatis suae pauperes omnino vexari, et <emph>551</emph> 
 commodalibus affligi dispendiis. Insuper et
 religiosos ecclesiae suae homines gravem ab hominibus
Theodori magistri militum sustinere molestiam,
ac pati corporales injurias; et quod ad hoc usque
prorumpitur, ut in carcerem, quod dici nefas est,
retrudantur, se quidem etiam in causis ad Ecclesiam
suam pertinentibus a praefato glorioso viro graviter
impediri. Quae quam sint, si tamen vera sint,
reipublicae disciplinae contraria, vos scitis. Et quia
haec omnia vestram excellentiam convenit emendare,
salutans eminentiam vestram exposco, ut ea ulterius
fieri non sinatis, sed ex opere illi jubete diligere, ut
ab Ecclesiae se laesione removeat et nullus eorum in
<pb n="0520B"/>
angariis seu commodis ultra quam sinit ratio praegravetur,
aut si quae causae fuerint, non potentatus
metu, sed legali ordine finiantur, Ita igitur quaeso,
aspirante vobis Domino, haec omnia praeceptionis
vestrae interminatione corrigite, ut si non rectitudinis
contemplatione, saltem formidine vestrae jussionis
a talibus se gloriosus Theodorus, vel homines ejus
abstineant, quatenus quod ad laudem vestram proficiat
et mercedem in partibus vobis commissis possit
florere cum libertate justitia.
</p>
        </div2>

<div2>
          <head> EPISTOLA LXII. AD JANUARIUM ARCHIEPISCOPUM CARALIS SARDINIAE. <hi>Ut a quorumdam molestiis Catellam, salva justitia, tueatur.</hi> </head>
<p>Gregorius Januario archiepiscopo Caralis Sardiniae.</p>
<p>
            <pb n="0520C"/>Si ipse Dominus noster viduarum se maritum, orphanorumque
patrem Scripturae sacrae profitetur testimonio,
nos quoque membra corporis ejus ad imitandum
caput summo debemus mentis affectu intendere,
et, salva justitia, orphanis et viduis praesto, si
necesse sit, esse. Et quia insinuatum est nobis Catellam
religiosam feminam habentem filium suum
hic in sancta Romana Ecclesia, cui Deo auctore praesidemus,
<pb n="0521A"/>
militantem, quorumdam immissionibus vel
inquietudinibus molestari, de ea re fraternitatem
vestram scriptis praesentibus necesse duximus adhortandam
ut eidem praedictae feminae tuitionem ferre,
salva justitia, non declinet, sciens quod de hujuscemodi
rebus et Dominum sibi debitorem faciat, et
nostram circa se charitatem magis astringat. Causas
enim praedictae feminae, sive sint, sive fuerint,
vestro volumus judicio terminari, ut foralis illi inquietudo
submoveri debeat, et tamen a judicii justitia
nullatenus excusetur. Oro autem Dominum, <emph>552</emph> 
qui viam vestram cursu ad se prospero dirigat, et
ad regnum venturae gloriae propitiatus ipse perducat.
</p>
        </div2>

<div2>
          <head>EPISTOLA LXIII. AD JANUARIUM EPISCOPUM CARALIS SARDINIAE. <hi>Pompeianam, ne contra aequitatem gravetur, commendat.</hi> </head>

<pb n="0521B"/>
<p>Gregorius Januario episcopo Caralis Sardiniae.</p>
<p>Licet fraternitas vestra zelo justitiae se in diversorum
tuitionem congruenter impendat, proniorem tamen
eam credimus prorsus existere in eorum solamina quos
el nostra commendat epistola. Pompeiana igitur religiosa
femina per hominem suum suggessit multa se quorumdam
hominum sustinere assidue irrationabiliter
gravamina, et ob hoc nobis supplicasse dignoscitur ut
nostris eam vobis commendaremus apicibus. Propterea
salutantes fraternitatem tuam, debito charitatis affectu
praedictam vobis feminam necessario duximus commendandam,
ut, comitante justitia, in nullo eam
fraternitas tua contra aequitatem gravari permittat,
nec aliqua inconsulte pati dispendia. Sed si quas
eam habere causas contigerit, in electorum judicio,
<pb n="0521C"/>
 altercando ventiletur contentio, et quaecunque fuerint
definita, ita tranquille ad effectum vobis solatiantibus
perducantur, ut et vobis pro tali opere merces
inhaereat, et nostris apicibus commendata gaudeat se
invenisse justitiam.
</p>
        </div2>

<div2>
          <head>EPISTOLA LXIV. AD JANUARIUM ARCHIEPISCOPUM CARALITANUM. <hi>Catellam religiosam feminam commendat.</hi> </head>
<p>Gregorius Januario archiepiscopo Caralis Sardiniae.</p>
<p>Pastoralis regiminis necessitate compellimur ut
orphanorum viduarumque causis solertius quam curis
<pb n="0522A"/>
caeteris insistamus. Insinuatum vero nobis est Catellam
religiosam feminam, habentem filium hic in
sancta Romana Ecclesia, cui Deo auctore praesidemus,
militantem, quorumdam immissionibus vel inquietudinibus
molestari. De ea re fraternitatem vestram
scriptis praesentibus necesse duximus adhortandam,
ut eidem praedictae feminae tuitionem ferre
salva justitia non declinet, sciens quod de hujusmodi
rebus et sibi Dominum faciat debitorem, et nostram
circa se charitatem magis astringat. Causas enim <emph>553</emph> 
 praedictae feminae sive sint, sive fuerint, vestro
volumus judicio terminari, ut foralis illi inquietudo
submoveri debeat, et tamen a judicii justitia nullatenus
excusetur. Oro autem Dominum qui viam vestram
cursu ad se prospero dirigat, et ad regnum venturae
<pb n="0522B"/>
gloriae propitiatus ipse perducat.
</p>
        </div2>

<div2>
          <head>EPISTOLA LXV. AD ANTHEMIUM SUBDIACONUM. <hi>Injuste titulatam Petronii domum, Theodorae illius viduae restituendam</hi> </head>
<p>Gregorius Anthemio subdiacono.</p>
<p>Sicut res ad jus Ecclesiae pertinentes amittere non
debemus, ita alienas appetere incivile esse nihilominus
judicamus. Et quoniam edocti sumus domum
Petronii notarii sanctae Romanae Ecclesiae, cui Deo
auctore praesidemus, a Constantio tunc defensore irrationabiliter
 titulatam, experientiae tuae praesentis
praecepti pagina demandamus ut, omni excusatione
vel dilatione omissa, deposito titulo eamdem domum
praesentium latrici Theodorae relictae antedicti Petronii
<pb n="0522C"/>
sine mora restituas, ne, quod absit, viduis
inde praejudicium oriatur, unde consolationis debent
invenire solatium.
</p>
        </div2>

<div2>
          <head>EPISTOLA LXVI. AD FELICEII EPISCOPUM MESSANENSEM. <hi>Quae servandae sint consuetudines, quae abrogandae. Ne munera sibi mittat, aut Romam veniat, amice monet.</hi> </head>
<p>Gregorius Felici episcopo Messanensi.</p>
<p> Consuetudines quae Ecclesiis gravamen noscuntur
inducere nostra nos decet consideratione remittere,
ne illuc aliqua cogantur inferre, unde sibi inferenda
debent potius exspectare. Clericorum siquidem
<pb n="0523A"/>
vel aliorum consuetudinem te oportet illibatam servare,
eisque annis singulis quae sunt consueta transmittere.
Nobis autem de caetero, ne quid transmittere
debeas, inhibemus. Et quoniam non delectamur
xeniis, Palmatianas, quas tua direxit fraternitas,
cum gratiarum actione suscepimus; sed eas, ne quod <emph>554</emph> 
 exinde potuisses sentire dispendium, digno
fecimus pretio venundari, et id fraternitati tuae transmisimus
singillatim. Sed quia charitatem tuam ad
nos venire velle cognovimus, scriptis praesentibus
admonemus ut ad veniendum non debeas laborem
assumere; sed ora pro nobis, ut quanto nos itineris
intervalla dissociant, tanto animis nostris adinvicem
Christo adjuvante simus in charitate conjuncti, quatenus
nos alterna obsecratione juvantes, susceptum
<pb n="0523B"/>
officium venturo integrum judici resignemus. <note>(Cf.
Joan. Diac. l. III, c. 24.)</note> 
</p>
        </div2>

<div2>
          <head>EPISTOLA LXVII AD PETRUM SUBDIACONUM. <hi>Ut Pastori oculis infirmo annuum praestet alimentum.</hi> </head>
<p>Gregorius Petro subdiacono.</p>
<p>Si proximorum necessitatibus habita compassione
benigna mente concurrimus, nostris procul dubio
petitionibus Dominum clementem reperimus. Pastorem
siquidem, qui nimia visus imbecillitate laborat,
habentem conjugem, duoque mancipia, qui et
cum Jonatha quondam gloriosa fuerat, plurimis cognovimus
necessitatibus subjacere. Propterea experientiam
tuam per praesentis praecepti paginam admonemus,
uti pro sustentatione ejus annuos tritici
<pb n="0524A"/>
 modios trecentos, necnon et fabae modios totidem
dare non differas, quae postmodum possint tuis rationibus
imputari. Ita ergo fac ut et tu bene ministrans
mercedis commodum percipias, et nostra ad
effectum praecepta perducas. Mense Augusto. <note>(Cf.
Joan. Diac. l. II, c. 55.)</note> 
</p>
        </div2>

<div2>
          <head>EPISTOLA LXVIII AD ANTHEMIUM SUBDIACONUM. <hi>Sacram supellectilem Venafranae Ecclesiae, quam clerici Judaeo vendiderant, restitui curet, ac reos ad poenitentiam compellat.</hi> </head>
<p>Gregorius Anthemio subdiacono.</p>
<p>Fuscus archiater, ardore fidei provocatus, preces
effudit, dicens Opilionem diaconum servum Dei, et
Crescentium, clericos, Venafranae <emph>555</emph> Ecclesiae,
oblitos timorem futuri judicii, ministeria antefatae
<pb n="0524B"/>
Ecclesiae Hebraeo cuidam, quod dici nefas est, vendidisse:
id est, in argento calices duos, coronas
cum delphinis duas, et de aliis coronis lilios, pallia
majora sex, et minora septem. Et ideo mox ut
praesentem jussionem experientia tua susceperit,
memoratos ecclesiasticos ad se faciat indifferenter
occurrere; et requisita veritate, si ita, ut suggestum
est, constiterit, memoratum Hebraeum, qui, oblitus
vigorem legum, praesumpsit sacra cimelia comparare,
per judicem provinciae faciat conveniri, et sine
aliqua mora antefata ministeria reddere compellatur,
ut ex eis saepe fatae Ecclesiae nihil possit imminui. Suprascriptos
autem diaconum vel clericos, qui tantum nefas
commiserunt, in poenitentia religare non differas, ut
tale tantumque delictum suis lacrymis possint diluere.
</p>
        </div2>

<div2>
          <head>EPISTOLA LXIX AD PETRUM SUBDIACONUM SICILIAE. <hi>Monasterii lites ac negotia omnia perito e laicis viro committenda.</hi> </head>

<pb n="0525A"/>
<p>Gregorius Petro subdiacono Siciliae.</p>
<p>Sicut studii nostri esse condecet a litigiis foralibus
monachos submovere, ut divinis ministeriis pie
ac solerter invigilent, ita necesse est nostram provisionem,
quemadmodum negotia eorum disponi debeant
ordinare, ne distenta mens per varias causarum
curas defluat, et ad celebrandum opus consuetum
enervata torpescat. Praesentium itaque lator
abbas Joannes plurima se monasterii sui asserit
habere negotia. Pro qua re experientiam tuam per
praesentis scripti paginam admonemus, quatenus cum
Fausto, qui Romani viri magnifici ex praetore cancellarius
<pb n="0525B"/>
fuerat, loqui debeat. Cujus si pronam ad
hanc rem compereris voluntatem, ei monasterii ipsius
generaliter debeas constituto salario commendare
negotia. Expedit enim parvo incommodo a strepitu
causarum servos Dei quietos existere, ut et
utilitates cellae per negligentiam non pereant, et
servorum Dei mentes ad opus dominicum liberiores
existant.
</p>
        </div2>

<div2>
          <head> <emph>556</emph> EPISTOLA LXX. AD UNIVERSOS EPISCOPOS PER SICILIAM. <hi>A fictorum defensorum angariis quomodo sibi caveant.</hi> </head>
<p>Gregorius Universis episcopis per Siciliam.</p>
<p>Fraternitatis vestrae diu jam probata devotio tanto
nos compellit pro vobis caute providere, quanto vos
<pb n="0525C"/>
astruit, audito nostrae Ecclesiae damno, studiose
concurrere. Cognovimus quosdam in Sicilia insula,
simulantes se sedis apostolicae defensores, de frumento
vos in angariis aliisque rebus affligere, necessarioque
duximus eorum fallaciae scriptis praesentibus
obviare. Ideoque fraternitatem vestram charitate debita
salutantes, magnopere commonemus, ut nullo
modo talibus deinceps apud vos locus subripiendi
remaneat; sed quisquis ille est, si revera sedis nostrae
fuerit notarius vel defensor, nisi nostra ad vos
specialiter vel rectoris nostri patrimonii scripta detulerit,
nullis per nomen Ecclesiae nostrae potiatur
angariis; nec aliqua vobis ab eo gravamina imponi
permittatis, sed suis utilitatibus iter suum propriis,
<pb n="0526A"/>
ut novit, disponat expensis. Nec quemquam ab eo in
locis istis patiamini molestari. Haec etenim quae nostris
apicibus pro vestra vestrorumque quiete inhibuisse
cognoscimur, sic constantius conservate, ut
hoc exuti gravamine, divinis obsequiis devoti ac paratiores
inveniri valeatis.
</p>
        </div2>

<div2>
          <head> EPISTOLA LXXI AD PETRUM SUBDIACONUM. <hi>Ut Cyriacum et Joannam conjugem ejus ex Judaea Christianam tueatur.</hi> </head>
<p>Gregorius Petro subdiacono.</p>
<p>Egentibus nostrae commendationis auxilio, oportet
nos, in quantum ratio patitur, benigna mente praebere
subsidium. Proinde experientiae tuae Cyriacum
et Joannam conjugem ejus, praesentium portitores,
nostra praeceptione duximus commendandos, quatenus
<pb n="0526B"/>
a nullo eos contra justitiam opprimi vel gravari
permittas. Sed ubi necesse fuerit, tuis, annuente
justitia, solatiis perfruantur, ut, salva aequitate, nostram
sibi in <emph>557</emph> omnibus commendationem te
concurrente prodesse laetentur. Quia vero praefata
femina, pro eo quod post acceptas sponsalitias arrhas,
ex Judaea ad Christianam religionem conversa
est, dicitur sustinere molestiam, et eamdem causam
jam dictam asseruit et finitam, experientia tua diligenter
exquirat; et si causam judicatam cognoverit,
nullam exinde querelam adversus suprascriptam feminam
ulterius quolibet modo reserpere permittat.
Sed quae judicata sunt, modis omnibus conserventur,
ne ob id quod meliorem partem elegisse dignoscitur,
<pb n="0526C"/>
malornm hominum controversiis quatiatur.
</p>
        </div2>

<div2>
          <head>EPISTOLA LXXII. AD PETRUM SUBDIACONUM. <hi>Ne ante hiemem Siculi episcopi omnes Romam veniant. Frumenti copiam ultra solitum comparet Petrus, ac congruo tempore in urbem transmittat.</hi> </head>
<p>Gregorius Petro subdiacono.</p>
<p>Quia fratres et coepiscopos nostros in Sicilia insula
commorantes ad beati Petri Apostoli natalitium diem
convenisse voluimus, scriptis praecedentibus agnovisti.
Sed quia ea causa quae cum viro magnifico
Justino expraetore dicitur eorum iter interim praepedivit,
et quia jam tempus veniendi et redeundi non
sinit, eos nolumus ante hiemem fatigari. Gregorium
vero Agrigentinum, et Leonem Catanensem, et
<pb n="0527A"/>
Victorem Panormitanum per omnia nos volumus
ad nos ante hiemem proficisci. Quinquaginta vero auri
libris nova frumenta ab extraneis compara, et in Sicilia
in locis in quibus non pereant repone, ut mense
Februario illuc naves quantas possumus dirigamus,
et eadem ad nos frumenta deferantur. Sed etsi nos
transmittere cessamus, ipse naves provide, et ad nos,
auxiliante Domino, Februario mense transmitte haec
eadem frumenta, exceptis duntaxat frumentis, quae
nunc mense Septembri, vel Octobri, juxta consuetudinem
transmitti praestolamur. Ita ergo experientia
tua faciat, ut sine alicujus vexatione coloni ecclesiastici
frumenta congregentur, quia tantum hic
 parva nativitas fuit, ut, nisi auxiliante Deo frumenta
de Sicilia congregentur, fames vehementer
<pb n="0527B"/>
immineat. Naves vero, quae commendatae Ecclesiae
sanctae semper fuerunt, in omnibus tuere, ad quod
tibi etiam directae gloriosi viri Leonis exconsulis epistolae
concurrunt. Multi vero huc veniunt, qui terras
aliquas, vel insulas in jure Ecclesiae nostrae, in emphyteosim
sibi postulant dari, et aliquibus quidem
negamus, <emph>558</emph> aliquibus vero jam concessimus. Sed
tua experientia sanctae Ecclesiae utilitatem conspiciat,
memor quod ante sacratissimum beati Petri
apostoli corpus potestatem patrimonii ejus acceperit.
Et licet hinc scripta decurrant, quod utilitatem patrimonii
impedit, fieri nullo modo permittat, quia
nec nos sine ratione aliquid dedisse reminiscimur,
vel dare disponimus. <note>(Cf. Joan. Diac. l. II, c. 60.)</note> 
</p>
        </div2>

<div2>
          <head>EPISTOLA LXXIII. AD PETRUM SUBDIACONUM. <hi>De restituendis Taurominitanae Ecclesiae possessionibus atque pecuniis.</hi> </head>

<pb n="0527C"/>
<p>Gregorius Petro subdiacono.</p>
<p>Quanto apostolicae sedi ab Ecclesiis reverentia
caeteris exhibetur, tanto eam in earum decet esse
tuitione sollicitam. Et quia domus vel fines atque
possessiones Taurominitanae juri Ecclesiae pertinentes
ab actionariis dicuntur nostrae Ecclesiae contra
<pb n="0528A"/>
rationis ordinem occupatae, experientiae tuae praesentis
hujus praecepti pagina deputamus, quatenus,
cognita veritate, si ita est, cuncta quae occupata didiceris
in ante fatae Ecclesiae pristina jura restituas.
Quia vero pervenit ad nos, vivente adhuc Victorino
episcopo, ejusdem Ecclesiae perisse pecunias, ad
earum requisitionem te Secundino fratri et coepiscopo
nostro volumus praebere solatia, et utilitatibus
ejusdem Ecclesiae in quo necessarium fuerit salva
aequitate concurrere. Ita etenim cuncta quae in hujus
praecepti pagina continentur effectui mancipare festina,
ut de aequitate servata praefati episcopi relationibus
ipse lauderis.
</p>
        </div2>

<div2>
          <head>EPISTOLA LXXIV. AD GENNADIUM PATRICIUM ET EXARCHUM AFRICAE. <hi>Illum ad comprimendos haereticorum adversus Ecclesiam conatus incitat. Ne primas ex ordine loci eligatur. Ne extra civitatem resideat. Ne qui Romam venire voluerint Numidae episcopi impediantur.</hi> </head>

<pb n="0528B"/>
<p>Gregorius Gennadio patricio, et exarcho Africae.</p>
<p>Sicut excellentiam vestram <note>(Grat. 23, q. 4, can.
48)</note> hostilibus bellis in hac vita Dominus victoriarum
fecit luce fulgere, ita oportet eam inimicis Ecclesiae
ejus omni vivacitate mentis et corporis obviare,
quatenus ejus ex utroque triumpho magis ac magis
enitescat opinio, cum et forensibus bellis adversariis <emph>559</emph> 
 catholicae Ecclesiae pro Christiano populo
vehementer obsistitis, et ecclesiastica praelia sicut
bellatores Domini fortiter dimicatis. Notum est
enim haereticae religionis viros, si eis, quod absit,
suppetit nocendi licentia, contra catholicam fidem
<pb n="0528C"/>
vehementer insurgere, quatenus haereseos suae venena
ad tabefacienda, si valuerint, Christiani corporis
membra transfundant. Cognovimus enim eos
contra Ecclesiam catholicam, Domino eis adversante,
colla subrigere, et fidem velle Christiani nominis
inclinare. Sed eminentia vestra conatus eorum
comprimat, et superbas eorum cervices jugo rectitudinis
premat. Concilium vero catholicorum episcoporum
admoneri praecipite, ut primatem non ex ordine
<pb n="0529A"/>
loci, postpositis vitae meritis, faciat, quoniam
apud Deum non gradus elegantior, sed vitae melioris
actio comprobatur. Ipse vero primas non passim, sicut
moris est, per villas, sed in una juxta eorum
electionem civitate resideat, quatenus adeptae dignitatis
meliori genio resistendi Donatistis possibilitas
disponatur. Ex concilio vero Numidiae, si qui desiderarint
ad apostolicam sedem venire, permittite;
et quilibet eorum vitae contradicere voluerit, obviate.
 Magno profectu excellentiae vestrae apud Creatorem
gloria proficit, si per eam dispersarum Ecclesiarum
potuerit societas restaurari. Cum enim largita
munera ad nominis sui gloriam conspicit revocari,
tanto largiora tribuit, quanto per ea religionis
suae dignitatem viderit ampliari. Persolventes praeterea
<pb n="0529B"/>
paternae charitatis affectum, Dominum petimus,
 qui brachium vestrum ad comprimendos hostes
forte efficiat, et mentem vestram, zelo fidei velut
mucronem gladii vibrantis exacuat.
</p>
        </div2>

<div2>
          <head>EPISTOLA LXXV. AD GENNADIUM, PATRICIUM, ET EXARCHUM PER AFRICAM. <hi>Gennadium impense laudat, quod non terreno consilio, sed ut Christiana religio propagetur, Gentes expugnet. De datis Romanae Ecclesiae patrimonio incolis gratias agit. Hilarium ejusdem patrimonii rectorem commendat.</hi> </head>
<p>Gregorius Gennadio patricio et exarcho per Africam.</p>
<p>Si non ex fidei merito <note>(Grat. 23, q. 4)</note>, et Christianae
religionis gratia tanta excellentiae vestrae bellicorum
actuum prosperitas eveniret, non summopere
<pb n="0529C"/>
 miranda fuerant, cum sciamus etiam haec antiquis
bellorum ducibus fuisse concessa. Sed cum futuras, <emph>560</emph> 
 Deo largiente, victorias, non carnali providentia,
sed magis orationibus praevenitis, fit ut hoc in stuporem
veniat, quod gloria vestra non terreno consilio,
sed Deo desuper largiente, descendat. Ubi enim meritorum
vestrorum loquax non discurrit opinio?
Quae et bella vos frequenter appetere, non desiderio
fundendi sanguinis, sed dilatandae causa reipublicae,
in qua Deum coli conspicimus, loquitur, quatenus
Christi nomen per subditas gentes fidei praedicatione
circumquaque discurrat. Sicut enim exteriora vos
virtutum opera eminentes in hac vita constituunt,
ita et interna morum ornamenta ex corde mundo
<pb n="0530A"/>
procedentia in futura coelestium gaudiorum participatione
glorificant. Plurima enim pro pascendis
ovibus beati Petri apostolorum principis utilitatibus
excellentiam vestram praestitisse didicimus, ita ut
non parva loca patrimonii ejus, propriis nudata cultoribus,
largitis Datitiorum habitatoribus, restaurasset.
Quaecunque igitur illi Christiana mente confertis,
horum retributionem per spem in futuro judicio
sustinetis. Quamobrem praesentium quoque latorem
Hilarum eminentiae judicavimus commendandum
vestrae, ut in his quae sibi necessaria, justitia tamen
praeeunte, suggesserit, solitum ei impendatis affectum.
Persolventes autem paternae charitatis alloquium,
petimus Dominum Salvatoremque nostrum,
qui eminentiam vestram pro solatio sanctae reipublicae
<pb n="0530B"/>
misericorditer protegat, et ad dilatandum per finitimas
gentes nomen ejus magis magisque brachii sui
firmitate confortet.
</p>
        </div2>

<div2>
          <head>EPISTOLA LXXVI. AD GAUDIOSUM MAGISTRUM MILITUM AFRICAE. <hi>Post officiosa verba, commendat Hilarium</hi> </head>
<p>Gregorius Gaudioso magistro militum Africae.</p>
<p>Sicut lucernae lumen per collimitantia quaeque quo lucet
loca diffunditur, ita cujuslibet personae bonorum
actuum probitas non solum quo degit, sed per diversas
provincias, fama loquente, cognoscitur, ut quoniam
praesentiae nulla potest esse notitia, hoc discursus
opinionis efficiat, quod rei veritas per praesentiam
poterat exhibere. Didicimus enim diversos judices,
qui ad ministrandam Africanam Provinciam
<pb n="0530C"/>
diriguntur, summa gloriam vestram familiaritate diligere.
Quod non procederet, nisi apud eosdem judices
mentis ejus sinceritas appareret, ut adeptam administrationem <emph>561</emph> 
 consilii vestri participatione
disponerent. Et quidem maximas Deo gratias referimus,
cum tales habere proprios provincias habitatores
agnoscimus qui ingenita nobilitate polleant, et
potentibus viris adhaereant, provincialibusque suis ad
remedium, adepta temporum opportunitate, consistant.
Persolventes itaque paternae charitatis affectum
 praesentium latorem, quem illuc ad ordinandas
res pauperum direximus, vestrae gloriae commendamus,
quatenus ei in quo necesse fuerit, salva
justitia, tribuatis. Oro autem Dominum, qui vitam
<pb n="0531A"/>
vestram in omni bono custodiat, actusque vestros
misericordiae suae dono disponat.
</p>
        </div2>

<div2>
          <head>EPISTOLA LXXVII. AD UNIVERSOS EPISCOPOS NUMIDIAE. <hi>Quod prius nolebat, jam ex antiqui moris reverentia concedit, seniorem episcopum eo ipso in primatem eligi. Donatistam excipit. Numidas antistites hortatur ad pacem, ad Ecclesiae defensionem, ad sollicitudinem de proximorum animabus.</hi> </head>
<p>Gregorius universis episcopis Numidiae.</p>
<p>Si quando, charissimi in Christo fratres, inter virentes
segetes zizaniorum quaedam se infert importuna
commistio, hanc radicitus necesse est cultoris
manus adimat, ne futurus fecundae segetis fructus
possit intercipi. Et nos ergo, qui, licet indigni, dominici
agri culturam suscepimus, ab omni zizaniorum
<pb n="0531B"/>
scandalo ingenuam reddere segetem festinemus,
quatenus ager Domini reditu abundantiori fructificet.
Petiistis etenim per Hilarum chartularium nostrum
a beatae memoriae decessore nostro, ut omnes vobis
retro temporum consuetudines servarentur, quas a
beati Petri apostolorum principis ordinationum initiis
hactenus vetustas longa servavit <note>(Grat. dist. 12, can. 8)</note>.
Et nos quidem juxta seriem relationis vestrae, consuetudinem,
quae tamen contra fidem catholicam
nihil usurpare dignoscitur, immotam permanere concedimus,
sive de primatibus constituendis, caeterisque
capitulis; exceptis his qui ex Donatistis ad episcopatum
perveniunt, quos provehi ad primatus
dignitatem, etiam cum ordo clericorum eos ad locum
eumdem deferat, modis omnibus prohibemus.
<pb n="0531C"/>
Sufficiat autem illis commissae sibi plebis tantummodo
curam gerere, non autem etiam illos antistites quos
catholica fides in Ecclesiae sinu <emph>562</emph> et edocuit et
genuit ad obtinendi culmen primatus anteire. Vos
ergo, fratres charissimi, admonitiones nostras zelo
charitatis dominicae praevenite, scientes quod districtus
judex ad examinandum deducturus est cuncta
quae gerimus, et unumquemque nostrum non ex
<pb n="0532A"/>
praerogativa sublimioris gradus, sed ex operum meritis
approbabit. Quaeso ergo, vosmetipsos invicem
alterna pace diligite in Christo, et haereticis vel inimicis
Ecclesiae uno cordis intuitu obviate. De proximorum
animabus estote solliciti: ad fidem quos valetis
praedicatione charitatis, praetenso etiam terrore
futuri judicii, suadete, quoniam pastores constituti
estis, et Dominus gregum ab iis quibus commisit pastoribus
fructum multiplicati gregis exspectat. Qui
si proprii gregis augmentum, adhibito studio diligentiori,
prospexerit, multiplicibus profecto vos coelestis
regni muneribus decorabit. Persolvens praeterea
fraternae dilectionis alloquium, oro Dominum, qui
vos animarum pastores, quos elegit, ante se dignos
efficiat, et hic actus nostros quos in futura vita digne
<pb n="0532B"/>
suscipiat, ipse disponat.
</p>
        </div2>

<div2>
          <head>EPISTOLA LXXVIII. AD LEONEM EPISCOPUM IN CORSICA. <hi>Visitationem injungit Saonensis Ecclesiae.</hi> </head>
<p>Gregorius Leoni episcopo in Corsica.</p>
<p>Pastoralis nos cura constringit Ecclesiae sacerdotis
moderamine destitutae sollicita consideratione concurrere.
Et quoniam Ecclesiam Saonensem ante
annos plurimos, obeunte ejus pontifice, omnino
destitutam agnovimus, fraternitati tuae visitationis
ejus operam duximus injungendam, quatenus tuis
dispositionibus ejus possit utilitas profligari. In
qua etiam Ecclesia vel ejus parochiis diaconos atque
presbyteros tibi concedimus ordinandi licentiam. De
quibus tamen tui sit studii diligentius perscrutari, ut
<pb n="0532C"/>
eorum personae a sacris nullo modo canonibus respuantur.
Sed quos fraternitas tua tanto dignos ministerio
perspexerit, eorumque mores et actus huic
ordinationi concordare cognoverit, eos auctoritatis
nostrae permissione ad praedictum promoveat licenter
officium. Cunctis igitur rebus superscriptae Ecclesiae
ut proprium te volumus uti pontificem, usque
ad secundam nostram epistolam. <emph>563</emph> Ita ergo in
<pb n="0533A"/>
omnibus his diligens esto ac sollicitus, ut tua dispositione
utilitates ecclesiasticae salubriter modis omnibus
Deo valeant auctore disponi.
</p>
        </div2>

<div2>
          <head>EPISTOLA LXXIX. AD MARTINUM EPISCOPUM IN CORSICA. <hi>A Tainatensi Ecclesia ad Saonensem transire concedit.</hi> </head>
<p>Gregorius Martino episcopo in Corsica.</p>
<p>Justa poscentibus aurem nos oportet benevolam
commodare quatenus et petentes remedia sperata reperiant,
et Ecclesiae non desit sollicitudo pastoris. Et
quoniam Ecclesia Tanatem, in qua dudum fuerat
honore sacerdotali tua fraternitas decorata, ita est
delictis facientibus hostili feritate occupata atque diruta,
ut illuc ulterius spes remeandi nulla remanserit,
in Ecclesia Saonensi, quae jam diu pontificis
auxilio destituta est, cardinalem te, secundum petitionis
<pb n="0533B"/>
tuae modum, hac auctoritate constituimus
sine dubio sacerdotem. Ita ergo studio vigilanti
cum Dei amore secundum canonum praecepta,
cuncta dispone vel ordina, ut et fraternitas tua suis
desideriis se gaudeat fuisse potitam, et Ecclesia Dei
alterno gaudio repleatur cardinalem te suscepisse
pontificem. <note>(Cf. Joan. Diac. l. III, c. 15.)</note> 
</p>
        </div2>

<div2>
          <head>EPISTOLA LXXX. AD CLERUM ET NOBILES CORSICAE. <hi>Quod episcopi electionem nimium distulissent, instituit ipse Martinum. Interea dum hic adveniet, Leoni curam visitationis injungit.</hi> </head>
<p>Gregorius clero et nobilibus Corsicae a paribus.</p>
<p>Etsi vos multo jam tempore sine pontifice esse
<pb n="0534A"/>
Dei Ecclesiam non doletis, nos tamen de ejus regimine <emph>564</emph> 
 cogitare, et suscepti cura compellit officii,
et vestrae quamplurimum charitas dilectionis
astringit, scientes quod in ejus gubernationibus animarum
vestrarum simul consistat utilitas. Nam si
gregi pastoris cura defuerit, facile laqueos insidiatoris
incurrit. Ea de re quoniam Ecclesia Saonensis sacerdotis
diu est auxilio destituta, necessarium duximus
 Martinum fratrem et coepiscopum nostrum ibidem
cardinalem constituere sacerdotem, Leoni vero fratri
et coepiscopo nostro operam ejus visitationis injungere.
Cui etiam in ea parochiisque ipsius presbyteros
atque diacones concessimus ordinandi licentiam,
eumque rebus ejus, quousque illic fuerit, ut proprium
pontificem uti permisimus. Ideoque scriptis praesentibus
<pb n="0534B"/>
admonemus, uti praefatum visitatorem charitas
vestra cum omni devotione suscipiat, eique obedientiam
in iis quae rationi conveniunt, sicut Ecclesiae
decet filios, exhibete, quatenus omnia quae ad utilitatem
suprascriptae pertinere cognoscuntur Ecclesiae,
vestra valeat suffultus devotione implere.
</p>
        </div2>

<div2>
          <head>EPISTOLA LXXXI. AD CLERUM, ORDINEM ET PLEBEM MEVANIENSEM. <hi>Ut tandem in episcopi electione consentiant hortatur. Interea Ecclesiae curam Honorato presbytero committit.</hi> </head>
<p>Gregorius clero, ordini et plebi consistentibus
 Mevaniensi Ecclesiae.</p>
<p>Quoties res aliqua pluribus agenda committitur,
dum quisquis dissentit ab altero, dispendiis potius
<pb n="0535A"/>
quam utilitatibus aditus reseratur. Quod nos providentes,
ne hoc vestrae contingere possit Ecclesiae,
ejus curam utilitatesque Honorato presbytero ad praesens
committendas elegimus, quatenus res utilitatesque
Ecclesiae per eum et procurari valeant, et modis
omnibus custodiri. <emph>565</emph> Ideoque dilectionem vestram
scriptis praesentibus adhortamur, quatenus, ut
vobis possit ordinari sacerdos, invicem vestrae voluntatis
in unius digna electione concordet assensus,
nec amplius Dei Ecclesiam officio patiamini vacare
pontificis. Quousque vero Ecclesiae ipsi sacerdos
fuerit ordinandus omnem supradicto presbytero,
sicut diximus, sollicitudinis ejus curam commisimus.
Ita ergo se vestra dilectio in his omnibus exhibere
festinet, ut amorem vos Ecclesiae habere, pronae devotio
<pb n="0535B"/>
mentis ostendat. <note>(Vide l. III, ep. 64.)</note> 
</p>
        </div2>

<div2>
          <head>EPISTOLA LXXXII. AD LAURENTIUM EPISCOPUM MEDIOLANENSEM. <hi>Ut aliquem cum quo de postulata pecunia lis orta dirimatur instituat.</hi> </head>
<p>Gregorius Laurentio episcopo Mediolanensi.</p>
<p>Scripta fraternitatis vestrae suscipiens, gratias
omnipotenti Deo retuli, qui desiderabili me sospitatis
ejus nuntio relevavit. Quod autem perhibetis ab exactione
patrimonii Siciliae provinciae juri sanctae cui
Deo auctore praesidetis Ecclesiae certam redhiberi
pecuniae quantitatem, pro eo quod ab actoribus sanctae
Romanae Ecclesiae illo in tempore patrimonii Ecclesiae
vestrae celebrabatur exactio, necessarium fuit,
juxta tenorem scriptorum a vobis directorum, acceptarum
<pb n="0535C"/>
illatarumque pecuniarum summam inspicere,
et totius ratiocinii meritum subtiliter indagare; quibus
perspectis, nihil a sancta Romana Ecclesia Ecclesiae
<pb n="0536A"/>
vestrae allegatum est redhiberi. Sed quia
dum Constantius diaconus vester ad ea quae objecta
a nostris fuerant aliud allegavit, examen negotii
venit in dubium, quod subtilius poterat ventilari si
qua persona existeret cum qua definiri aliquid stabiliter
potuisset. Proinde necesse est ut sanctitas
vestra hac de re personam instituat, cum qua Romana
Ecclesia aliquid debeat solide definire, ut sive
nihil debet, ex judicio pateat; seu aliquid debuit et
restituit, persona quam instituitis securitatem solemniter
emittat
</p>
        </div2>

<div2>
          <head> <emph>566</emph> EPISTOLA LXXXIII. AD JANUARIUM ARCHIEPISCOPUM CARALITANUM. <hi>Comprimendum Liberati diaconi ambitum, neque illum absque solemni episcopi sui cessione ullatenus incardinandum.</hi> </head>

<pb n="0536B"/>
<p>Gregorius Januario archiepiscopo Caralis Sardiniae.</p>
<p>Scriptis tuis cor nostrum laetificasse dignosceris,
quod te mandatorum nostrorum memorem fuisse
testatus es. Et quia memoriter retinemus ea quae
nos fraternitati tuae mandasse commemoras, quemadmodum
disponendum sit ubi voluntatis nostrae
exspectatur auctoritas, scriptis praesentibus breviter
respondemus. Liberatus igitur, de quo nobis tua
fraternitas indicavit, qui diaconii fungi perhibetur
officio, si a decessore tuo non factus est cardinalis,
 ordinatis a te diaconibus nulla debet ratione praeponi;
ne eos quos consecrando probasse cognosceris,
reprobare supponendo quodam modo videaris.
Praedictum itaque Liberatum, quem reprimendus
<pb n="0536C"/>
ambitionis inflat spiritus, omni instantia ab intentus
sui pravitate compesce, et ultimum inter diaconos
stare constitue, ne dum se illicite praeferri contendit,
<pb n="0537A"/>
immeritus loco in quo nunc situs est judicetur. Cujus
tamen si obedientia fueris invitatus, et eum post
haec cardinalem facere volueris, nisi pontificis sui
 cessionem solemni more meruerit, abstinendum ab
omni incardinatione memineris, quoniam aequitati
convenire non ambigis ut aliis servare non differas
quod ipse quoque tibi servari desideras.
</p>
        </div2>

<div2>
          <head>EPISTOLA LXXXIV. AD HILARUM MONACHUM AFRICAE. <hi>Ut, coacto quamprimum concilio, in Argentium Lamigensem episcopum inquiratur.</hi> </head>
<p>Gregorius Hilaro monacho Africae.</p>
<p>Felicissimus atque Vincentius diacones Ecclesiae
 Lamigensis, oblata petitione, quae <emph>567</emph> tenetur in
subditis, suggesserunt, ab Argentio ejusdem civitatis
<pb n="0537B"/>
episcopo gravem se injustitiam pertulisse, et accepto
praemio Donatistas in Ecclesiis fuisse praepositos,
eumque inter alia non leve aliud facinus, quod dici
nefas est, commisisse commemorant. Propterea experientiae
tuae praesentis praecepti pagina duximus
injungendum, quatenus praefatum episcopum idoneae
satisfactioni committere non omittas, tuaque instanlia
in locis illis fiat ex more concilium, et omnia
secundum oblatae petitionis textum canonice coram
<pb n="0538A"/>
positis partibus subtili indagatione perquirantur. Et
quaecunque eorum judicio fuerint terminata, te exsequente
modis omnibus compleantur. Ita ergo cum
omni te vivacitate huic causae volumus praebere instantiam,
ut ad examinanda quae jussimus nulla possit
subnecti dilatio, sciturus non in levem te offensam
incurrere, si nostra quacunque excusatione lentata
fuerit praeceptio.
</p>
        </div2>

<div2>
          <head> <emph>568</emph> EPISTOLA LXXXV. AD GENNADIUM PATRICIUM AFRICAE. <hi>Droculfum de hostibus reversum commendat.</hi> </head>
<p>Gregorius Gennadio patricio Africae.</p>
<p>Droculfus praesentium portitor de hostibus ad
rempublicam veniens, opinionis vestrae, quae longe
lateque diffusa est, bono succensus, ad excellentiae
<pb n="0538B"/>
vestrae obsequia summo desiderio festinavit occurrere.
Et quoniam nostra se apud vos poscit epistola
commendari, paterna dulcedine salutantes, petimus
ut eum, sicut Deus vobis in cor miserit ac utile fuerit,
excellentia vestra ordinare dignetur, quatenus
bona quae de vobis etiam positus adhuc inter hostes
audivit, in se valeat experiri, et excellentiae vestrae
ejus quoque ante omnipotentis Dei oculos inter caeteras
merces accrescat.
</p>
        </div2>
      </div1>

<div1>
        <head> <hi>LIBER SECUNDUS.</hi> Mense Septembri, indictione X.</head>
<div2>
          <head> <emph>569</emph> EPISTOLA PRIMA. AD PETRUM NOTARIUM. <hi>Tropaeanis monachis, si religiose vivant, modis omnibus subveniendum.</hi> </head>
<pb n="0539A"/>
<p>Gregorius Petro notario.</p>
<p>Monasterium sancti Archangeli, quod Tropaeis
est constitutum, indicante praesentium portitore, victus
habere necessitatem didicimus. Ideoque experientia
tua diligenter invigilet; et si ejusdem loci monachos
bene se tractare noveris, in quibus eos necessitatem
habere manifesta veritate patuerit, eis
subvenire hac auctoritate suffultus, modis omnibus
festinabis, sciturus tuis esse rationibus quidquid nostra
praeceptione praebueris imputandum. Sed et terrulam
Ecclesiae nostrae vicinam sibi, quam solidum
unum et tremisses duos pensitare asserunt, si ita
<pb n="0539B"/>
est, libellario nomine ad summam tremissis unius
habere concede. Studii ergo tui sit haec omnia ita
complere, si, sicut diximus, ejus loci monachi in Dei
servitio, sicut decet, solerter perstiterint. <note>(Cf. Joan.
Diac. l. II, c. 55.)</note> 
</p>
        </div2>

<div2>
          <head>EPISTOLA II. AD PRAEJECTUM EPISCOPUM NARNIENSEM. <hi>Ex mortiferae luis occasione, cives ad poenitentiam et fidem hortandos.</hi> </head>
<p>Gregorius Praejecto episcopo Narniensi.</p>
<p>Pervenit ad nos, peccatis imminentibus, in civitate
vestra Narniensi mortalitatem omnino grassari, <emph>570</emph> 
quae res nos nimis addixit. Quamobrem salutantes
fraternitatem tuam modis omnibus, suademus ut a
Langobardorum sive Romanorum, qui in eodem loco
<pb n="0539C"/>
degunt, admonitione sive exhortatione nulla ratione
cessetis, et maxime a gentilium et haereticorum, ut
ad veram rectamque fidem catholicam convertantur.
Sic enim aut divina misericordia pro sua eis forsitan
<pb n="0540A"/>
conversione, et in hac vita subveniet; aut si eos migrare
contigerit, a suis, quod et magis optandum
est, transient facinoribus absoluti. <note>(Cf. Joan. Diac.
l. II, c. 50.)</note> 
</p>
        </div2>

<div2>
          <head>EPISTOLA III. AD VELOCEM MAGISTRUM MILITUM. <hi>Ut Ariulphum Langobardorum ducem, si ad Romanas vel ad Ravennates partes excurrat, a tergo insequatur.</hi> </head>
<p>Gregorius Veloci magistro militum.</p>
<p>Et pridem expressimus gloriae vestrae quia milites
illuc erant parati venire; sed quoniam inimicos congregatos
et huc discurrere epistola vestra significaverat,
haec eos hic causa retinuit. Nunc vero utile est
visum ut aliquanti illuc milites transmittantur, quos
gloria tua admonere et hortari, ut parati sint ad laborem,
studeat. Et occasione inventa, cum gloriosis
<pb n="0540B"/>
filiis nostris Maurilio et Vitaliano loquere, et quaecunque
vobis Deo adjutore pro utilitate reipublicae statuerint,
facite. Et si huc vel ad Ravennates partes,
nec dicendum Ariulphum cognoveritis excurrere, vos
a dorso ejus ita sicut viros decet fortes, laborate,
quatenus opinio vestra ex laboris vestri qualitate
amplius in republica, Deo auxiliante, proficiat. Illud
tamen prae omnibus admonemus, <emph>571</emph> ut familiam
Maloin, et Adobin, Vigildi, atque Grussingi, qui
cum glorioso Maurilio magistro militum esse noscuntur,
sine aliqua mora vel excusatione relaxes, quatenus
venientes illuc homines praedicti viri cum eis
sine aliquo impedimento debeant ambulare.
</p>
        </div2>

<div2>
          <head>EPISTOLA IV. AD SABINUM SUBDIACONUM. <hi>Hortum Feliciani monasterio ancillarum Dei tradendum.</hi> </head>

<pb n="0540C"/>
<p>Gregorius Sabino subdiacono.</p>
<p>Officio pietatis impellimur monasteriis provida consideratione
<pb n="0541A"/>
ferre consultum, ne hi qui in servitio Dei
deputati esse noscuntur, necessitatem aliquam, quod
avertat Dominus, possint sustinere. Ideoque experientiae
tuae hac auctoritate praecipimus, ut hortum
quondam Feliciani presbyteri positum in regione prima,
ante gradus sanctae Sabinae, excusatione postposita,
monasterio Euprepiae, in quo ancillarum Dei
congregatio esse dignoscitur, jure proprietario possidendum
tradere sine ambiguitate festinet, quatenus
nostrae beneficio largitatis in Dei servitio, ipso quoque
suffragante, securis mentibus perseverent.
</p>
        </div2>

<div2>
          <head>EPISTOLA V. AD FELICEM EPISCOPUM MESSANENSEM. <hi>Basilicam, percepta prius legitima et secura dote, consecrandam.</hi> </head>
<p>Gregorius Felici episcopo Messanensi.</p>
<p>
            <pb n="0541B"/>Januarius subdiaconus Ecclesiae Messanensis petitoria
nobis insinuatione suggessit, quae habetur in
subditis, in civitate Messanensi basilicam se pro sua
devotione fundasse, quam in honorem sancti Stephani
et Pancratii, atque Eupli desiderat consecrari. Et
ideo, frater charissime, si in tuae dioecesis civitatis
jure consistit, et nullum corpus ibidem constat humatum,
percepta primitus donatione legitima, id est
a praesentis anni tributis liberos fiscalibus solidos decem,
et reliqua de substantia sua sibi tantummodo
usumfructum retineat. Quae omnia diligenter inquire;
et si eorum quae offeruntur redituum quantitas, vel
quae tempore mortis reliquerint, sartis <emph>572</emph> tectis,
et luminaribus, necnon alimoniis servientium annua
<pb n="0541C"/>
possunt praestatione sufficere, reipsa munificentia sit
gestis municipalibus alligata. Quod si haec quae diximus
per sollicitudinem tuam impleta non fuerint, de
propria substantia quanti interfuerit utilitati Ecclesiae
te vel haeredes tuos satisfacturum esse non dubites.
His igitur procuratis, benedictio optata proveniat.
<pb n="0542A"/>
Nec ante dedicationis munus impertias, quam superius
comprehensus fuerit ordo donationis impletus,
enuntiaturus ex more nihil illic conditoris juri ulterius
jam deberi, nisi processionis gratia, quae Christianis
omnibus in commune debetur. Sanctuaria vero
suscepta sui cum reverentia collocabis.
</p>
        </div2>

<div2>
          <head>EPISTOLA VI. AD NEAPOLITANOS. <hi>In Demetrii ob nefanda crimina depositi locum, absque mora et discordia, episcopum eligant.</hi> </head>
<p>Gregorius clero, nobilibus, ordini et plebi consistentibus
Neapoli.</p>
<p>Quamvis spiritualium sincera devotio filiorum
 pro matre Ecclesia nullius adhortationis indigeat,
verumtamen ne se neglectam existimet, epistolari
<pb n="0542B"/>
debet alloquio provocari. Propter quod dilectionem
vestram commonitione paternae charitatis aggredior,
ut profusis lacrymis Redemptori nostro unanimiter
 gratias referamus, qui sub tam perverso doctore
vos per avia gradi non pertulit, sed indigni pastoris
crimina publicavit. Demetrius siquidem, qui nec ante
episcopus dici meruerat, tantis ac talibus negotiis
inventus est involutus, ut si secundum suorum qualitatem
facinorum judicium sine misericordia recepisset,
divinis mundanisque legibus durissima procul dubio fuerit
morte plectendus. Sed quia poenitentiae reservatus,
sacerdotii honore privatus est, Ecclesiam Dei sine
 doctore diu vacare non patimur, quia et canonicis
regulis est constitutum ut defuncto vel sublato pastore,
diu sacerdotio privari Ecclesia non debeat. Ideoque
<pb n="0542C"/>
charitatem vestram scriptis praesentibus duxi
necessario commonendam, ut ad eligendum pontificem
nec mora, nec discordia, quae consuevit scandala
generare, proveniat. Sed talem vobis cum omni
sollicitudine personam exquirite, in qua <emph>573</emph> et
 omnium adunata possit gaudere concordia, et sacris
<pb n="0543A"/>
nullo modo canonibus respuatur; quatenus officium
quod nefandissimus hominum male gerendo
polluerat, quisquis ille cum Christi gratia fuerit ordinatus,
ipso quoque suffragante, digna valeat administratione
complere. <note>(Vide infra ep. 9 et 10, et
lib. X, ep. 62.)</note> 
</p>
        </div2>

<div2>
          <head>EPISTOLA VII. AD MAXIMIANUM EPISCOPUM SYRACUSANUM. <hi>Vices suas in Sicilia gerat, reservatis tamen majoribus causis.</hi> </head>
<p>Gregorius Maximiano episcopo Syracusano.</p>
<p>Mandata coelestia efficacius gerimus, si nostra
cum fratribus onera partiamur. Proinde super cunctas
Siciliae Ecclesias reverendissimum te virum
Maximianum fratrem et coepiscopum nostrum vice
sedis apostolicae ministrare decernimus, ut quisquis
<pb n="0543B"/>
illic religionis habitu censetur, fraternitati tuae ex
nostra auctoritate subjaceat, quatenus eis non sit
necessarium post haec pro parvulis ad nos causis
tanta maris spatia transmeando pervenire. Sed si
qua fortasse difficilia existunt, quae fraternitatis tuae
judicio nequaquam dirimi possint, haec solummodo
<pb n="0544A"/>
nostrum judicium flagitent, ut sublevati de minimis,
 in causis majoribus efficacius occupemur. Quas videlicet
vices non loco, sed personae tribuimus, quia
ex transacta in te vita didicimus quid etiam de subsequenti
tua conversatione praesumamus. Mense Decembri,
indictione decima. <note>(Cf. Joan. Diac. t. III,
c. 25)</note>.
</p>
        </div2>

<div2>
          <head>EPISTOLA VIII. AD CANDIDUM EPISCOPUM. <hi>Ne aegrotanti Clerico consueta negentur stipendia.</hi> </head>
<p>Gregorius Candido episcopo de urbe veteri.</p>
<p>Cum percussio corporalis <note>(Grat. q. 1, c. 2)</note>, utrum
pro purgatione, an pro vindicta contingat, Dei in
hoc <emph>574</emph> judicium ignoratur, non debet a nobis addi
flagellatis afflictio, ne nos culpae, quod absit, offensa
respiciat. Et quia praesentium lator Calumniosus pro
<pb n="0544B"/>
hac percussione quam sustinet consueta sibi commoda
ab Ecclesia vestra asserit negari, idcirco fraternitatem
tuam praesentibus hortamur epistolis quatenus
nil eum ad percipienda quae consueta sunt,
haec aegritudo debeat impedire, quia diversis in
Ecclesia militantibus, varia, sicut nosti, saepe contingit
<pb n="0545A"/>
infirmitas. Et si hoc fuerint exemplo deterriti,
nullus de caetero qui Ecclesiae militet poterit inveniri,
sed secundum loci ejus ordinem quaeque ei,
si sanus esset, poterant ministrari, de ipsa exiguitate,
quae Ecclesiae potest accedere, fraternitas tua
divini contemplatione judicii aegrotanti praebere non
desinat, quatenus in hujus rei administratione ad
eleemosynam potius videaris quae sunt consueta exsolvendo
convertere. <note>(Vide sup. l. I, ep. 12; Cf.
Joan. Diac. l. IV, c. 33.)</note>.
</p>
        </div2>

<div2>
          <head>EPISTOLA IX. AD NEAPOLITANOS. <hi>Paulum experiantur diutius; humili charitate ipsi jungantur; quem tandem, si fructum animarum fecerit, atque ita Deus inspiret, episcopum obtinebunt.</hi> </head>
<p>Gregorius ordini et plebi consistenti Neapoli.</p>
<p>
            <pb n="0545B"/>Quale de Paulo fratre et coepiscopo nostro habeat
charitas vestra judicium, directa a vobis relatio
patefecit. Quem quoniam ita estis in paucis diebus
experti, ut eum cardinalem habere desideretis episcopum,
gratulamur. Sed quia summis in rebus
citum non oportet esse consilium, et nos quid fiendum
sit matura subinde, Christo adjuvante, deliberatione
disponimus, et vobis melius tractu temporis
qualem se exhibeat innotescit. Ideoque, filii dilectissimi,
praedicto viro, si eum vere diligitis, obedite,
devotisque ad eum mentibus occursione pacifica convenite,
quatenus ita <emph>575</emph> vos ad alterutrum dilectio
<pb n="0546A"/>
mutuae charitatis astringat, ut inimicus saeviendo
circumvolans in nullo vestrum viam nanciscatur ad
dissociandam unanimitatem qua subrepat. Praefatum
quoque episcopum dum fructum animarum, quem
desideramus, Deo nostro, ipso quoque suffragante,
facere senserimus, quidquid post haec de ejus persona
vestroque desiderio cordi nostro inspiratio divina
ministraverit, faciemus.
</p>
        </div2>

<div2>
          <head>EPISTOLA X. AD PAULUM EPISCOPUM NEAPOLIT. <hi>Sic interea fungatur episcopalibus muniis, ut Neapolitanorum testimonia et vota firmentur.</hi> </head>
<p>Gregorius Paulo episcopo Neapolitano.</p>
<p>Si sacerdotale, quod suscepimus, secure ministramus
officium, et divinum adjutorium, et dilectio
nobis spiritalium aderit sine dubio filiorum. Propterea
<pb n="0546B"/>
ita se fraternitas tua in cunctis studeat exhibere,
quatenus testimonium quod de ea Neapolitanae
civitatis clerus, nobilitas, simul habet et populus,
bonitatis tuae roboretur augmento. Sic ergo te in
praefati populi adhortatione assidua debes occupatione
constringere, ut verbi tui fructum, quem ex
eis fueris operatus, in suis horreis divinus condat
agricola. Quousque vero de iis quae a nobis praedicti
filii nostri fienda depostulant, revelante Domino,
deliberare possimus, clericos ex laicis ordinari,
necnon et manumissiones apud te in eadem Ecclesia
solemniter celebrari concedimus. Consuetudines
<pb n="0547A"/>
autem clerici suprascriptae Ecclesiae et presbyterorum
te volumus sine cunctatione persolvere.
In cujus etiam instructione ita diligenter invigila,
quatenus ab incongruis vel illicitis omnibus abstinentes,
in Dei nostri servitio digno obsecundationis ministerio,
te quoque hortante, consistant. Mense
Januario, indictione decima. <note>(V. infra, ep. 15.)</note> 
</p>
        </div2>

<div2>
          <head> <emph>576</emph> EPISTOLA XI. AD NEPESINOS. <hi>De Leontio illuc transmisso, ut ei obediant.</hi> </head>
<p>Gregorius clero, ordini, et plebi consistenti Nepae.</p>
<p>Leontio viro clarissimo praesentium portitori curam
sollicitudinemque civitatis injunximus, ut in
cunctis invigilans, quae ad utilitatem vestram, vel
Reipublicae pertinere dignoscet, ipse disponat. Ideoque
<pb n="0547B"/>
dilectionem vestram scriptis praesentibus admonemus,
quatenus ei exhibere obedientiam in omnibus
debeatis, nec quisquam vestrum eum pro vestra
utilitate tractantem existimet contemnendum: quia
 quisquis incongrue ordinationi ejus restiterit, nostrae
resultare dispositioni cognoscetur. Quicunque
vero eum in iis, quae supra retulimus, audierit, nos
audiet. Si quis autem, quod non credimus, eum post
<pb n="0548A"/>
hanc admonitionem nostram contemnendum putaverit,
ad suum procul dubio sciat pertinere periculum.
</p>
        </div2>

<div2>
          <head>EPISTOLA XII. AD CASTORIUM EPISCOPUM ARIMINENSEM. <hi>De oratorio sanctae crucis consecrando.</hi> </head>
<p>Gregorius Castorio episcopo de Arimino.</p>
<p>Timothea illustris femina petitoria nobis insinuatione
suggessit, quod habetur in subditis, intra civitatem
Ariminensem in loco juris sui oratorium se
pro sua devotione fundasse, quod in honorem sanctae
crucis desiderat consecrari. Et ideo, frater charissime,
si in tuae civitatis jure memorata constructio
consistit, et nullum corpus <emph>577</emph> ibidem constat
humatum esse, percepta primitus donatione legitima,
id est totius facultatis ejus, excepta familia,
<pb n="0548B"/>
 mobilium vel immobilium seque moventium unciis
octo, retento sibi usufructuario diebus vitae suae,
 gestisque municipalibus alligata, praedictum oratorium
 absque missis publicis solemniter consecrabis,
ita ut in eodem loco nec futuris temporibus baptisterium
construatur, nec presbyterum constituas
cardinalem. Et si missas forte maluerit fieri ibi, a
dilectione tua presbyterum noverit postulandum,
<pb n="0549A"/>
quatenus nihil aliud a quolibet alio sacerdote ullatenus
praesumatur. Sanctuaria vero suscepta sui cum
reverentia collocabis
</p>
        </div2>

<div2>
          <head>EPISTOLA XIII. AD IMPORTUNUM EPISCOPUM ATTELLANUM <hi>Suffraganeum episcopum monet de presbytero a se, ut in quadam dioecesis illius ecclesia proesit, deputato.</hi> </head>
<p>Gregorius Importuno episcopo Attellano.</p>
<p>Ea quae provide disponuntur, fraternitatem tuam
credimus libenter amplecti. Et quia ecclesiam sanctae
Mariae Campisonis in tua parochia positam, presbytero
vacare cognovimus, praesentium portitorem
Dominicum presbyterum <emph>578</emph> in eadem ecclesia ut
praeesse debeat, nos certum est deputasse. Ideoque
fraternitas tua ei emolumenta ejusdem ecclesiae faciat
sine cunctatione praestari, et decimae fructus
<pb n="0549B"/>
indictionis, qui jam percepti sunt, praedicto viro fac
sine mora restitui, quatenus ejusdem ecclesiae utilitates,
cujus emolumenta consequitur, Deo adjutore,
sollicite valeat procurare.
</p>
        </div2>

<div2>
          <head>EPISTOLA XIV. AD JOANNEM EPISCOPUM VELITRANUM. <hi>Episcopi sedes in tutiorem locum transfertur.</hi> </head>
<p>Gregorius Joanni episcopo Velitrano.</p>
<p>Temporis qualitas <note>(Grat. 7, q. 1, c. 44)</note> admonet
<pb n="0550A"/>
 episcoporum sedes antiquitis certis civitatibus
constitutas, ad alia, quae securiora putamus, ejusdem
dioeceseos loca transponere, quo et habitatores nunc
degere, et barbaricum possint periculum facilius declinare.
Propterea te Joannem fratrem coepiscopumque
nostrum Velitrensis civitatis, sedemque tuam in
locum qui Harenata dicitur ad sanctum Andream
apostolum praecipimus exinde transmigrare, quatenus
et ab hostilitatis incursu liberior existere valeas,
et illic consuetudinem solemnium festa disponas.
 Mense Februario, indict. 10. <note>(Cf. Joan. Diac., l. III,
c. 17.)</note> 
</p>
        </div2>

<div2>
          <head> <emph>579</emph> EPISTOLA XV AD PAULUM EPISCOPUM. <hi>Paulum, cui Neapolitanam Ecclesiam commiserat, de reditu citius cogitantem, ut ibi perseveret hortatur. De Petro diacono respondet, nihil illi timendum, nullumque apud se fore locum subreptioni.</hi> </head>

<pb n="0550B"/>
<p>Gregorius Paulo episcopo.</p>
<p>Ad hoc fraternitatem tuam Neapolitanae Ecclesiae
ad praesens praeesse constitui, ut quosque potuisses,
suasoria ad Deum praedicatione converteres. Et dum
tota te oporteat hoc intentione peragere, priusquam
hunc Domino fructum opereris, reverti festinas petisque
a me ut celeriter eamdem debeam Ecclesiam
<pb n="0551A"/>
ordinare, dum meus non sit animus in hac re otiosus.
Sed quia utilitates ejus summa cupio firmitate
vallare, diuturna de hoc necesse habeo deliberatione
tractare, ut eam digni possam ordinatione, Christo
revelante, disponere. Interea ergo fraternitas tua ita
invigilare animarum lucris studeat, ut judicium quod
de te habeo, operationis tuae roboretur effectu. De
persona vero Petri diaconi quae scripsisti, omnia
mihi Theodorus vir consularis nunc indicavit. Et
ideo postquam tibi adhaerere et ecclesiasticis eum
utilitatibus tua testificatione studere cognovi, nullius
debet adversitatem vel inimicitias formidare; sed
quanto sibi alios invidere perpendit, tanto vigilantius,
ut ei nihil nocere valeant, in utilitatibus Ecclesiae,
et Dei servitio perseveret. Fraternitas autem
<pb n="0551B"/>
tua pro ejus persona post hoc non debet esse suspecta,
quia apud me nulla subreptio locum inveniet.
</p>
        </div2>

<div2>
          <head>EPISTOLA XVI AD MAXIMIANUM EPISCOPUM SYRACUSANUM. <hi>Paulinum Taurianensem episcopum Ecclesiae Liparitanae praeficit.</hi> </head>
<p>Gregorius Maximiano episcopo Syracusano.</p>
<p>Locis munitis Ecclesia constituta pastoris vacare
non debet officio. Quia igitur Ecclesia <emph>580</emph> Liparitana
sacerdote privata dignoscitur, ideo Paulinum
Taurianensis Ecclesiae episcopum in praedicta Ecclesia
Liparitana fraternitas tua sine mora praeesse
constituat, ut officii sui administrationem in eadem
Ecclesia vigilanter exhibeat, et quaeque ejus utilitatibus
<pb n="0551C"/>
convenire didicerit, ordinare non desinat. Cunctumque
clerum ut in omnibus canonice ei obedire
debeat admoneas, quatenus praefatae Ecclesiae in
cunctis utilitas, praedicto fratre et coepiscopo nostro
disponente, Christo adjuvante procurari valeat.
</p>
        </div2>

<div2>
          <head>EPISTOLA XVII. AD PAULINUM EPISCOPUM. <hi>In Liparitana Ecclesia resideat, Taurianensem vero opportuno tempore visitet.</hi> </head>

<pb n="0552A"/>
<p>Gregorius Paulino episcopo.</p>
<p>Scire te volumus quia Maximiano fratri et coepiscopo
nostro scripsimus ut fraternitatem tuam Ecclesiae
 Liparitanae ex nostra auctoritate praeesse
constituat. Cui te modis omnibus obedire necesse
est, ejusque te Ecclesiae utilitatibus praecipimus
decenter insistere, et quaeque ejus commoditatibus
agnoveris oportere, te volumus sine cunctatione peragere.
Ecclesiam vero Taurianensem, quoties opportunum
tempus credideris, visitabis. Ita ergo fraternitas
tua haec omnia implere festinet, ut et sui
praesentia Liparitanam salubriter disponat Ecclesiam,
<pb n="0552B"/>
et visitationis studio Taurianensem Ecclesiam congregare
et fovere non desinat. Data mense Martio,
indictione decima.
</p>
        </div2>

<div2>
          <head>EPISTOLA XVIII. AD NATALEM EPISCOPUM SALONITANUM. <hi>Increpato de assiduis conviviis Natali, ut Honoratum archidiaconum suo loco restituat jubet.</hi> </head>
<p>Gregorius Natali episcopo Salonitano.</p>
<p>Multis ab urbe tua venientibus, frater charissime,
didici, pastorali cura derelicta, solis te conviviis
occupatum <note>(Grat. dist. 44, c. 5)</note>. Quae audita non
crederem, <emph>581</emph> nisi haec actionum tuarum experimentis
approbarem. Nam quia nequaquam lectioni
studeas, nequaquam exhortationi invigiles, sed ipsum
<pb n="0552C"/>
quoque usum ecclesiastici ordinis ignores, hoc est in
testimonium quod eis sub quibus es positus reverentiam
servare nescis. Cum enim sanctae memoriae
decessoris mei fueris scriptis prohibitus ne contra
Honoratum archidiaconum tuum dolorem tam longae
<pb n="0553A"/>
ingratitudinis in corde retineres, cumque et a me
haec tibi summopere fuerint interdicta, et mandata
Dei negligens, et scripta nostra contemnens, praefatum
Honoratum archidiaconum tuum, quasi ad
fortiorem honorem provehens, conatus es callida
arte degradare. Unde actum est ut eo archidiaconatus
loco summoto alium accerseres, qui tuis moribus
obtemperare potuisset, cum praefatus vir pro nulla
tibi re, ut arbitror, displicuit, nisi quod vasa sacra
et velamina tuis te parentibus dare prohibebat. Quam
causam subtili voluimus et nunc ego, et tunc sanctae
memoriae decessor meus, indagatione discutere; sed
tu, tuorum tibi actuum conscius, personam ad judicium
instructam transmittere distulisti. Proinde fraternitas
tua, vel post frequentatam toties admonitionem
<pb n="0553B"/>
a culpae suae errore resipiscat, et praefatum
Honoratum in suum, mox ut mea scripta susceperit,
locum suscipiat. Quod si forte facere distuleris, usum
tibi pallii, qui ab hac sede concessus est, noveris
esse sublatum. Si vero, etiam amisso pallio, in eadem
pertinacia adhuc persistis, dominici corporis ac
sanguinis te scias participatione esse privatum. Post
quae jam necesse est ut causas tuas subtilius indagantes,
an in episcopatu ipso persistere debeas, summa
cura atque inquisitione debeamus tractare. Eum vero <note>(Grat. 7, 41, c. 40)</note> 
 qui contra justitiae regulam, ad
locum alterius se provehi consensit, ab ejusdem archidiaconatus
honore deponimus. Qui si ulterius in
loco eodem ministrare praesumpserit, se participatione
communionis sacrae noverit esse privatum. Tu
<pb n="0553C"/>
igitur, frater charissime, nequaquam nos amplius
provoces, ne duros valde in asperitate sentias, quos
erga te positos in charitate contemnis. Restituto igitur
loco suo Honorato archidiacono, instructam personam
sub festinatione transmitte, qui mihi hoc
debere ex ratione fieri suis possit allegationibus demonstrare.
Eumdem namque archidiaconum ad nos
venire decrevimus, ut quidquid justum, quidquid
omnipotenti Deo placitum fuerit, cognitis assertionibus
<pb n="0554A"/>
partium decernamus. Nos enim nullum pro personali <emph>582</emph> 
 amore defendimus, sed auctore Deo,
normam justitiae, postposita cujuslibet personae acceptione,
custodimus. <note>(Cf. Joan. Diac., lib. III,
c. 34.)</note> 
</p>
        </div2>

<div2>
          <head>EPISTOLA XIX. AD UNIVERSOS DALMATIAE EPISCOPOS. <hi>Quid in causa Natalis et Honorati actum sit explicat.</hi> </head>
<p>Gregorius universis episcopis per Dalmatiam constitutis.</p>
<p>Fraternitatem vestram licet desideremus scriptis
discurrentibus frequenter visitare, tamen praeterea
cum res exigit, utraque cupimus negotia unius occasione
persolvere, ut et fraternos de visitatione relevemus
animos, et quae superveniunt, ne mentem
<pb n="0554B"/>
possint ignorata confundere, subtilius explicare.
Frater itaque noster Natalis Salonitanae civitatis
episcopus, cum Honoratum archidiaconum sedis suae
ad ordinem presbyteratus vellet provehere, ac deinceps
ille ad sublimiorem gradum crescere declinaret,
a sanctae memoriae decessore meo missa supplicatione
poposcerat ne ad hunc ordinem invitus accederet.
Hoc enim fieri sibi non provehendi gratia, sed causa
 ingratitudinis perhibebat. Pro qua re tunc jam
sanctae memoriae decessor noster scripta Natali frater
coepiscopoque nostro direxerat, interdicens ne
praedictum Honoratum archidiaconum invitum proveheret,
neve dolorem conceptae ingratitudinis in
corde retineret. Cumque et a nobis, et haec eidem
summopere fuerint interdicta, non solum mandata
<pb n="0554C"/>
Dei negligens, sed et scripta nostra contemnens,
praefatum archidiaconum, ut dicitur, contra morem,
quasi ad fortiorem honorem provehens, conatus est
callide degradare. Unde actum est ut eo de archidiaconatus
loco submoto, alium arcesseret, qui in loco
depositi Archidiaconi ministraret. Quem scilicet Honoratum
arbitramur antistiti suo propterea displicere
potuisse, quod eum vasa sacra suis dare parentibus
prohibebat. Quam causam, et tunc sanctae memoriae
<pb n="0555A"/>
decessor meus, et nunc ego subtili voluimus indagatione
discutere; sed is ipse sibi conscius, personam
ad judicium postposuit destinare, ne actuum ejus discussa
potuisset veritas apparere. Nos itaque tot jam
scriptis admonitum, et hactenus pertinaciter obstinatum,
scriptis iterum directis per praesentium latorem
curavimus admonendum, quatenus Honoratum
archidiaconum, <emph>583</emph> conjungente statim praesentium
latore, in priore loco susciperet. Qui jam obdurato
adhuc corde contumaciter ad eumdem revocare
gradum si forte postponeret, usu eum pallii,
qui ab hac sede concessus est, pro contumacia tot
vicibus admissa privari praecipimus. Si vero etiam
amisso pallio adhuc in eadem pertinacia perseveraverit,
a dominici quoque corporis ac sanguinis participatione
<pb n="0555B"/>
submoveri. Aequum enim est ut asperos de
justitia sentiat, quos erga se positos in charitate contemnit.
Nos itaque nec nunc quidem a justitiae, quam
praefatus antistes despexit, semita deviamus; sed restituto
in locum suum eo, cujus nobis culpa minime
patuit, praecipimus Natalem episcopum instructam
ad nos debere dirigere personam, quae rectam ejus
esse intentionem suis possit nobis allegationibus demonstrare.
Nam et eumdem archidiaconum venire
fecimus, ut quidquid justum, quidquid omnipotenti
Deo placitum fuerit, cognitis assertionibus partium
decernamus. Nullum namque pro personali amore
defendimus, sed, auctore Deo, normam justitiae,
postposita cujuslibet acceptione personae, custodimus.
</p>
        </div2>

<div2>
          <head>EPISTOLA XX. AD ANTONINUM SUBDIACONUM. <hi>Exposita iterum eadem causa, Antonino praecipit ut ad Honoratum loco suo restituendum Natalem hortetur: hunc, ni pareat, primum usu pallii, deinde communione privet. Restituto tandem Honorato, personam mittat episcopus; ipse vero archidiaconus Romam veniat, uterque causam dicturi. Advocatur etiam pro Malcho episcopo fidejussor.</hi> </head>

<pb n="0555C"/>
<p>GREGORIUS ANTONINO SUBDIACONO.</p>
<p>Honoratus <note>(Grat. dist. 74, can. 8)</note>, archidiaconus
Ecclesiae Salonitanae, a sanctae memoriae decessore
meo missa supplicatione poposcerat ut ab antistite
suo invitus provehi ad fortioris gradus ordinem contra
morem nullatenus cogeretur. Hoc enim fieri sibi
non provehendi gratia, sed causa ingratitudinis perhibebat.
<pb n="0555D"/>
Pro qua re tunc jam sanctae memoriae decessor
noster scriptis suis Natali fratri coepiscopoque
nostro interdixerat ne praedictum Honoratum
archidiaconum invitum proveheret, neve dolorem
conceptae ingratitudinis diutius in corde retineret.
<pb n="0556A"/>
Cumque et a me haec eidem summopere fuerint interdicta,
non solum mandata Dei negligens, sed scripta
nostra contemnens, praefatum archidiaconum
quasi ad fortiorem honorem provehens, conatus est
arte callida degradare. Unde actum est ut eo de archidiaconatus
loco summoto, alium arcesseret qui
ejus obtemperare moribus potuisset. Quem Honoratum
archidiaconum arbitramur antistiti suo aliunde
displicere non potuisse, nisi quod eum vasa sacra
suis dare parentibus prohibeat. Quam causam subtili
voluimus, et tunc sanctae memoriae decessor meus,
et nunc ego, indagatione discutere; sed is ipse suorum <emph>584</emph> 
 sibi actuum conscius personam ad judicium
postposuit destinare. Proinde experientiam
tuam praesentis praecepti auctoritate duximus fulciendam,
<pb n="0556B"/>
quatenus conveniens in Salonam, Natalem fratrem
coepiscopumque nostrum saltem tot scriptis
admonitum studeat adhortari, ut supra memoratum
archidiaconum in suo statim loco suscipiat. Quod si
facere hoc contumaciter, ut consuevit, forte distulerit,
usum ei pallii, qui ab hac sede concessus est,
ex auctoritate sedis apostolicae contradicito. Quem
si etiam amisso pallio adhuc in eadem pertinacia
perseverare perspexeris, Dominici quoque corporis
ac sanguinis eumdem antistitem participatione privabis.
Eum vero <note>(Grat. 7, q. 1, c. 40)</note> qui contra
justitiae regulam, ad locum alterius se provehi consensit,
ab ejusdem archidiaconatus honore deponi
praecipimus. Quem, si ulterius in loco eodem ministrare
praesumpserit, communionis sacrae participatione
<pb n="0556C"/>
privamus. Aequum enim est ut asperos de justitia
sentiat, quos erga se positos in charitate
contemnit. Restituto ergo loco suo Honorato archidiacono,
instructam personam supradictus antistes,
te compellente, dirigat, quae intentionem ejus esse
vel fuisse justam, suis mihi allegationibus possit demonstrare.
Sed et eumdem archidiaconum ad nos
venire praecipimus, ut quidquid justum, quidquid
omnipotenti Deo placitum fuerit, cognitis assertionibus
partium decernamus. Nos enim nullum pro personali
amore defendimus, sed auctore Deo normam
justitiae, postposita cujuslibet acceptione personae,
servamus. Malchum vero fratrem coepiscopumque
nostrum curabis fidejussori committere, ut ad nos
quantocius veniat, quatenus omni mora ac dilatione
<pb n="0556D"/>
postposita, actionum suarum expositis ratiociniis,
ad propria cum securitate valeat remeare. <note>(Cf. Joan.
Diac. l. III, c. 9.)</note> 
</p>
        </div2>

<div2>
          <head>EPISTOLA XXI. AD JOBINUM ILLYRICI PRAEFECTUM. <hi>Vastatam a barbaris provinciam ejus regimine recreari gaudet. Patrimonii rectorem commendat. Natali episcopo ne opem contra justitiam ferat hortatur.</hi> </head>

<pb n="0557A"/>
<p>Gregorius Jobino praefecto Illyrici</p>
<p>Licet ad reddenda paternae charitatis officia, hostilitate
itineribus occupatis, raritas portitorum impediat,
quoties tamen occasio inciderit, excellentiam
vestram non desistimus scriptis discurrentibus
visitare, quatenus quorum aspectum praesentium
videre non possumus, eos aliquatenus scriptis valeamus
alternantibus intueri. Gaudemus itaque quod
eminentiae vestrae regimine afflictae Dominus voluit
provinciae consulere, ut quam ex una parte flagello
<pb n="0557B"/>
barbaricae vastationis ulcerat, hanc ex alia per eminentiam
vestram, quasi per superductam salutem
curet. Largitam ergo vobis dignitatem ex solo munere
donantis attendite, et ex ipsa concessi regiminis
administratione Conditorem vestrum erga vos
placabiliorem facite; <emph>585</emph> quatenus cum ipse quod
largitus est meritis bonorum operum, ad suam viderit
gloriam revocari, et in hac vos vita clariores efficiat,
et praemia vobis regni coelestis concedat.
Praesentium igitur latorem, quem illuc pro ipsa exigui
patrimonioli administratione direximus, vestrae
excellentiae commendamus. Nos enim charitatis vestrae
connexi vinculo Dominum petimus, quo sic
actus vestros in hac vita dirigat, ut ipsorum merito
ad aeterna vos regna perducat. Natali autem fratri et
<pb n="0557C"/>
coepiscopo nostro in nullo Gloria vestra opem contra
justitiam ferat, quia tanto necesse est ut canonicae
ultionis vindictam sentiat, quanto et ipsam regulam
canonicam ignorat.
</p>
        </div2>

<div2>
          <head>EPISTOLA XXII. AD UNIVERSOS EPISCOPOS ILLYRICI. <hi>Joannis episcopi ordinationem confirmat.</hi> </head>
<p>Gregorius universis episcopis per Illyricum.</p>
<p>Et nobis confert de sollicitudine vestra laetitiam, et
fraternitatem vestram de sua reddit ordinatione securam,
si antiquae consuetudinis ordo servatur. Quia
ergo ex epistolis quas ad nos per Maximianum presbyterum
<pb n="0558A"/>
et Andream diaconum direxistis, in persona
Joannis fratris et coepiscopi nostri consensum omnium
vestrum et serenissimi principis convenisse cognovimus
voluntatem, magna nos exsultatio habuit talem, Deo
auctore, ad sacerdotii officium fuisse provectum, qui
dignus cunctorum est electionis judicio comprobatus.
Proinde juxta postulationis vestrae desiderium, praedictum
fratrem et coepiscopum nostrum, in eo in quo
est sacerdotii ordine constitutus, nostri assensus auctoritate
firmamus, ratamque nos ejus consecrationem
habere, dirigentes pallium, indicamus. Cui quoniam
juxta morem nostras vices commisimus peragendas,
ideo fraternitatem vestram necessario praevidimus
adhortandam, quatenus ei in his quae ad ordinem
ecclesiasticum rectitudinemque pertinent disciplinae,
<pb n="0558B"/>
sive in aliis quibus canonum decreta non obstant,
parere nullo modo differatis, ut charitatem vestram
sincero eum judicio elegisse exhibita valeat obedientia
declarare. <note>(Vide sup. lib. I, ep. 45, indict. 9;
et inf. ep. 23.)</note> 
</p>
        </div2>

<div2>
          <head>EPISTOLA XXIII. AD JOANNEM EPISCOPUM. <hi>Gratulatur quod unanimi omnium consensu electus sit. Ipsum ex more pallio donat, et vicariatu apostolicae sedis. Ad pastorale munus summa prudentia et charitate implendum hortatur.</hi> </head>
<p>Gregorius Joanni episcopo primae Justinianae Illyrici.</p>
<p>Manifestum bonitatis esse liquet indicium, in unius
electione cunctorum convenire <emph>586</emph> consensum.
<pb n="0558C"/>
Quia igitur <note>(Grat. dist. 63, c. 9)</note> suscepta fratrum et
coepiscoporum nostrorum relatio ad locum vos sacerdotii
totius concilii unito consensu et serenissimi
principis voluntate declarat accersiri, gratias omnipotenti
Deo creatori nostro magna cum exsultatione
retulimus, qui vitam actusque vestros ita de praeteritis
fecit esse probabiles, ut omnium vos, quod est
valde laudabile, faceret placere judicio. Quibus nos
quoque in personam fraternitatis tuae per omnia consentimus.
Atque omnipotentem Dominum deprecamur,
ut charitatem vestram sicut sua gratia elegit,
ita in omnibus sua protectione custodiat. Pallium
<pb n="0559A"/>
vero <note>(Dist. 100, c. 10)</note> ex more transmisimus, et vices
vos apostolicae sedis agere iterata innovatione
decernimus, admonentes ut ita vos circa subjectos
debeatis exhibere placabiles, ut rectitudinem vestram
diligere provocentur potius quam timere Quorum si
culpa forte poposcerit, ita excessus emendare curabitis,
ut paternum affectum de animo nullo modo relinquatis.
Estote in custodia commissi gregis vigilantes
atque solliciti, et disciplinae zelo districti, ut lupus
insidians, nec ovile turbare dominicum, nec nocere
ovibus aliqua fraudis occasione praevaleat. Animarum
lucrum Deo nostro tota mentis intentione facere festinate,
nomen nos pastoris non ad quietem, sed ad
laborem suscepisse cognoscite. Exhibeamus ergo in
opere quod signamur in nomine. Sacerdotii praerogativam
<pb n="0559B"/>
si recta consideratione pensemus, sollicitis
et bene gerentibus in honore, negligentibus autem
profecto erit in onere. Sicut igitur laborantes et circa
animarum salutem sollicitos hoc nomen ante Deum
aeternam ducit ad gloriam, ita desides ac torpentes
 vergit ad poenam. In lingua nostra vitam esse aliam
plebs commissa agnoscat. Sit illis fraternitatis vestrae
doctrina, gratus coercitionis stimulus, et vita imitationis
exemplum. Quid enim diligere et quid timere
debeant, charitatis vestrae sermo praedicationis aperiat,
fructum efficacia vestrae aeternae hujusmodi retributionis
acquirat.</p>
<p>Inter haec vero et ista vos principaliter deliberationis
cura constringat, ne unquam ordinationes facere
tentetis illicitas; sed si quos ad clericatus ordinem
<pb n="0559C"/>
vel potiorem forte gradum promoveri contigerit, non
praemiis aut precibus, sed meritis ordinentur. In nulla
ordinatione fraternitati vestrae commoda quolibet
modo surripiant, ne laqueis simoniacae, quod absit,
haereseos illigetur. <hi>Quid enim prodest homini,</hi> sicut
Veritas docet, <hi>si totum mundum acquirat, et suae faciat
<pb n="0560A"/>
animae detrimentum <note>(Matth. VIII, 36)</note>
            </hi>? Unde necesse
est ut Deum in omni quod gerimus attendamus, peritura
et temporalia contemnamus, atque ad aeternitatis
bona cordis desiderium dirigamus. Xenia autem
vestrae sanctitatis suscipere omnino nolueram, quia
valde esset incongruum ut a praedatis atque afflictis
fratribus munera percepisse videremur. Sed responsales
vestri alio me argumento vicerunt, ad eum
illa deferentes, a quo non possent oblationes vestrae
fraternitatis <emph>587</emph> repelli. Illud enim vobis prae omnibus
studendum est, ut venturo judici animarum,
sicut praediximus, non peritura munera procuretis,
quatenus et vos de vestra mercedis operatione, et
nos pariter de nostra adhortatione respiciat. <note>(Vide
sup. ep. 22.)</note> </p>
</div2>

<div2>
          <head>EPISTOLA XXIV. AD MAXIMIANUM EPISCOPUM SYRACUSANUM. <hi>Ut laudatum a Felice presbyterum diligenter examinet, eumque Romam, si episcopatu dignum perspexerit, mittat.</hi> </head>

<pb n="0560B"/>
<p>Gregorius Maximiano episcopo Syracusano.</p>
<p>Felix vir consularis, praesentium lator, edocuit nos.
esse quemdam in illis partibus presbyterum, qui ad
episcopatus ordinem provehi vitae merito dignus appareat.
Hunc ergo fraternitas tua coram se deduci
faciat, eumque, sicut certus sum, propter animae
periculum diligenter examinet. Quem si ad hunc gradum
provehi dignum esse perspexerit, ad nos studeat
destinare, ut eum, disponente Deo, loco cui praeviderimus,
possimus ordinare pastorem. Praesentium
<pb n="0560C"/>
vero latorem Felicem virum consularem chartularium,
salva fraternitati tuae justitia, commendamus,
quatenus in iis quae juste poposcerit, fraternum
invenire possit affectum. <note>(Cf. Joan. Diac. lib. I,
c. 13.)</note> 
</p>
        </div2>

<div2>
          <head>EPISTOLA XXV. AD BENENATUM EPISCOPUM. <hi>Cumanae Ecclesiae visitationem delegat, ut tum Ecclesiam illam tueatur, tum ex ipsius clero idoneum sacerdotem eligi procuret.</hi> </head>

<pb n="0561A"/>
<p>Gregorius Benenato episcopo.</p>
<p>Quoniam Cumanae Ecclesiae Liberius quondam
antistes de hac luce migrasse cognoscitur: <emph>588</emph> propterea
visitationis destitutae Ecclesiae fraternitati tuae
operam solemniter delegamus, quam ita te convenit
exhibere, ut nihil de provectionibus clericorum,
reditu, ornatu, ministeriisque, vel quidquid illud est,
a quoquam praesumatur Ecclesiae. Et ideo charitas
tua ad praedictam Ecclesiam ire properabit, et assiduis
adhortationibus clerum plebemque ejusdem Ecclesiae
<pb n="0561B"/>
admonere te volumus, ut, remoto studio, uno eodemque
consensu talem sibi praeficiendum expetant
sacerdotem, qui et tanto ministerio dignus valeat
reperiri, et a venerandis canonibus nullatenus respuatur.
Qui dum fuerit postulatus, cum solemnitate
decreti, omnium subscriptionibus roborati, et dilectionis
tuae testimonio litterarum, ad nos sacrandus
occurrat. Commonemus etiam fraternitatem tuam ut
 nullum de altera eligi permittas Ecclesia, nisi forre
inter clericos ipsius civitatis in qua visitationis impendis
officium nullus ad episcopatum dignus (quod
evenire non credimus) potuerit inveniri. Provisurus
ante omnia ne ad hoc cujuslibet conversationis vel
meriti laicae personae aspirare praesumant, et tu periculum
ordinis tui (quod absit) incurras.
</p>
        </div2>

<div2>
          <head>EPISTOLA XXVI. AD JOANNEM EPISCOPUM. <hi>Ecclesiae Nepesinae visitationem injungit.</hi> </head>

<pb n="0562A"/>
<p>Gregorius Joanni episcopo.</p>
<p>Quoniam Paulo fratri et coepiscopo nostro Neapolitanae
Ecclesiae visitationis operam injunximus, idcirco
fraternitas tua visitationem Ecclesiae Nepesinae
non desistat assumere, quatenus, exigente Paschali
festivitate, quidquid sacrorum solemnitas poscit, te
operante, modis omnibus impleatur. Donec igitur
quid de persona praedicti fratris et coepiscopi nostri
agendum sit, <emph>589</emph> deliberare possimus, ita in cunctis
te fraternitas tua solertem vigilantemque studeat
exhibere, ut praedictus vir absens nullo modo sentiatur.
 Mense aprili, indictione decima.
</p>
        </div2>

<div2>
          <head>EPISTOLA XXVII. AD RUSTICIANAM PATRICIAM. <hi>Bonum quod dono Conditoris in corde concipitur, celeri ac firma devotione complendum. Si quis contra nos calumnias molitur, ad Deum tota spes mentis inflectenda.</hi> </head>

<pb n="0562B"/>
<p>Gregorius Rusticianae patriciae.</p>
<p>Epistolam excellentiae vestrae suscipiens, votivo
sum incolumitatis ejus nuntio relevatus, optans
ut vitam actusque vestros sua Dominus misericordia
protegat et disponat. Valde autem miratus sum cur
deliberatae viae eundi ad loca sancta intentionem et
votum boni operis deflexistis, dum si quando bonum
aliquod dono Conditoris in corde concipitur, celeri
necesse est devotione compleri, ne dum callidus insidiator
animum irretire nititur, subinde impedimenta
<pb n="0562C"/>
suggerat, quibus ad effectum minime desideria sua
<pb n="0563A"/>
mens occupationibus debilitata perducat. Unde necesse
est excellentiam vestram omnibus impedimentis
piis causis obviantibus anteire, et ad fructum boni
operis totis cordis nisibus inhiare; ut et in praesenti
saeculo tranquille vivere, et in futuro coeleste
regnum valeat possidere. Illud autem quod scripsistis,
Passivum contra vos aliquas molitum fuisse
calumnias, piissimos vero imperatores non solum
libenter non audisse, sed etiam aspere suscepisse,
cujus hoc fuerit donum, perpendite; et ad eum qui
hominibus in hoc saeculo ne quantum appetunt nocere
valeant, potenter obviat, totam spem mentis
inflectite, quatenus pravas hominum voluntates brachii
sui oppositione reverberet, conatusque eorum,
ut consuevit, misericorditer ipse confringat. Gloriosum
<pb n="0563B"/>
domnum Appionem et domnam Eusebiam, domnum
Eudoxium et domnam Gregoriam, mea per vos
deprecor vice salutari.
</p>
        </div2>

<div2>
          <head>EPISTOLA XXVIII. AD STEPHANUM CHARTULARIUM. <hi>Monachos duos sui status desertores jubeat retrudi; monasterio consuetudines novas imponi non sinat.</hi> </head>
<p>Gregorius Stephano chartulario.</p>
<p>Scientes magnitudinem charitatis vestrae toto Dominum
corde diligere, ob hoc ea quae in massis <emph>590</emph> 
 de jure quondam patriciae recordationis Julii
contra praecepta dominica contraque canonum regulam
commissa esse didicimus, ad ejus necesse duximus
referre notitiam, quatenus et quae perpetrata
sunt corrigi debeant, et alii deinceps tentare non
praesumant. Insinuatum igitur nobis est, in massa
<pb n="0563C"/>
quae nuncupatur Marato, abbate monasterii sancti
Georgii quod in eadem situm est, duos monachos
refugisse; et unum quidem ex eis jam conjugem accepisse,
alium autem laicum effectum saeculariter
vivere; cum nec ex familia massae homines ipsi esse
liberi asserantur, et vel si secundum conditionem
debuissent agere, contra Deum erat ut post adeptum
divini officii cultum, ad saecularem vitam atque habitum
remearent. Unde hortor ut, habita judicis
aeterni consideratione, monachos ipsos retrudi sine
dilatione faciatis, ne eorum exemplo, cum vestro,
quod absit, peccato, caeterorum monasteriorum districtio
dissipetur, sed magis ut magnitudinis vestrae
solatio aliis monachis spes gerendi talia submoveatur.
Asserit autem praedictus abbas presbyterum
<pb n="0563D"/>
praedictae massae novas monasterio ipsi velle imponere
consuetudines, quae ex tempore conditi monasterii
per triennale tempus hactenus non fuerunt,
<pb n="0564A"/>
siquidem si quid Deo illic munificentiae gratia a fidelibus
viris oblatum fuerit, portionem se asserat
debere percipere. Quod magnitudo vestra studeat
diligenter agnoscere; et si hoc ab initio non fuit,
etiam labentibus temporibus aliud noviter imponi
non concedat, maxime cum exiguae substantiae et
monasterium pauperum esse didicimus, et abbatem
ipsum hospitalem omnino esse multorum attestatione
didicimus.
</p>
        </div2>

<div2>
          <head>EPISTOLA XXIX. AD MAURILIUM ET VITALIANUM. <hi>Ariulphum, si Romam pergat, a tergo insequantur.</hi> </head>
<p>Gregorius Maurilio et Vitaliano magistris militum.</p>
<p>Gloriae vestrae suscipientes epistolas Deo gratias
<pb n="0564B"/>
egimus, quia de salute vestra cognovimus et de sollicitudine
vestra multum gavisi sumus, et mox ea
quae scripsistis parata fuerunt. Sed Aldio vir magnificus
post adventum hominum vestrorum nobis
scripsit quia in proximo jam Ariulphus esset, et timuimus
ne milites qui ad vos diriguntur in manus
ejus inciderent. Tamen et hic, in quantum Deus adjuverit,
contra eum filius noster gloriosus magister
militum <emph>591</emph> se paravit. Sed et gloria vestra, si huc
 perexierit ipse hostis, quomodo consuevistis, cum
auxilio Dei a dorso ejus quod potestis perficite. Speramus
enim in omnipotentis Dei virtute, et in ipsius
beati Petri apostolorum principis, in cujus ille natali
sanguinem effundere desiderat, quia ipsum sibi
contrarium sine mora inveniet.
</p>
        </div2>

<div2>
          <head>EPISTOLA XXX. AD MAURILIUM ET VITALIANUM. <hi>De dubia Suanensium fide, ac de parato Ariulphi exercitu monet.</hi> </head>

<pb n="0564C"/>
<p>Gregorius Maurilio et Vitaliano magistris militum.</p>
<p>Suppliciter gloriae vestrae per filium nostrum Vitalianum
cum quo ut tractaretis et verbo et scripto
mandavimus. Undecimo autem die mensis Januarii
Ariulphus hanc epistolam quam vobis direximus
transmisit. Et ideo relegentes eam, videte si in fide
sua Suanenses quam reipublicae promisere perstiterunt.
Obsidesque dignos de quibus possitis confidere
ab eis percipite; et insuper eos denuo Sacramentis
obstringite, reddentes eis quod loco pignoris
sustulistis, et sermonibus vestris eos sanantes. Si
autem manifestissime cognoveritis eos cum Ariulpho
<pb n="0564D"/>
de sua subditione locutos fuisse, vel certe obsides
ei dedisse, sicut nos Ariulphi epistola quam vobis
direximus dubios reddidit, salubri consilio pertractantes
<pb n="0565A"/>
ne in aliquo anima vestra vel nostra de sacramentis
gravetur, quidquid utile reipublicae judicaveritis
peragite. Sed ita faciat gloria vestra, ut
neque sit aliquid unde possimus ab adversariis reprehendi,
neque in quo utilitas reipublicae exigit,
quod avertat Dominus, negligatur. Praeterea, gloriosi
filii, estote solliciti, quia, quantum comperi,
nostem collectum habet, et Narina dicitur residere;
et si huc cursum Deo sibi irato mittere voluerit, vos
loca ipsius, quantum vos Dominus juverit, depraedamini,
aut certe sculcas quos mittitis, sollicite
requirant, ne dolens factum ad nos discurrat.
</p>
        </div2>

<div2>
          <head> EPISTOLA XXXI. AD CUNCTOS MILITES NEAPOLITANOS. <hi>De obedientia Constantio tribuno exhibenda.</hi> </head>
<p>
            <pb n="0565B"/>Gregorius universis militibus Neapolitanis.</p>
<p>Summa militiae laus inter alia bona merita haec
est, obedientiam sanctae reipublicae utilitatibus exhibere,
quodque sibi utiliter imperatum <emph>592</emph> fuerit,
obtemperare; sicut et nunc devotionem vestram fecisse
didicimus, quae epistolis nostris, quibus magnificum
virum Constantium tribunum custodiae civitatis
deputavimus praeesse, paruit, et congruam militaris
devotionis obedientiam demonstravit. Unde
scriptis vos praesentibus curavimus admonendos, uti
praedicto viro magnifico tribuno, sicut et fecistis,
omnem debeatis pro serenissimorum dominorum
utilitate vel conservanda civitate obedientiam exhibere,
quatenus quidquid a vobis hactenus bene
gestum agnoscitur, per praesentis temporis vigilantiam
<pb n="0565C"/>
ac sollicitudinem augmentetis.
</p>
        </div2>

<div2>
          <head>EPISTOLA XXXII. AD PETRUM SUBDIACONUM SICILIAE. <hi>De patrimonii regimine plurima praecipit, in quibus elucent justitia, religio, prudentia, et liberalis erga egenos animus; familiaris quoque in Petrum dilectio facile advertitur.</hi> </head>
<p>Gregorius Petro subdiacono Siciliae.</p>
<p>Indicante mihi Romano defensore, cognovi quia
<pb n="0566A"/>
monasterium ancillarum Dei quod est in fundo Monotheo,
ab Ecclesia nostra de Villa nova, de fundo
juris sui violentiam pertulit, qui eidem monasterio
dicitur dimissus. Quod si ita est, experientia tua eis et
fundum restituat, et ejusdem fundi de duabus quas
exegisti indictionibus pensiones restituat. Quia autem
 multi Judaeorum in missis Ecclesiae commanent,
volo ut si qui ex eis Christiani voluerint fieri, aliquantum
eis pensi relaxetur, quatenus isto beneficio
provocati, tali desiderio et alii assurgant.</p>
<p>Vaccae autem quae jam sunt aetate steriles, vel
boves masculi qui omnino inutiles esse videntur,
vendi debent, ut saltem eorum pretium ad aliquam
utilitatem crescat. Greges vero equarum quas valde
inutiliter habemus, omnes volo distrahi, et tantummodo
<pb n="0566B"/>
quadringentas juniores servari ad fetum, ex quibus
quadringentis singulis conductoribus singulae
 condonari debent, quatenus ex ipsis annis singulis aliquid
reddant, quia durum est valde ut sexaginta solidos
pastoribus expendamus, et sexaginta denarios
ex eisdem gregibus non habeamus. Ita ergo experientia
tua faciat, ut alia per conductores omnes,
sicut diximus, partiantur, alia distrahe, et in nummum
redige. Pastores vero ipsos per possessiones ordina,
ut ex cultura terrae ferre aliquid utilitatis possint.
Aeramenta vero omnia quae vel in Syracusis, vel
in Panormo, juris ecclesiastici esse possunt, distrahenda
sunt priusquam ipsa vetustate funditus pereant.</p>
<p>
            <pb n="0566C"/> <emph>593</emph> Veniente autem fratre Cyriaco servo Dei
Romam, de illo subtiliter requisivi si cum tua conscientia
fuerit de accipiendo praemio in causa mulieris
cujusdam locutus. Quod idem frater ita se dicit,
te referente, cognovisse, quia ex te immissus est, ut
quis esset ad conferendum praemium immissor probaret.
Quod ego credidi, moxque eum in gratiam familiariter
recepi, coram populo et clero eum perduxi,
 presbyterium ei auxi, in loco superiori inter
<pb n="0567A"/>
defensores posui, collaudans coram omnibus fidem
ejus, quia ita se in obsequio tuo fideliter gesserit,
quem idcirco ad te celeriter retransmisi. Quia vero
multum festinas, et ego quamvis aegrotus videre te
desidero, quem ipse in omnibus probatum habes,
loco tuo in Syracusana parte derelinque, et ipse
ad me venire festina, ut, si omnipotenti Deo placuerit,
communi consilio pertractemus utrum ipse illuc
reverti, an alter in loco tuo illic debeat ordinari.
Benenatum vero notarium pariter transmisi, ut in
Panormitana parte locum tuum in patrimonio, quoadusque
omnipotens Deus ordinet quod ei placuerit,
ipse conservet.</p>
<p>Romanum de levitate sua vehementer increpavi,
quia sicut nunc reperi, in xenodochio quod tenuit
<pb n="0567B"/>
magis suis utilitatibus quam mercedibus occupatus
fuit. Et ideo si fortasse tibi visum fuerit, loco tuo
ipsum relinque. Vide quemadmodum eum terrendo
et admonendo praemunias, ut sciat se circa rusticos
pie et sollicite agere, et circa extraneos et urbanos
se in omnibus mutatum et strenuum exhibere. Ego
tamen haec loquens, nullam personam eligo, sed tuo
hoc judicio derelinquo. In Panormitana autem parte
loci servatorem tui me sufficit elegisse. Et videre
volo quod ipse in Syracusana parte provideris. Veniens
autem, pecunias et ornamenta de Antonini
parte vel substantia tecum defer. Pensiones quoque
nonae et decimae indictionis, quas exegisti, et rationes
omnes pariter deporta. Stude, si Deo placuerit,
<pb n="0568A"/>
ut in hanc urbem ante natalem beati Cypriani transeas,
ne ex signo quod <emph>594</emph> diebus istis mari semper
imminet, quod absit, aliquod periculum possit
evenire.</p>
<p>Praeterea cognoscas quia pro eo quod Pretiosum
Dei servum non pro gravi culpa graviter adversatus
sum, eumque a me tristem amaricatumque repuli,
 non leviter in mea cogitatione mordear. Et scripsi
domno episcopo ut eum transmittere debuisset, si
vellet, sed omnino noluit. Quem contristare ego nec
debeo nec possum, quia in causis Dei occupatus,
consolatione fulciri debet, non amaritudine deprimi.
Idem vero Pretiosus, sicut audio, omnino contristatur
quod ad me non revertitur. Ego vero domnum
episcopum, ut dixi, contristare non possum, qui eum
<pb n="0568B"/>
non vult dimittere, et inter utrosque anceps maneo.
Tu ergo, si quidem in parvo corpusculo majorem sapientiam
habes, eamdem causam ita dispone, ut et mea
voluntas fiat, et domnus episcopus non contristetur.
Quem tamen si leviter contristari videris, omnino
exinde nihil loquaris. Aegre tamen tuli quod domnum
Eusebium excommunicavit, virum tantae aetatis, et
tantae aegritudinis. Unde necesse est ut eidem domno
episcopo secrete dicas, quatenus in proferendis sententiis
praeceps non sit, quia causae quae per sententiam
decidendae sunt, necesse est ut prius studiosa
et frequentissima consideratione mensurentur. <note>(Vide
ep. 34.)</note> </p>
<p>Venientibus scribonibus, qui sicut audio jam illic
<pb n="0569A"/>
tirones colligunt, loci tui servatori deputa, ut parum
aliquid xenii offerat, quatenus sibi eos placabiles
reddat. Sed et officio praetoris, prius quam venias,
aliquid secundum antiquam consuetudinem tribue,
per manus tamen illius quem dimittis, ut ei gratiam
eorum concilies. Ne et nos omnino eis inhumani esse
videamur, ea quae danda per praeceptum singulis
quibusque personis vel monasteriis tuae experientiae
injunxi, loci servatoribus tuis praecipe, ut per omnia
impleant. Haec vero auxiliante Domino cum veneris,
qualiter disponenda sunt, pertractabimus. Trecentos
vero solidos quos per te pauperibus direxi,
eorum arbitrio non arbitror committendos. <emph>595</emph> Illa
ergo de singulis locis et personis impleant.</p>
<p>Ante vero hoc tempus jam scripsisse memini, ut
<pb n="0569B"/>
legata quae ex tenore Antonini defensoris a nobis
debentur, monasteriis vel aliis, prout statutum fuit,
solverentur. Et quare nescio tua experientia hoc implere
tardaverit. Proinde volumus ut pro portione
nostra ex pecuniis Ecclesiae eadem legata impleas,
ut cum ad me veneris, illic contra te gemitum
pauperum non relinquas; cautiones vero quae in
ejusdem Antonini substantia sunt inventae, pariter
defer.</p>
<p>Cognovi autem, Romano referente, quia moriens
uxor Redempti unam concham argenteam nudis verbis
dixerit venundari et libertis suis dari, scutellam
quoque argenteam monasterio cuidam reliquerit;
in quibus utrisque voluntatem ejus per omnia volumus
impleri, ne ex rebus minimis peccata majora
<pb n="0569C"/>
capiamus.</p>
<p>Fratre autem Mariniano abbate indicante, cognovi
<pb n="0570A"/>
quia fabrica in praetoriano monasterio nec ad medietatem
quidem adhuc perducta est. Ex qua re
quid aliud quam fervorem tuae experientiae collaudemus?
Sed vel nunc admonitus excitare, et, quantum
potes, in ejusdem monasterii constructione te
exhibe. Ego nihil dari eis in expensis dixi, non autem
monasterium de eis fabricare prohibui. Sed ita
fac ut ei quem loco tuo Panormi dimiseris modis
omnibus injungas quatenus expensis et annona ecclesiastica
hoc idem monasterium construat, et ad
me privati abbatis querela non redeat.</p>
<p>Praeterea cognovi quod quasdam res vel plures
fundorum alieni juris esse cognoscis, sed, pro quorumdam
obtestatione vel metu, hominibus suis restituere
formides. Qui si veraciter Christianus esses,
<pb n="0570B"/>
plus Dei judicium quam voces hominum formidares.
Attende quia ego te quoque hac de re indesinenter
admoneo. Quod si implere neglexeris, etiam meas
voces contra te in testimonium habebis</p>
<p>Si vero de laicis Deum timentibus inveneris ut
tonsurari debeant, et actionarii sub rectore fieri,
omnino libenter fero. Quibus necesse est ut etiam
epistolae transmittantur.</p>
<p>De causa vero filii Commissi scholastici consuluisti,
et non sunt legibus justa quae repetit: utilitatem
pauperum gravare nolumus, sed pro eo <emph>596</emph> 
 quod se hic fatigavit, quinquaginta solidos ei
dare te volumus, quos tuis certum est rationibus
imputari. In causa vero Prochisi quas expensas
de rebus Ecclesiae fecisti, aut illic de pensione redituum
<pb n="0570C"/>
tuum ejus tibi satisfacito, aut si certe ipsi reditus
minime ad recompensandum sufficiant, hic necesse
<pb n="0571A"/>
est ut a diacono hoc recipiatur. De Gelasio autem
subdiacono loqui aliquid non praesumas, quia scelus
illius usque ad finem vitae gravissima poenitentia
indiget.</p>
<p>Praeterea unum nobis caballum miserum, et quinque
bonos asinos transmisisti. Caballum illum sedere
non possum, quia miser est; illos autem bonos sedere
non possum, quia asini sunt. Sed petimus ut
si nos continere disponitis, aliquid nobis condignum
deferatis. Eusebio autem abbati dare te volumus
auri solidos centum, quos tuis certum est rationibus
imputari. Cognovimus autem Sisinnium qui
judex Samnii fuit, gravi inopia in Sicilia laborare,
cui volumus XX decimatos vini et quatuor solidos
annuos debeas ministrare. Anastasius autem religiosus
<pb n="0571B"/>
juxta Panormitanam civitatem dicitur habitare in
oratorio sanctae Agnae, cui dari volumus auri solidos
sex. Matri autem Urbici praepositi dari volumus solidos
sex, qui tuis rationibus imputabuntur. De Honoratae
vero ancillae Dei causa hoc mihi videtur, ut
omnem substantiam quae constat quia ante tempus
episcopatus Joannis episcopi Laurinensis fuit, veniens
tecum deferas. Eadem vero ancilla Dei cum
filio suo veniat, ut nos cum ea loqui, et quod Deo
placitum fuerit facere debeamus. Codicem autem
Heptatici de substantia Antonini dari volumus in
monasterio praetoriano, reliquos tecum deferri.
</p>
        </div2>

<div2>
          <head>EPISTOLA XXXIII. AD JUSTINUM PRAETOREM. <hi>Ut, deposita omni suspicione, Leoni episcopo a falsis criminationibus plenissime purgato charitatem omnem et congruam reverentiam exhibeat.</hi> </head>

<pb n="0571C"/>
<p>Gregorius Justino praetori.</p>
<p>Habet hoc proprium antiqui hostis invidia, ut
<pb n="0572A"/>
quos in pravorum actuum perpetrationem, Deo sibi
resistente, decipere non valet, opiniones eorum <emph>597</emph> 
 falsa ad praesens simulando dilaceret. Quoniam
igitur quaedam contra sacerdotale propositum
de Leone fratre et coepiscopo nostro sinister rumor
asperserat, utrum vera essent districta diutius
fecimus inquisitione perquiri, et nullam in eo de iis
quae dicta fuerant culpam invenimus. Sed ne quid
videretur omissum, aut nostro potuisset dubium
cordi remanere, ad beati Petri sacratissimum corpus
 districta eum ex abundanti fecimus sacramenta
praebere. Quibus praestitis, magna sumus exsultatione
gavisi, quod hujuscemodi experimento innocentia
ejus evidenter enituit. Pro qua re gloria vestra
praedictum virum cum omni charitate suscipiat, et
<pb n="0572B"/>
reverentiam ei, qualem sacerdoti decet, exhibeat,
nec quaedam cordibus remaneat de iis quae sunt jam
purgata dubietas. Sed ita suprascripto vos episcopo
devotissime oportet in omnibus adhaerere, ut congrue
decenterque Deum in ejus persona cujus minister
est videamini honorare. <note>(Vide sup. l. I, ep. 2.)</note> 
</p>
        </div2>

<div2>
          <head>EPISTOLA XXXIV. AD MAXIMIANUM EPISCOPUM SYRACUSANUM. <hi>Eusebium abbatem, quem imprudenter afflixerat, consoletur.</hi> </head>
<p>Gregorius Maximiano episcopo Syracusano.</p>
<p>Frequenter me admonuisse vos recolo ut in proferenda
sententia esse praecipites nullatenus deberetis.
Et nunc ecce cognovi quia reverendissimum virum
abbatem Eusebium commota furore vestra
<pb n="0572C"/>
fraternitas excommunicavit. Quod ego valde miratus
sum, ut non antiqua ejus conversatio, non aetas
longa, non aegritudo diuturna ab ira vestrum animum
<pb n="0573A"/>
flecteret. Quilibet enim in eo fuerit excessus,
ipsa aegritudinis afflictio ei debuit pro flagello sufficere.
Quem enim divina disciplina conterit, ei humana
flagella addi superfluum fuit. Sed fortasse ideo
excedere in tali persona permissus es, ut cautior in
vilioribus fias, et diu trutines, cum aliquem per
sententiam ferire disponis. Eumdem tamen praefatum
virum quanto furore exasperasti, tanta nunc
dulcedine consolare, quia valde injustum est, <emph>598</emph> 
ut qui te plus amaverunt, ipsi te sine causa atrociorem
contra se sentiant.
</p>
        </div2>

<div2>
          <head>EPISTOLA XXXV. AD JOANNEM EPISCOPUM RAVENNATEM. <hi>Gratulatur ob exhibita Castorio episcopo infirmo charitatis officia. Hunc ad se per Siciliam transmitti petit. Suffraganeorum antistitum, quos a Roma dividebant hostes interpositi, Ravennati curam committit.</hi> </head>

<pb n="0573B"/>
<p>Gregorius Joanni episcopo Ravennati.</p>
<p>Dominicis mandatis praecipimur proximos sicut
nosmetipsos diligere, eorumque languoribus tanquam
propriis infirmitatibus condolere. Quorum memor
fraternitas vestra competenti sibi more Castorium
fratrem coepiscopum nostrum, et prius compassione
habita studuit visitare, et eum postmodum pro excrescenti
molestia corporis in Ravennati urbe suscipere.
Unde non solum nos impensae charitatis, sed
et Deum vobis fecistis procul dubio debitorem, qui
in fratris infirmitate condoluisse probamini, ipsumque
aegrum in sui membri molestia non solum visitasse,
sed etiam suscepisse. Quem quidem ipse pro
<pb n="0573C"/>
sua simplicitate illic ordinare omnimode renuebam,
sed petentium importunitas fecit ut contradicere
nullatenus potuissem. Si autem fieri potest, multum
mihi et ipsi consuletis, si eum ad me vel per Siciliam
transmittatis, si tamen ei grave non esse perpenditis.
De episcopis vero ad nos pertinentibus, qui
tamen huc pro interpositione hostium venire non
possunt, curam vestra fraternitas gerat. Ita tamen
ut pro causis suis ad Ravennatem urbem nullatenus
revocentur, ne eos hoc tempore vexare aut fatigare
in aliquo videamur. Sed si qua sunt, quae in eis videantur
juste reprehendi, debent semper per fraternitatis
vestrae epistolas admoneri. Sin vero, quod
<pb n="0574A"/>
absit, aliqua graviora contigerint, haec ad nos subtiliter
referre vos volumus, ut inquisitionis vestrae
testimonio roborati, quae legibus canonibusque conveniunt,
 salubri, juvante Domino, consilio disponamus.
 Mense Julii, indictione decima. <note>(Cf. Joan.
Diac. l. IV, c. 52; sup., ep. 12; inf., ep. 41 et
42, indict. 11, ep. 24 et 25, indict. 13, ev. 44, indict.
15.)</note> 
</p>
        </div2>

<div2>
          <head> <emph>599</emph> EPISTOLA XXXVI. AD EUSEBIUM ABBATEM. <hi>Ipsum de superbia arguit, quod redditam a Maximiano episcopo gratiam et communionem respueret. Eidem erogat solidos centum.</hi> </head>
<p>Gregorius Eusebio abbati.</p>
<p>Credat mihi charitas tua quia valde contristatus
<pb n="0574B"/>
sum de tristitia tua, ac si in te injuriam ipse pertulissem.
Sed cum postmodum agnovi quia etiam reddente
reverendissimo viro fratre et coepiscopo nostro
Maximiano gratiam atque communionem, tua
dilectio ab eo communicari nolebat, cognovi et
illud prius justum fuisse quod factum est. Servorum
Dei humilitas in afflictionis tempore debet apparere.
Qui vero se contra praepositos suos erigunt, profecto
ostenditur qui servi Dei esse contemnunt. Et quidem
ab illo hoc quod factum est minime fieri debuit, a te
tamen cum omni debuit humilitate suscipi; et rursum
cum gratiam reddebat, ad eum cum gratiarum
actione debuit occurri. Quod quia ita a te factum
non est, ad hoc cognosco quia nobis omnino lacrymarum
opus est. Non enim grande est iis nos esse
<pb n="0574C"/>
humiles, a quibus honoramur, quia et hoc saeculares
quilibet faciunt; sed illis maxime humiles esse
debemus, a quibus aliqua patimur. Nam Psalmista
dicit: <hi>Vide humilitatem meam de inimicis meis <note>(Psal.
IX, 14)</note>
            </hi>. Nos cujus vitae sumus, qui humiles esse
etiam patribus nolumus? Proinde, dilectissime fili,
rogo ut omnis amaritudo de corde tuo transeat, ne
fortasse finis vicinus sit, et antiquus hostis per iniquitatem
discordiae viam regni coelestis intercludat.
Praeterea centum solidos per Petrum subdiaconum
dilectioni tuae dari fecimus, quos peto ut absque
injuria sui suscipiat. <note>(Vide sup. ep. 34. Cf. Joan.
Diac. l. II, c. 55.)</note> 
</p>
        </div2>

<div2>
          <head>EPISTOLA XXXVII. AD JOANNEM EPISCOPUM SQUILLACINUM. <hi>Joannem ea lege Squillacinum episcopum instituit, ut ad Lissitanam Ecclesiam revertatur, si illam ab hostibus liberam effici contigerit; abstineat ab illicitis ordinationibus, susceptumque pastoris officium digne gerat.</hi> </head>

<pb n="0575A"/>
<p>Gregorius Joanni episcopo Squillacino.</p>
<p>Pastoralis officii cura <note>(Grat. 7, q. 1, c. 42)</note> nos admonet
destitutis Ecclesiis proprios constituere sacerdotes,
qui gregem dominicum debeant pastorali
sollicitudine <emph>600</emph> gubernare. Propterea te Joannem
ab hostibus captivatae Lissitanae civitatis episcopum
in Squillacina Ecclesia cardinalem necesse
duximus constituere sacerdotem, ut susceptam semel
<pb n="0575B"/>
animarum curam intuitu futurae retributionis
impleas. Et licet a tua Ecclesia sis hoste imminente
depulsus, aliam quae a pastore vacat Ecclesiam debes
gubernare; ita tamen ut si civitatem illam ab
hostibus liberam effici et, Domino protegente, ad
priorem statum contigerit revocari, ad eam in qua
 prius ordinatus es Ecclesiam revertaris. Sin autem
praedicta civitas continua captivitatis calamitate premitur,
in hac in qua a nobis incardinatus es, debeas
Ecclesia permanere. Praecipimus autem <note>(Grat. dist.
34, c. 10)</note> ne unquam illicitas ordinationes facias.
Nec bigamum, aut qui virginem non est sortitus uxorem,
aut ignorantem litteras, vel in qualibet parte
corporis vitiatum, vel poenitentem, vel cuilibet
conditioni obnoxium, ad sacros ordines permittas
accedere. Sed si quos hujusmodi repereris, non audeas
<pb n="0575C"/>
promovere. Afros passim <note>(Grat. dist. 98, c. 3)</note>,
vel incognitos peregrinos, ad ecclesiasticos ordines
tendentes, nulla ratione suscipias, quia Afri quidam
Manichaei, aliqui rebaptizati; peregrini vero plurimi
etiam in minoribus ordinibus constituti, ad
fortiorem de se praetendisse honorem saepe probati
<pb n="0576A"/>
sunt. Admonemus etiam fraternitatem tuam ut in
commissis sibi animabus solerter invigilet, et animarum
magis lucris quam commodis vitae praesentis
intendat. In continendis aut disponendis rebus Ecclesiae
diligens existat, ut omni ex parte susceptum,
digne te gessisse pastoris officium venturus judex,
cum ad judicandum venerit, debeat approbare.
</p>
        </div2>

<div2>
          <head>EPISTOLA XXXVIII. AD JOANNEM EPISCOPUM. <hi>Crotoniensis Ecclesiae, post antistitis obitum, visitationem et curam mandat.</hi> </head>
<p>Gregorius Joanni episcopo Squillacino.</p>
<p>Obitum illius antistitis directa relatio patefecit.
Quapropter visitationis destitutae Ecclesiae fraternitati
<pb n="0576B"/>
tuae operam solemniter delegamus; quam ita te
convenit exhibere, ut nihil de provectionibus clericorum,
reditu, ornatu, ministeriisque, vel quidquid
istud est, in patrimonio ejusdem a quoquam praesumatur
Ecclesiae. Et ideo fraternitas tua ad praedictam
Ecclesiam ire properabit, et assiduis adhortationibus
clerum plebemque <emph>601</emph> ejusdem Ecclesiae
admonere festinet, ut, remoto studio, uno eodemque
consensu talem sibi praeficiendum expetant sacerdotem,
qui et tanto ministerio dignus valeat reperiri,
et a venerandis canonibus nullatenus respuatur.
Qui dum fuerit postulatus, cum solemnitate
decreti omnium subscriptionibus roborati et dilectionis
tuae testimonio litterarum ad nos veniat
consecrandus. Commonemus fraternitatem tuam
ut nullum de altera eligi permittas Ecclesia, nisi
<pb n="0576C"/>
forte inter clericos ipsius civitatis in qua visitationis
impendis officium nullus ad episcopatum dignus,
quod evenire non credimus, potuerit inveniri. Provisurus
ante omnia ne ad hoc cujuslibet conversationis
vel meriti laicae personae aspirare praesumant,
et tu periculum ordinis tui, quod absit, incurras.
<pb n="0577A"/>
 Monasteria autem, si qua sunt in ipsius parochia
constituta, sub tua cura dispositioneque, quousque
illic proprius fuerit episcopus ordinatus, esse concedimus,
ut sollicitudinis tuae vigilantia proposito
suo congrua, Deo juvante, actione respondeat. <note>(Cf.
Joan. Diac. l. III, c. 22.)</note> 
</p>
        </div2>

<div2>
          <head>EPISTOLA XXXIX. AD CLERUM, ORDINEM, ET PLEBEM CROTONAE. <hi>Ut Joanni episcopo visitatori obediant, atque idoneum sibi postulent sacerdotem.</hi> </head>
<p>Gregorius clero, ordini et plebi consistenti Crotonae.</p>
<p>Vestri antistitis obitum cognoscentes, curae nobis
fuit destitutae Ecclesiae visitationem fratri et coepiscopo
nostro Joanni solemniter delegare. Cui dedimus
<pb n="0577B"/>
in mandatis ut nihil de provectionibus clericorum,
reditu, ornatu, ministeriisque a quoquam
usurpari patiatur. Cujus vos assiduis adhortationibus
obedire convenit, quatenus in ecclesiastico officio
sacerdos exquiratur qui et a venerandis canonibus
nulla discrepet ratione. Qui dum fuerit postulatus,
cum solemnitate decreti omnium subscriptionibus
roborati, et visitatoris pagina prosequente, ad
nos veniat ordinandus, provisuri ante omnia ne cujuslibet
vitae vel meriti laicam personam praesumatis
eligere. Nam non solum talem ad episcopatus apicem <emph>602</emph> 
 nulla ratione provehendum, verum etiam vos
nullis intercessionibus veniam promereri posse cognoscite;
sed omnes quos ex vobis de laica persona
aspirasse constiterit, ab officio et a communione alienos
<pb n="0577C"/>
faciendos procul dubio noveritis. <note>(Cf. Joan. Diac.
t. III, c. 22.)</note> 
</p>
        </div2>

<div2>
          <head>EPISTOLA XL. AD JOANNEM EPISCOPUM. <hi>Ut de causa Viulandi contra Gravinianum, amota dilatione, judicet.</hi> </head>
<p>Gregorius Joanni episcopo Ravennae.</p>
<p>Jurgantium controversias celeri sententia terminare,
<pb n="0578A"/>
et aequitati procul dubio convenit et vigori.
Quia ergo Viulandus, praesentium lator, fraternitatis
tuae cognitionem implorat, diaconem Gravinianum,
contra quem se habere causam commemorat, fraternitas
tua ad suum faciat accersire judicium; et,
amota dilatione, causae veritatem subtili inquisitione
discutiat et quaecunque justitiae ordo dictaverit, ac
tua fuerit sententia definita, et observare et implere
partes modis omnibus compellantur.
</p>
        </div2>

<div2>
          <head>EPISTOLA XLI. AD CASTORIUM EPISCOPUM. <hi>Ne Castorius episcopus ejusve successores, mortuo Ariminensi abbate, res monasterii describant aut administrent; ne alium ab eo quem congregatio poposcerit abbatem ordinent; ne in monasterio missas publicas faciant.</hi> </head>
<p>
            <pb n="0578B"/>Gregorius Castorio episcopo Arimini.</p>
<p>Luminosus abbas monasterii sanctorum Andreae
et Thomae, in Ariminensi civitate constituti, quas
nobis lacrymabiliter preces effuderit, inditae textus
petitionis informat. Pro qua re fraternitatem tuam
hortamur, ut, obeunte abbate monasterii ipsius, Ecclesia
tua in describendis providendisque acquisitis
acquirendisve ejusdem monasterii rebus nulla se occasione
permisceat. Abbatem vero eidem monasterio
non alium, sed quem dignum moribus atque aptum
monasticae disciplinae communi consensu congregatio
tota <emph>603</emph> poposcerit, te volumus ordinare. Missas
autem illic publicas per episcopum fieri omnimodo
prohibemus, ne in servorum Dei recessibus popularibus
<pb n="0578C"/>
occasio praebeatur ulla conventibus, et simpliciores
ex hoc animas plerumque, quod absit, in
scandalum trahat frequentior quoque muliebris introitus.
Hanc autem scriptorum nostrorum paginam
omni in futuro tempore a te vel post te episcopis
ordinandis firmam statuimus illibatamque servari,
ut et tua Ecclesia, juvante Domino, suo tantummodo
sit jure contenta et monasterium illud, nulli ulterius
<pb n="0579A"/>
alii quam generali canonicaeve jurisdictioni deserviens,
remotis vexationibus ac cunctis gravaminibus,
divinum opus cum summa animi devotione
perficiat. <note>(Vide ep. 12.)</note> </p>
<p>Gregorius Castorio episcopo de Arimino.</p>
<p>Luminosus abbas monasterii sanctorum Andreae
et Thomae, in Ariminensi civitate constituti, quas
nobis lacrymabiliter preces effuderit, inditae textus
petitionis informat. Namque eodem referente, plurimis
in monasteriis multa a praesulibus praejudicia atque
gravamina monachos pertulisse comperimus. Oportet
ergo ut tuae fraternitatis provisio de futura quiete eorum
salubri disponat ordinatione, quatenus conversantes
in illis in Dei servitio, gratia illius suffragante,
mente libera perseverent. Sed ne ex ea quae magis emendanda
<pb n="0579B"/>
est consuetudine quisquam monachis quidquam
molestiae inferre praesumat, necesse est ut haec quae
inferius enumeranda curavimus, ita studio fraternitatis
episcoporum debeant custodiri, ut ex eis non possit
ulterius inferendae inquietudinis occasio reperiri.</p>
<p>
            <emph> <hi>De privilegiis monasteriorum.</hi> </emph>
          </p>
<p>Interdicimus igitur in nomine Domini nostri Jesu
Christi, et ex auctoritate beati Petri apostolorum
principis prohibemus, cujus vice huic Romanae Ecclesiae
praesidemus, ut nullus episcoporum aut saecularium
ultra praesumat de reditibus, rebus, vel chartis
monasteriorum, vel de cellis, vel villis quae ad ea
pertinent, quocunque modo occasiones movere, vel
dolos vel immissiones aliquas facere; sed si qua
causa forte inter terram venientem ad partem suarum
<pb n="0579C"/>
ecclesiarum et monasteriorum evenerit, et pacifice
non potuerit ordinari, apud electos abbates et alios
Patres timentes Deum, sine voluntaria dilatione mediis
sacrosanctis Evangeliis finiatur. Defuncto vero
abbate cujusquam congregationis, non extraneus nisi
de eadem congregatione, quem sibi propria voluntate
concors fratrum societas elegerit, et qui electus fuerit
sine dolo vel venalitate aliqua, ordinetur. Quod si
aptam inter se personam invenire nequeunt, solerter
sibi de aliis monasteriis similiter eligant ordinandum.
Neque constituto abbate <emph>604</emph> quaecunque
persona qualibet occasione praeponatur, nisi forte
exstantibus criminibus, quod absit, quae sacri canones
punire monstrantur. Pariter autem custodiendum
est ut invito abbate ad ordinanda alia monasteria
<pb n="0579D"/>
aut ordines sacros vel clericatus officium tolli
exinde monachi non debeant. Descriptiones quoque
rerum aut monasterii ab episcopis ecclesiasticas fieri
omnino negamus. Sed si, quando res exigit, abbas
<pb n="0580A"/>
loci cum aliis abbatibus causas rerum inventarum
faciat, et eorum consilio sive judicio finiatur. Obeunte
quoque abbate episcopus in describendis providendisque
rebus monasterii acquisitis, vel datis,
acquirendisve nulla se occasione permisceat. Missas
quoque publicas ab eo in coenobio fieri omnimodo
prohibemus, ne in servorum Dei recessibus et eorum
receptaculis ulla popularis praebeatur occasio conventus,
vel mulierum fiat novus introitus, quod omnino
non expedit animabus eorum. Nec audeat ibi
cathedram collocare vel quamlibet potestatem habere
imperandi, nec aliquam ordinationem quamvis
levissimam faciendi, nisi ab abbate loci fuerit rogatus,
quatenus monachi semper maneant in abbatum
suorum potestate; nullusque monachum sine testimonio
<pb n="0580B"/>
vel concessione ab his in ecclesia aliqua teneat,
vel ad aliquem promoveat honorem. Hanc ergo scriptorum
nostrorum paginam omni in futuro tempore
ab omnibus episcopis firmam statuimus illibatamque
servare, ut et suae Ecclesiae, juvante Domino, tantummodo
sint jure contenti, et monasteria ecclesiasticis
conditionibus seu angariis vel quibuslibet obsequiis
saecularibus nullo modo subjaceant, nullis
canonicis juris deserviant, sed remotis vexationibus
a cunctis gravaminibus divinum opus cum summa
animi devotione perficiant. <note>(Vide ep. 15, l. VIII.)</note> 
</p>
        </div2>

<div2>
          <head>EPISTOLA XLII. AD LUMINOSUM ABBATEM. <hi>Scribit omnia gravamina a monasterio illius ablata, ut ibi divinum opus summa tranquillitate ac devotione peragatur.</hi> </head>

<pb n="0580C"/>
<p>Gregorius Luminoso abbati monasterii sancti Thomae
de Arimino.</p>
<p>Petitionem tuam congregationisque tuae libenter
suscepimus, secundum statuta Patrum jurisque formam
tuis precibus accommodantes effectum. Castorio
siquidem fratri et coepiscopo nostro, nostra praeceptione
transmissa ei epistola successoribus ejus, et
a te monasterioque tuo cunctam laesionis funditus
abstulimus facultatem; ut nec ultra in vestro versetur
gravamine, nec monasterii res describantur, nec
publica illic debeat esse processio; illa videlicet ei
jurisdictione relicta, ut in defuncti abbatis locum
alium quem dignum communis consensus congregationis
elegerit debeat ordinare. His autem ita perfectis,
<pb n="0580D"/>
in <emph>605</emph> Dei opere estote solliciti, et assidue
operam orationi date, ne non videatur magis vobis
quaesita mentis in oratione securitas, sed male, quod
absit, degentibus episcopalis evitata districtio.
</p>
        </div2>

<div2>
          <head>EPISTOLA XLIII. AD FELICEM EPISCOPUM. <hi>Trium vacantium Ecclesiarum visitationem injungit.</hi> </head>

<pb n="0581A"/>
<p>Gregorius Felici episcopo de Acropoli.</p>
<p>Quoniam Velina <note>(Grat. 12, q. 1, c. 14)</note>, Buxentina,
et Blandana Ecclesiae, quae tibi in vicino sunt
constitutae, sacerdotis noscuntur vacare regimine;
propterea fraternitati tuae earum solemniter operam
visitationis injungimus, illud prae omnibus commonentes,
ut ubi praefatarum Ecclesiarum sive dioeceseos
earum, vel diaconi, sive religiosae personae inventae
fuerint, districte canoniceque ut vivant modis
omnibus studebis. Nec passim eis in qualibet re
sit excedendi licentia, sed tuo moderamine atque provisione
inculpabiliter in qua sunt conversatione vel
<pb n="0581B"/>
habitu perseverent; sciturus, si quid secus accesserit,
tuo neglectui modis omnibus imputari. Presbyteros
quoque vel diacones, si in aliquibus Ecclesiis
 praevideris ordinandos, si tales personae fuerint quae
a canonicis regulis morum vel vitae qualitate nullo
modo reprobentur, habebis per omnia ordinandi licentiam.
Ministeria vero earumdem Ecclesiarum ubi
sint recondita, sollicita indagatione perquire; quibus
repertis, ad nostram notionem perducere festinato,
ut cognoscentes quid fiendum sit, adjutore Domino,
disponamus.
</p>
        </div2>

<div2>
          <head>EPISTOLA XLIV. AD LUCILLUM EPISCOPUM. <hi>Ut clericos suos terrarum Africanae Ecclesiae quas tenebant, pensionem absque mora cogat persolvere.</hi> </head>
<p>Gregorius Lucillo episcopo de Melita.</p>
<p>
            <pb n="0582A"/>Officii nostri decet valde propositum subjectis magnopere
suadere ut rebus debeant <emph>606</emph> servare fidem
 in placitis; ne dum inconsiderate lucrandi
rapiuntur studio, pacificam vertant conventionem in
jurgium. Pervenit itaque ad nos fraternitatis tuae
 clericos, terras Africanae tenentes Ecclesiae, quod
 pensionem earumdem possessionum dare contemnant.
Quod si verum est, et ad fraternitatis tuae haec
sunt perlata notitiam; tua in hoc desidia eorum culpa
nutrita est. Ob quam rem scriptis te praesentibus
admonemus, quatenus ad persolvendam pensionem
nulla mora nullaque excusatione eosdem clericos uti
permittas. Sed si fidem honestatis contemplatione
servare postponunt, tua districtione compulsi, quae
rationi conveniunt cogantur implere. Nam si hujus
<pb n="0582B"/>
rei ad nos denuo querela recurrerit, et de te aliam
aestimationem habere incipiemus, et in illos, ut dignum
est, vindicabimus.
</p>
        </div2>

<div2>
          <head>EPISTOLA XLV. AD BENENATUM EPISCOPUM. <hi>Cumanam et Misenatem Ecclesias unit, ac utriusque Pontificem constituit Benenatum.</hi> </head>
<p>Gregorius Benenato episcopo.</p>
<p>Et temporis qualitas <hi>(Grat. 16, q. <LACUNA>, c. 48)</LACUNA>
            </hi>, et vicinitas
nos locorum invitat, ut Cumanam atque Misenatem
unire debeamus Ecclesias, quoniam eae non
longo a se itineris spatio sejunctae sunt, nec, peccatis
facientibus, tanta populi multitudo est ut singulos,
sicut olim fuit, habere debeant sacerdotes. Quia
igitur Cumani castri sacerdos cursum vitae hujus explevit,
utramque nos ecclesiam praesentis auctoritatis
<pb n="0583A"/>
pagina unisse tibique commisisse cognosce, propriumque
utrarumque Ecclesiarum scito te esse pontificem.
Et quaeque tibi de earum patrimonio, vel cleri
ordinatione sive promotione, juxta canonum statuta
visa fuerint ordinare atque disponere, habebis ut proprius
revera sacerdos liberam ex nostrae auctoritatis
consensu atque permissione licentiam. Ubi vero
commodius atque utilius esse perspexeris, habitato;
ita sane, ut alteram Ecclesiam, a qua corporaliter
ad praesens absens es, sollicita providentique cura
disponas, quatenus divina illic mysteria solemniter,
auxiliante Domino, peragantur. <emph>607</emph> Fraternitas
ergo tua tanto in adhortatione lucrandisque animabus
sollicitiori cura semper invigilet, quanto se unitarum
Ecclesiarum gubernationis onera suscepisse cognoscit.
</p>
        </div2>

<div2>
          <head>EPISTOLA XLVI. AD JOANNEM EPISCOPUM. <hi>Quod ejus epistolis non responderit, morbum causatur. Hortatur ut Romani animum ad pacem cum Ariulpho ineun lam inclinet. De schismaticis Istriae episcopis ad unitatem compellendis, se ad impp. scripturum asserit. Ordinatum non esse iterum ordinandum. Monendum de Neapolitanae urbis periculo Exarchum. Misericordiam prius fidelibus quam Ecclesiae hostibus faciendam. Se de Natalis episcopi correctione consolatum. A Malcho episcopo dudum patrimonii rectore rationes deposcit.</hi> </head>

<pb n="0583B"/>
<p>Gregorius Joanni episcopo Ravennae.</p>
<p>Quod multis scriptis vestrae beatitudinis minime
respondi, non hoc torpori meo, sed languori deputate,
quia, peccatis meis facientibus, eo tempore quo
<pb n="0583C"/>
 Ariulphus ad Romanam urbem veniens alios occidit,
alios detruncavit, tanta moestitia affectus sum,
<pb n="0584A"/>
 ut in cholicam molestiam caderem. Valde autem
mirabar quid esset, quod illa mihi notissima sollicitudo
vestrae sanctitatis huic urbi meisque necessitatibus
minime prodesset; sed scriptis vestris discurrentibus,
agnovi vos quidem sollicite agere, sed tamen
apud quem agere possitis non habere. Peccatis ergo
hoc meis deputo quia iste, qui nunc interest, et
 pugnare contra inimicos nostros dissimulat, et nos
facere pacem vetat, quamvis jam modo, etiamsi velit
facere, omnino non possumus, quia Ariulphus exercitum
 Authari et Nordulphi habens, eorum sibi
dari precaria desiderat, <emph>608</emph> ut nobiscum aliquid
loqui de pace dignetur.</p>
<p>De causa vero episcoporum Istriae, omnia quae
mihi vestra fraternitas scripsit, ita esse jam ante deprehendi
<pb n="0584B"/>
in iis jussionibus quae ad me a piissimis
principibus venerunt, quatenus me interim ab eorum
compulsione suspenderem. Ego quidem pro iis quae
scripsistis zelo atque ardori vestro valde congaudeo,
debitoremque me vobis multipliciter factum profiteor.
Scitote tamen quia de eadem re serenissimis dominis
cum summo zelo et libertate rescribere non cessabo.
Movere autem vos non debet praefati excellentissimi
viri Romani Patricii animositas, quia nos quanto
eum loco et ordine praeimus, tanto si qua sunt ejus
levia, tolerare mature et graviter debemus</p>
<p>Si quando tamen est aliquis cum eo locus obtinendi,
agat apud eum fraternitas vestra, ut pacem cum
Ariulpho, si ad aliquid parum possumus, faciamus,
quia miles de Romana urbe tultus est, sicut ipse
<pb n="0584C"/>
novit. Theodosiaci vero, qui hic remanserunt, rogam
non accipientes, vix ad murorum quidem custodiam
<pb n="0585A"/>
se accommodant, et destituta ab omnibus
civitas, si pacem non habet, quomodo subsistet?</p>
<p>Praeterea de puella de qua scripsistis nobis, quae
de captivitate redempta est, ut requiri qualiter orta
sit debuissemus, sciat sanctitas vestra quia ignota
persona non facile investigari potest. Illud autem
quod dicitis, ut is qui ordinatus est iterum ordinetur,
 valde ridiculum est, et ab ingenii vestri consideratione
extraneum, nisi forte quod exemplum ad medium
deducitur, de quo et ille judicandus est qui
tale aliquid fecisse perhibetur. Absit autem <note>(Grat.
dist. 68, c. 1)</note> a fraternitate vestra sic sapere.
Sicut enim baptizatus semel iterum baptizari non
debet, ita qui consecratus est semel, in <emph>609</emph> 
eodem iterum ordine non valet consecrari. Sed
<pb n="0585B"/>
si quis forsitan cum levi culpa ad sacerdotium venit,
pro culpa poenitentia indici debet, et tamen ordo
servari.</p>
<p>De Neapolitana vero urbe, excellentissimo exarcho
instanter imminente, vobis indicamus, quia Arigis,
ut cognovimus, cum Ariulpho se fecit, et reipublicae
contra fidem venit, et valde insidiatur eidem civitati,
in quam si celeriter dux non mittatur, omnino jam
inter perditas habetur</p>
<p>De hoc vero quod dicitis incensae civitati Severi
schismatici eleemosynam esse mittendam, idcirco vestra
fraternitas sentit, quia quae contra nos praemia
in palatium mittat ignorat. Quae etsi non transmitteret,
nobis considerandum fuit quia misericordia prius
fidelibus ac postea Ecclesiae hostibus est facienda.
<pb n="0586A"/>
Juxta quippe est civitas Fanum, in qua multi captivati
sunt, ad quam ego jam transacto anno transmittere
volui, sed inter hostes medios non praesumpsi.
Videtur ergo mihi ut Claudium abbatem cum
aliquanta pecunia illuc transmittere debeatis, ut liberos
quos illic pro pretio in servitio teneri invenerit,
vel si qui adhuc sunt captivi, redimat. De summa
vero ejusdem pecuniae transmittenda, vobis certum
sit quia quidquid vos decernitis, mihi placet. Sin autem
cum excellentissimo viro Romano Patricio agitis
ut pacem facere cum Ariulpho debeamus, ego ad vos
personam aliam transmittere paratus sum, cum qua
 mercedis causae melius fiant. De fratre autem et coepiscopo
nostro Natali valde contristabar, quod de
illo quaedam superba cognoveram; sed quia mores
<pb n="0586B"/>
suos ipse correxit, meam tristitiam simul meipsum
vincendo consolatus est. Pro qua te fratrem et coepiscopum
nostrum Malchum admone, ut priusquam
ad nos veniat, rationes suas ponat, et tunc demum
alibi, si necesse est, proficiscatur. Et si ejus actus
bonos cognoscimus, ei fortasse necesse est ut hoc
ipsum patrimonium quod tenuit restituamus.</p>
</div2>

<div2>
          <head>EPISTOLA XLVII. AD DOMINICUM EPISCOPUM. <hi>Gratulatoriae de ordinatione sua epistolae dilationem eximia charitate compensari. Virtutum hanc matrem quam variis effert laudibus inconcussa stabilitate tenendam. Ut Romanae Ecclesiae privilegia defendit, sic singulis quibusque Ecclesiis sua jura servat.</hi> </head>
<p>Gregorius Dominico episcopo Carthaginensi</p>
<p>Perlatas ad nos serius per Donatum atque Quodvultdeum
<pb n="0587A"/>
reverendissimos fratres et coepiscopos nostros,
necnon et Victorem diaconum, <emph>610</emph> vel Agisegium
notarium, vestrae fraternitatis epistolas
summa cum gratulatione suscepimus. In quarum etsi
nos sustinuisse dispendium tarditate putavimus, tamen
de uberiori reperimus charitate compendium,
ut hac dilatione temporis non interrupta videatur,
sed nutrita dilectio, quam miserante Domino, contemplatione
sacerdotii, lectionis usu, aetatisque in
vobis cognoscimus jam maturitate fundatam. Non
enim tam large de te flueret, si in tuis plurimas atque
uberrimas venas mentibus non haberet. Hanc
ergo matrem custodemque virtutum, sanctissime
frater, inconcussa stabilitate teneamus. Nullae in nobis
eam subdolorum linguae imminuant, nullae antiqui
<pb n="0587B"/>
hostis insidiae corrumpant. Haec namque divisa
jungit, et conjuncta custodit. Haec humilia sine tumore
subrigit. Haec erecta sine dejectione submittit.
Per hanc universalis Ecclesiae unitas, quae est compago
corporis Christi, exaequatione mentis gaudet
in singulis, cum sit ei disparilitas in diversitate membrorum.
Per hanc eadem membra et alieno gaudio
in suis afflicta exsiliunt, et alienis moeroribus etiam
in suis laeta contabescunt. Teste enim magistro gentium,
dum si quid patitur unum membrum, compatiuntur
caetera membra, et si gloriatur unum membrum,
congaudent omnia membra; vos non ambigo
de nostra perturbatione ingemiscere, cum nos omnino
certum sit de vestra pace gaudere.</p>
<p>Quod vero ordinationi nostrae fraternitas vestra
<pb n="0587C"/>
congaudet, affectum mihi integerrimae charitatis exhibet.
Sed ex consideratione hujus ordinis mentem
meam, fateor, transverberat vis doloris. Grave namque
est pondus sacerdotii; prius quippe est sacerdoti
necesse, ut caeteris ad exemplum vivat, ac deinde
servandum ut mentem per ostensa exempla non elevet.
De praedicationis semper ministerio cogitet, intentissimo
timore considerans quod recessurus ad
percipiendum regnum Dominus, et talenta servis tribuens
dicat: <hi>Negotiamini dum venio <note>(Luc. XIX, 13)</note>
            </hi>.
Quod profecto negotium tunc vere nos agimus, si
vivendo et loquendo proximorum animas lucramur,
si infirmos quosque, coelestis regni gaudia praedicando,
in superno amore roboramus, si protervos ac
tumidos, gehennae supplicia terribiliter insonando,
<pb n="0587D"/>
flectimus, si nulli contra veritatem parcimus, si supernis
amicitiis dediti, humanas inimicitias non timemus.
Quod nimirum exhibens, quasi quoddam se
sacrificium obtulisse Deo Psalmista noverat, cum
<pb n="0588A"/>
dicebat: <hi>Nonne qui oderant te, Deus, oderam illos, et
super inimicos tuos tabescebam? Perfecto odio oderam
illos, et inimici facti sunt mihi <note>(Psalm. CXXXVIII, 21)</note>
            </hi>.
Sed ad hoc ego pondus meae infirmitatis expavesco,
et quod, accepto regno, paterfamilias redeat rationem
nobiscum positurus, aspicio. Sed qua eum mente
sustineo, cui de suscepto negotio animarum lucrum
aut nullum, aut pene nullum reporto? Tua ergo <emph>611</emph> 
me oratione, frater charissime, adjuva, et quae de
me formidare me conspicis, in temetipso quotidie
timore providae sollicitudinis pensa. Per charitatis
quippe compagem, et tua sunt quae de me loquor,
et mea quae te agere concupisco.</p>
<p>De ecclesiasticis vero privilegiis <note>(Grat. 25, q. 2,
can. 8)</note>, quod vestra fraternitas scribit, hoc postposita
<pb n="0588B"/>
dubitatione teneat, quia sicut nostra defendimus,
ita singulis quibusque Ecclesiis sua jura servamus.
Nec cuilibet, favente gratia, ultra quam meretur
impertior, nec ulli hoc quod sui juris est, ambitu
stimulante, derogo; sed fratres meos per omnia honorare
cupio, sicque studeo honore singulos subvehi,
dummodo non sit quod alteri jure ab altero possit
opponi. Responsalium vero vestrorum moribus valde
congaudeo; in quibus mihi ostensum est quantum
me diligitis, qui ad me electos fratres et filios transmisistis.
 Data decimo Kalend. Augusti, indictione
decima. <note>(Cf. Joan. Diac. l. IV, c. 1.)</note> 
</p>
        </div2>

<div2>
          <head>EPISTOLA XLVIII. AD COLUMBUM EPISCOPUM. <hi>Maximianum Pudentianae Ecclesiae antistitem, adunato concilio, deponendum, si, pecunia corruptus, Donatistam episcopum in civitate sua fieri permisit. Alia quaedam privata negotia privatim definienda. Donatistarum haeresim dilatari gemit, ac ne ad illam Catholici deficere permittantur, succendit pastoralem zelum.</hi> </head>

<pb n="0588C"/>
<p>Gregorius Columbo episcopo.</p>
<p>Notum est, charissime in Christo frater, quod antiquus
hostis, qui primum hominem de paradisi deliciis
in hanc aerumnosam vitam callida persuasione deposuit,
et in eo jam tunc humano generi poenam mortalitatis
inflixit, eadem nunc calliditate ovium dominicarum
pastores, quo facilius gregem capiat, transfusis
conetur venenis inficere, et jure jam potestati propriae
vindicare. Sed nos qui, licet immeriti, sedem
apostolicam vice Petri apostolorum principis suscepimus
<pb n="0588D"/>
gubernandam, ipso pontificatus officio cogimur
generali hosti quibus valemus nisibus obviare.
Porrecta igitur petitione insinuaverunt nobis praesentium
latores Constantius et Mustellus, et asserunt
<pb n="0589A"/>
 Ecclesiae Pudentianae diacones in Numidia
provincia constitutae, Maximianum ejusdem Ecclesiae
antistitem in loco quo degit, corruptum praemio Donatistarum,
episcopum nova licentia fieri permisisse,
cum etsi hoc anterior usus permitteret, manere
atque persistere fides catholica prohiberet. Ob
hoc ergo fraternitatem tuam scriptis praesentibus necessario
duximus <emph>612</emph> ad hortandam, ut veniente
ad te Hilaro chartulario nostro, adunato episcoporum
universali concilio, habito prae oculis terrore
venturi judicii, causa eadem subtili ac solerti debeat
indagatione perquiri. Et si capitulum hoc a praesentium
latoribus praedicto episcopo documentis idoneis
fuerit approbatum, a dignitate officioque quo fungitur
modis omnibus degradetur, ut et ille ad poenitentiae
<pb n="0589B"/>
lucra per agnitionem delicti redeat, et caeteri
tentare talia non praesumant. Aequum enim est ut
qui Jesum Christum Dominum nostrum haeretico accepta
pecunia venundedit, ut fertur, ab ejus videlicet
sacrosancti corporis ac sanguinis tractandis
mysteriis submoveatur. Si qua autem inter eos extra
crimen hoc damnorum quorumdam vel privatorum
negotiorum, sicuti petitio diaconorum ipsorum continet,
versatur intentio, hanc tua fraternitas cum
praedicto chartulario nostro probata cognitione perquirat,
et inter utramque partem justitia procedente
definiat.</p>
<p>Porro autem praesentium latorum insinuatione didicimus
Donatistarum haeresim pro peccatis quotidie
dilatari, et valde plures, data per venalitatem licentia,
<pb n="0589C"/>
post catholicum baptisma a Donatistis denuo
baptizari. Quod quam grave sit, frater, oportet nos
tota mentis intentione perpendere. Ecce lupus dominicum
gregem non jam in nocte latenter, sed in
aperta luce dilaniat, et nos eum grassari in ovium
nece cernimus, et nulla ei sollicitudine, nullis verborum
jaculis obviamus. Quos ergo fructus Domino
multiplicati gregis ostendemus, si et ipsum, quem
pascendum suscepimus, otiosa mente cernimus a bestia
devorari? Studeamus igitur cor nostrum terrenorum
<pb n="0590A"/>
pastorum imitatione succendere, qui hiemales
noctes, imbribus geluque constricti, ducunt saepe
pervigiles, ne vel una ovis, et non forte utilis pereat.
Quam si insidiator ore voraci momorderit, quomodo
satagunt, quibus cordis anhelant aestibus, in quas
voces ut eruant captum pecus angustia stimulante
prosiliunt, ne a gregis Domino quidquid per incuriam
perdiderint exigatur? Vigilemus ergo ne quid
pereat; et si captum forte quid fuerit, vocibus divinorum
eloquiorum ad gregem dominicum reducamus,
ut ille qui Pastor pastorum est vigilasse nos
circa ovile suum suo misericors dignetur judicio
comprobare. Hoc quoque vos necesse est solerter
attendere, ut si qua contra latores praesentium ejusdem
episcopi recta fuerit petitio, subtili debeat indagatione
<pb n="0590B"/>
perquiri; et si fortasse ipsi quoque pro sua
culpa jure feriendi sunt, eis pro eo quod <emph>613</emph> ad
nos fatigati sunt, nequaquam censemus esse parcendum.
 Mense Augusti, indictione decima.</p>
</div2>

<div2>
          <head>EPISTOLA XLIX. AD JANUARIUM ARCHIEPISCOPUM. <hi>Auditis de Januario episcopo querelis, Joannem notarium mittit qui partes ad judicium compellat, et quae judicata fuerint exsequatur. Januarium ob id maxime increpat, quod nulla, nisi propriae injuriae causa, Isidorum excommunicaverit.</hi> </head>
<p>Gregorius Januario archiepiscopo Caralitano.</p>
<p>Si sacerdotale quod administramus officium mentis
integritate pensemus, sic nos cum filiis nostris
individuae charitatis debet unire concordia, ut sicut
patres in nomine, ita affectu probemur in opere.
<pb n="0590C"/>
Dum ergo tales nos esse quales praefati sumus
oporteat, miramur cur adversus fraternitatem tuam
tanta querimoniarum moles exorta sit. Quod quidem
nos adhuc credere dubitamus. Sed ut veritatem valeamus
agnoscere, Joannem sedis nostrae notarium
nostra illic praeceptione suffultum direximus, qui
partes in electorum compellat adesse judicio, et sua
ad effectum exsecutione, quae fuerint judicata perducat.
Quocirca fraternitatem tuam scriptis praesentibus
adhortamur, ut causarum apud se ante debeat
<pb n="0591A"/>
merita pertractare. Et si qua se injuste tulisse vel
habere cognoscit, ante judicium, sacerdotii contemplatione
restituat. Inter querelas autem multiplices,
 Isidorus vir clarissimus a fraternitate tua frustra
se excommunicatum anathematizatumque conquestus
est. Quod quam ob rem factum fuerit <note>(Grat. 23,
q. 4, c. 27)</note>, dum a clerico tuo, qui praesens erat,
voluissemus addiscere, pro nulla alia causa nisi
 pro eo quod te injuriaverat factum innotuit. Quae
res nos vehementer affligit; quia si ita est, nihil te
ostendis de coelestibus cogitare, sed terrenam te
conversationem habere significas, dum pro vindicta
propriae injuriae, quod sacris regulis prohibetur, maledictionem
anathematis invexisti. Unde de caetero
omnino esto circumspectus atque sollicitus, et talia
<pb n="0591B"/>
cuiquam pro defensione injuriae tuae inferre denuo
non praesumas. Nam si tale aliquid feceris, in te
scias postea vindicandum.
</p>
        </div2>

<div2>
          <head> <emph>614</emph> EPISTOLA L. AD JOANNEM EPISCOPUM. <hi>Desolatam ab hostibus trium Tabernarum Ecclesiam unit Velitranae.</hi> </head>
<p>Gregorius Joanni episcopo Velitrano.</p>
<p>Postquam hostilis impietas diversarum civitatum <note>(Grat. 16, q. 1, can. 49)</note> 
 ita peccatis facientibus desolavit
Ecclesias, ut reparandi eas spes nulla populo
deficiente remanserit, majori valde cura constringimur
ne, defunctis earum sacerdotibus, reliquiae
plebis nullo pastoris moderamine gubernatae per invia
fidei hostis callidi rapiantur, quod absit, insidiis.
Hujus ergo rei sollicitudine saepe commoniti, hoc
<pb n="0591C"/>
nostro sedit cordi consilium, ut vicinis eas mandaremus
pontificibus gubernandas. Ideoque fraternitati
tuae curam gubernationemque trium Tabernarum
<pb n="0592A"/>
Ecclesiae providimus committendam, quam tuae Ecclesiae
aggregari unirique necesse est, quatenus
utrarumque Ecclesiarum sacerdos recte, Christo adjutore,
possis existere; quaeque tibi de ejus patrimonio,
vel cleri ordinatione, seu promotione, vigilanti
ac canonica visa fuerint cura disponere, quippe
ut pontifex proprius liberam habeas ex nostra praesenti
permissione licentiam. Quapropter, frater
charissime, dominicorum reminiscens salubriter
mandatorum, ita in commissae plebis regimine lucrandisque
animabus invigila, ut ante tribunal aeterni
judicis constitutus, fructum bonae operationis, quod
ad mercedem tuam pertineat, eidem Redemptori nostro,
in quo laetari possit, exhibeas.
</p>
        </div2>

<div2>
          <head>EPISTOLA LI. AD UNIVERSOS EPISCOPOS. <hi>Frustra de persecutione gloriari schismaticos. Damnatis tribus capitulis, nihil in fide immutatum. Ex Italiae flagellis, quod ipsa erraverit, non recte inferri. Pelagii librum mittit, quem si puro corde perlegant, illos ad Ecclesiam filios suos invitantem reversuros confidit.</hi> </head>

<pb n="0592B"/>
<p>Gregorius universis de trium capitulorum causa
episcopis.</p>
<p>Scripta vestra summa cum gratulatione suscepi;
sed erit in me uberior valde laetitia, si mihi <emph>615</emph> de
vestra contigerit reversione gaudere. Prima itaque
epistolae vestrae frons gravem vos pati persecutionem
innotuit. Quae quidem persecutio dum non rationabiliter
sustinetur, nequaquam proficit ad salutem.
Nam nulli fas est retributionem praemiorum exspectare
pro culpa. Debetis enim scire, sicut beatus
<pb n="0592C"/>
Cyprianus ait, quia <hi>martyrem non facit poena, sed
causa.</hi> Dum igitur ita sit, incongruum nimis est de
ea vos, quam dicitis, persecutione gloriari, per quam
<pb n="0593A"/>
vos constat ad aeterna praemia minime provehi. Reducat
ergo charitatem vestram tandem integritas
fidei ad matrem quae vos generavit Ecclesiam; nulla
vos animorum intentio a concordiae unitate dissociet,
nulla persuasio repetendo vos a recto itinere
defatiget. Nam in synodo, in qua de tribus capitulis
actum est, aperte liquet nihil de fide convulsum
esse, vel aliquatenus immutatum, sed sicut scitis, de
quibusdam illic solummodo personis est actitatum:
 quarum una, cujus scripta evidenter a rectitudine
catholicae fidei deviabant, non injuste damnata est.</p>
<p>Quod autem scribitis quia ex illo tempore inter
alias provincias maxime flagelletur Italia, non hoc ad
ejus debetis intorquere opprobrium, quoniam scriptum
est: <hi>Quem diligit Dominus, castigat: flagellat
<pb n="0593B"/>
autem omnem filium quem recipit <note>(Hebr. XII, 6)</note>
            </hi>. Si
igitur ita est ut dicitis, ex eo tempore magis dilecta
est apud Deum, et modis omnibus approbata, ex
quo Domini sui meruit sustinere flagella. Quia vero
non ita sit quemadmodum vos in ejus insultationem
affirmare conamini, rationem attendite.</p>
<p>Postquam recordandae memoriae Vigilius papa, in
urbe regia constitutus, contra Theodoram tunc
Augustam, vel Acephalos, damnationis promulgavit
sententiam, tunc Romana urbs ab hostibus
<pb n="0594A"/>
 adita et captivata est. Ergo bonam causam habuerunt
Acephali, et injuste damnati sunt, post quorum
damnationem talia contigerunt? Absit. Hoc enim nec
vestrum quempiam, nec alios, qui catholicae fidei
mysteriis instituti sunt, dicere, vel aliquo modo
confiteri convenit. His denique cognitis, ab hac
quandoque jam deliberatione recedite. Ut igitur de
tribus capitulis animis vestris ablata dubietate possit
satisfactio abundanter <emph>616</emph> infundi, librum quem
ex hac re sanctae memoriae decessor meus Pelagius
papa scripserat, vobis utile judicavi transmittere.
Quem si, deposito voluntariae defensionis studio,
puro vigilantique corde saepius volueritis relegere,
eum vos per omnia secuturos et ad unitatem
nostram nihilominus reversuros esse confido. Porro
<pb n="0594B"/>
autem si post hujus libri lectionem in ea qua estis
volueritis deliberatione persistere, sine dubio non
rationi operam, sed obstinationi vos dare monstratis.
Unde iterum habita compassione charitatem
vestram admoneo, ut quoniam Deo suffragante fidei
nostrae integritas in causa trium capitulorum inviolata
permansit, mentis tumore deposito, tanto citius
ad matrem vestram, quae filios suos exspectat et invitat,
Ecclesiam redeatis, quanto vos ab ea quotidie
pro vobis exspectari cognoscitis.
</p>
        </div2>

<div2>
          <head>EPISTOLA LII. AD NATALEM EPISCOPUM. <hi>Profana quibus indulgebat convivia, et sacrae lectionis negligentiam non bene ab ipso excusari. De exhortationis studio gratulatur. Se laudatum dolet. Non modo ad Ecclesiam haereticos, sed et illos qui intra Ecclesiam sunt ad vitae rectitudinem revocandos. De spreta sua et decessoris sententia queritur; parcit tamen ad ordinem reverso, summamque in judicanda illius causa spondet aequitatem.</hi> </head>

<pb n="0595A"/>
<p>Gregorius Natali episcopo Salonitano.</p>
<p>Quasi oblita praecedentium scriptorum serie, sola
vestrae beatitudini quae ad dulcedinem pertinerent
loqui decreveram; sed dum vestra epistola ad priora
scripta ratiocinando revocat, iterum forsitan quaedam
quae minus libeant narrare compellor. <note>(Vide
ep. 22 lib. III.)</note> </p>
<p>
            <pb n="0595B"/>In conviviorum etenim defensionem vestra fraternitas
Abrahae convivium memorat, in quo, teste sacro
eloquio, tres angelos suscepisse perhibetur <note>(Genes.
XVIII)</note>. Sed hoc exemplo neque nos beatitudinem
vestram de convivio reprehendimus, si hanc suscipere
angelos in hospitalitate cognoscimus. Rursum narrat
Isaac satiatum benedictionem filio dedisse <note>(Genes.
XXVII, 27)</note>. Quae utraque Veteris Testamenti, quia ita
sunt gesta per historiam, ut tamen signarent <emph>617</emph> 
aliquid per allegoriam, utinam valeamus sic res
gestas legendo percurrere, ut possimus etiam gerendas
providendo sentire. Ille quippe in tribus angelis
unum salutans, Trinitatis subsistentias unius substantiae
esse declaravit. Iste vero satiatus benedixit
filium, quia qui divinis epulis repletur, illius sensus
<pb n="0595C"/>
in prophetiae virtutem tenditur. Divinae autem epulae
sacri eloquii verba sunt. Si igitur assidue legitis,
si exemplum ab exterioribus trahentes interna penetratis,
quasi de agri venatione satiati, mentis ventrem
repletis, ut anteposito filio, suscepto videlicet
populo, possitis ventura nuntiare. Sed jam in hoc
saeculo caligat, qui de Deo aliquid prophetat, quia
profecto dignum est ut hic jam per concupiscentiam
minus videat, cujus sensus per intelligentiam intus
coruscat. Haec ergo ad vosmetipsos trahite, et si vos
tales cognoscitis, nihil est quod de nostra aestimatione
dubitetis. Gaudere quoque beatitudinem vestram
invenio, si voracis nomen cum rerum auctore
sustineat. Quod ego breviter expono, quia si de vobis
falsum dicitur, nomen hoc veraciter cum rerum
<pb n="0595D"/>
auctore sustinetis. Si vero de vobis verum est, hoc
de illo falsum fuisse quis dubitet? Absolvere vos
non valet par nomen, quorum dispar est causa. Nam
cum eo crucem etiam periturus latro suscepit; sed
quem reatus proprius tenuit, par crucifixio non absolvit.
Ego autem <note>(Grat. dist. 44, cap. 6)</note> quantis
valeo precibus deposco, ut sanctissimam fraternitatem
<pb n="0596A"/>
vestram auctori nostro non solum nomen, sed
etiam causa conjungat. <note>(Cf. Joan. Diac. l. III, c. 33.)</note> </p>
<p>Convivia autem quae ex intentione impendendae
charitatis fiunt, recte sanctitas vestra in suis epistolis
laudat. Sed tamen sciendum est quia tunc ex
charitate veraciter prodeunt, cum in eis nulla absentium
vita mordetur, nullus ex irrisione reprehenditur,
et nec inanes in eis saecularium negotiorum
fabulae, sed verba sacrae lectionis audiuntur, cum
non plus quam necesse est servitur corpori, sed sola
ejus infirmitas reficitur, ut ad usum exercendae virtutis
habeatur. Haec itaque si vos in vestris conviviis
agitis, abstinentium fateor magistri estis.</p>
<p>Quod ergo Pauli apostoli testimonium ad me posuistis,
quo ait: <hi>Qui non manducat, manducantem
<pb n="0596B"/>
non judicet <note>(Rom. XIV, 3)</note>
            </hi>; omnino existimo incongruum
fuisse, quia neque ego non comedo, neque
ad hoc a Paulo dictum est ut membra Christi, quae
in ejus corpore, id est in Ecclesia, invicem sibi charitatis
compage connexa sunt, nullam de se ullo
modo curam gerant. Sed si neque ego ad te, neque
tu aliquid pertineres ad me, jure tacere compellerer,
ut eum non reprehenderem qui emendari non
posset. Haec ergo sententia solummodo propter eos
dicta est qui illos judicare student quorum sibi cura
commissa non est. At postquam nos, auctore Deo,
unum sumus, si ea quae nobis corrigenda sunt tacemus,
valde delinquimus. Ecce fraternitas tua aegre
tulit se de conviviis a me esse reprehensam, cum
ego, qui etsi hanc non vita, tamen loco transgredior,
ab omnibus corripi, ab <emph>618</emph> omnibus emendari paratus
<pb n="0596C"/>
sim. Et hunc solum mihi amicum aestimo, per
cujus linguam, ante apparitionem districti judicis,
meae maculas mentis tergo.</p>
<p>Illud autem, frater dulcissime, quod tribulationibus
pressum te legere posse abnegas, minus ad excusationem
idoneum puto, cum Paulus dicat: <hi>Quaecunque
scripta sunt, ad nostram doctrinam scripta
sunt, ut per patientiam et consolationem scripturarum
spem habeamus <note>(Rom. XV, 4)</note>
            </hi>. Si igitur ad consolationem
nostram sacra Scriptura praeparata est, tanto
magis debemus legere, quanto magis nos conspicimus
sub tribulationum fasce lassari. Si vero in ea
solummodo sententia est fidendum, quam in epistola
vestra posuistis, qua Dominus dicit: <hi>Cum tradent
<pb n="0596D"/>
vos, nolite cogitare quomodo aut quid loquamini,
dabitur enim vobis in illa hora quid loquamini. Non
enim vos estis qui loquimini, sed Spiritus Patris vestri
qui loquitur in vobis <note>(Matth. X, 19)</note>
            </hi>. Sacra ergo ad
nos eloquia frustra mandata sunt, qui repleti spiritu,
verbis exterioribus non egemus. Sed aliud est, frater
charissime, quod angustati persecutionis tempore
absque dubitatione confidere, aliud quod in tranquillitate
<pb n="0597A"/>
Ecclesiae agere debemus. Oportet enim nos
per hunc spiritum modo legendo percipere quae possimus,
si contigerit causa in nobis, etiam patiendo
demonstrare.</p>
<p>Valde vero epistola vestra gavisus sum, quod vos
exhortationi studium dare fatemini. In hoc etenim
scio quia curam vestri ordinis solerter agitis, si ad
auctorem vestrum et alios trahere curatis. Quod autem
in eodem loco dicitis vos mei similes non esse,
post obortam laetitiam me illico contristastis, quia
laudes meas per irrisionem dici existimo, quas per
veritatem minime recognosco. Ago autem omnipotenti
Deo gratias, quia per vos quidem haeretici ad
sanctam Ecclesiam revocantur. Sed curae vobis esse
necesse est ut ipsi quoque qui intra sanctae Ecclesiae
<pb n="0597B"/>
gremium continentur ita vivant, quatenus ejus adversarii
pravis moribus non existant. Nam si non divino
desiderio, sed terrenis cupiditatibus voluptatibusque
deserviunt, intra ejus gremium filii alieni nutriuntur.</p>
<p>Quod autem vos fatemini ecclesiasticos ordines
ignorare non posse, ego quoque hoc de vobis per
omnia scio, atque idcirco valde contristor, quia cum
rerum ordinem scitis, in me, quod pejus est, sciendo
deliquistis. Postquam enim ad beatitudinem vestram
et decessoris mei et mea in causa Honorati archidiaconi
scripta directa sunt, tunc contempta utriusque
sententia, praefatus Honoratus proprio gradu privatus
est. Quod si quilibet ex quatuor patriarchis fecisset,
 sine gravissimo scandalo tanta contumacia transire
<pb n="0597C"/>
nullo modo potuisset. Tamen postquam fraternitas
vestra ad suum ordinem rediit, nec ego meae, nec
decessoris mei injuriae memor sum. <note>(Vide lib. I, epist.
19 et 20, ac hujus lib. epist. 17, 19, 20.)</note> </p>
<p>Quod vero dicitis nostris temporibus debere servari
<pb n="0598A"/>
quae a meis quoque praedecessoribus tradita atque
custodita sunt, absit hoc a me ut statuta <emph>619</emph> 
majorum consacerdotibus meis in qualibet Ecclesia
infringam, quia mihi injuriam facio, si fratrum
meorum jura perturbo. Sed cum responsales vestri
advenerint, quae inter vos et praefatum Honoratum
archidiaconum sint justa cognoscam; et ex ipso meo
examine perpendetis quia si pars vestra per justitiam
fulta est, nihil adversum a me perferetis, sicut
nec ante pertulistis. Sin vero saepe fato Honorato
archidiacono in assertione sua justitia suffragatur, ex
ejus absolutione monstrabo quia personas etiam quas
novi in judicio non agnosco. De excommunicationis
vero articulo <note>(Grat. 24, q. 3, cap. 15)</note>, quae tamen
interposita conditione secundo vel tertio jam, ut ita
<pb n="0598B"/>
dicam, ex necessitate subjuncta est, beatitudo vestra
immerito queritur, cum Paulus apostolus dicat: <hi>In
promptu habentes ulcisci omnem inobedientiam <note>(II Cor.
X, 6)</note>
            </hi>. Sed ista jam transeant, ad nostra redeamus. Si
enim recte agit, ego domno Natali non possum conjunctus
non esse, cujus me affectui valde esse debitorem
novi.</p>
</div2>

<div2>
          <head> EPISTOLA LIII. AD HONORATUM DIACONUM. <hi>Ut Venantio chartas exconsulatus, oblatis</hi> XXX <hi>auri libris, postulanti apud impp. faveat.</hi> </head>
<p>Gregorius Honorato diacono.</p>
<p>Filius meus Dominus Venantius nepos quondam
Opilionis patricii ad beatum Petrum apostolum venit,
hoc a me summopere petiturus, ut causam ejus tuae
<pb n="0598C"/>
dilectioni commendare debuissem. Honores enim non
habet, et chartas exconsulatus petiit, pro quibus
triginta auri libras transmisit, ut ei debeant comparari.
In qua re volo ut dilectio tua se summopere impendat,
quia talis vir est, cui etiam honor sine pretio
<pb n="0599A"/>
debeatur. Et quia easdem chartas emere paratus
est, ut dixi, non valde necesse est ut ex me aliquid
serenissimis principibus dicatur, sed magis ex se agat
dilectio tua, quatenus, oblatis in sacello consuetudinibus,
honores mereatur accipere. Si quid tamen
potueris de eo mitius agere, maximam mercedem
habebis. Sed ita fac ut labor ejus quo hic ad nos fatigatus
est, vacuus non sit. Si vero in eadem causa
difficile aliquid esse perspexeris, etiam quia per me
hoc postulet, indicare <emph>620</emph> debes, et cujus bonitatis,
cujus modestiae sit atque sapientiae serenissimis Dominis
intimare.
</p>
        </div2>

<div2>
          <head> EPISTOLA LIV. INCIPIT EPISTOLA SANCTI LICINIANI EPISCOPI DE LIBRO REGULARUM, AD SANCTUM GREGORIUM PAPAM URBIS ROMAE DIRECTA. <hi>Librum Regulae pastoralis laudat: objicit tamen non fore qui sacra mysteria celebrent, nisi ordinentur nonnunquam minus periti. Libros in Job, aliosve morales a Gregorio conscriptos postulat.</hi> </head>

<pb n="0599B"/>
<p>Domino beatissimo papae Gregorio Licinianus
episcopus.</p>
<p>Librum Regularum a sanctitate tua editum, et ad
nos divina gratia opitulante perlatum, tanto libentius
legimus, quanto in eo spiritales regulas inesse cognoscimus.
Quis non libentius legat, ubi jugi meditatione
medicinam animae suae inveniat; ubi contemptis
hujus saeculi rebus caducis in sua mutabilitate
variantibus, ad aeternae vitae stationem oculos mentis
aperiat? Liber hic tuus omnium est aula virtutum.
Illic prudentia inter bonum et malum discretionem
<pb n="0599C"/>
limitis figit; justitia unicuique sua tribuit, dum Deo
animam corpus que animae subdit. Illic fortitudo etiam
in adversis et in prosperis reperitur semper aequalis,
quae nec in contrariis frangitur, nec in prosperis
exaltatur. Illic temperantia furorem libidinis frangit,
discreteque voluptatibus modum imponit. Illic cuncta
quae ad vitae aeternae participium pertinent comprehendis;
et non solum pastoribus regulam vivendi
describis, sed etiam his qui regiminis officium nullum
<pb n="0600A"/>
habent, vivendi regulam tribuis. Habent enim
pastores in quadripartita tua distributione quales ad
hoc officium veniant; qualem vitam gerant cum venerint;
qualiter vel qualia doceant; et ne in tanto
sacerdotali culmine extollantur, quid agant. Attestantur
huic eximiae doctrinae tuae sancti antiqui Patres,
doctores, defensoresque Ecclesiae, Hilarius,
Ambrosius, Augustinus, Gregorius Nazianzenus; hi
omnes testimonium tibi praebent, sicut apostolis
praebuerunt prophetae. Hilarius sanctus dicit, exponens
verba Apostoli doctoris gentium:    Ita etenim
quae propriae disciplinae et morum sunt, ad sacerdotii
meritum utilia esse significat, si etiam haec <emph>621</emph> 
quae ad docendae ac tuendae fidei scientiam necessaria
sunt, inter reliqua non deerunt; quia non statim
<pb n="0600B"/>
boni atque utilis sacerdotis est, aut tantummodo
scienter agere, aut tantummodo scienter praedicare,
cum et innocens tantum sui sufficiat si doctus sit, et
doctus nisi doctrina vivendo. Attestatur huic libro
tuo sanctus Ambrosius in illis libris quos fecit de
Officiis. Attestatur sanctus Augustinus, dicens: In
actione non amandus est honor in hac vita, sine [ <hi>Lege</hi> 
sive] potentia, quoniam omnia vana sub sole; sed
opus ipsum quod per eumdem honorem vel potentiam
fit, si recte atque utiliter fit, id est ut valeat ad
eam salutem subditorum, quae secundum Deum est . . .
Propter quod ait Apostolus: Qui episcopatum desiderat,
opus bonum desiderat. Exponere voluit
quid sit episcopus [ <hi>Forte</hi> episcopatus], quia nomen
est operis, non honoris. Graecum est enim, et inde
<pb n="0600C"/>
ductum vocabulum, quod ille qui praeficitur eis quibus
praeficitur superintendit, curam scilicet eorum
gerens, episcopus [ <hi>Forte</hi> episcopatus] quippe intentio
est. Ergo episcopum, si velimus, Latine superintendere
possumus dicere. Ut intelligat non se esse episcopum
qui praeesse dixerit [ <hi>Lege</hi> dilexerit], non
prodesse. Ita enim a studio cognoscendae veritatis
nemo prohibetur quod ad laudabile pertinet otium;
locus vero superior, sine quo regi populus non potest,
<pb n="0601A"/>
etsi ita teneatur atque administretur ut decet, tamen
indecenter appetitur. Quamobrem otium sanctum
quaerit charitas; percipiendae ac tuendae vacandum
est veritati. Si autem imponitur, suscipienda est
propter charitatis necessitatem. Sed nec sic commodo
veritatis delectatio deserenda est, ne subtrahatur
illa suavitas, et opprimatur ista necessitas.  <note>(Lib. VIII de Trinit., num. 1.)</note> </p>
<p>Attestatur Gregorius sanctus, cujus stylum sequeris,
cujus exemplo delitescere cupiebas, ut pondus
sacerdotii declinares, quod quale sit in toto libro tuo
liquide declaratur; tamen portas quod metuebas.
Pondus enim tuum sursum fertur, non deorsum; non
quod te ad ima premat, sed quod ad astra sustollat;
dum per Dei gratiam, et obedientiae meritum, operisque
<pb n="0601B"/>
boni efficientiam, fit suave quod per imbecillitatem
humanam videbatur habere gravedinem. Dicis
enim ea quae consonant apostolis, et apostolicis viris.
Pulcher enim pulchra dixisti, et in his pulchrum te
esse ostendisti. Nolo ergo te similare indecoro pictori
pulchra pingenti, quia spiritalis doctrina a spiritali
mente proficiscitur. Plus plerisque aestimatur pictor
homo, quam inanimata pictura. Sed hoc non assentationi
aut adulationi reputes, sed veritati; quia nec me
decet mentiri, nec te decet falsum laudare. Ergo plane
licet fidus, et te et omnia tua pulchra conspexi, et
memet <emph>622</emph> in comparationem tui satis indecorum
vidi. Unde precor per gratiam Dei quae in te exuberat,
ut non respuas deprecantem, sed libenter doceas
quae me fateor ignorare. Compellimur enim necessitate
<pb n="0601C"/>
facere quod doceas.</p>
<p>Peritus enim dum non reperitur qui ad officium
sacerdotale veniat, quid fiendum est, nisi ut imperitus
ut ego sum ordinetur? Jubes ut non ordinetur imperitus.
Sed pertractet prudentia tua ne forte ad peritiam
sufficiat ei scire Jesum Christum, et hunc crucifixum;
si autem non sufficit, nemo erit in hoc libro
qui peritus esse dicatur; nemo erit utique sacerdos,
si nisi peritus esse non debet. Bigamis enim aperta
fronte resistimus, ne sacramentum utique corrumpatur.
<pb n="0602A"/>
Quid si unius uxoris vir, ante uxorem, mulierem
tetigerit? Quid si uxorem non habuerit, et tamen sine
mulieris tactu non fuerit? Consolare nos stylo tuo,
ut non puniamur nec nostro nec alieno peccato. Valde
enim metuimus ne per necessitatem ea faciamus quae
non debemus. Ecce obediendum est praeceptis tuis,
ut talis fiat, qualis apostolica decet auctoritas; et non
reperitur qualis quaeritur. Cessabit ergo fides, quae
constat ex auditu; cessabit baptismus, si non fuerit
qui baptizet; cessabunt illa sacrosancta mysteria, quae
per sacerdotes fiunt et ministros. In utroque periculum
manet; aut talis ordinetur qui non debet, aut non
sit qui sacra mysteria celebret vel ministret.</p>
<p>Ante paucos annos Leander episcopus Spalensis remeans
de urbe regia, vidit nos praeteriens, qui dixit
<pb n="0602B"/>
nobis habere homilias a vestra beatitudine editas de
libro sancti Job. Et quia festinans pertransiit, minime
eas petentibus nobis ostendit. Postea vero scripsisti
ei de trina tinctione, in qua epistola memorant displicuisse
vobis illud opus <note>(Lib. I ep. 43)</note>; sed hoc
salubriori consilio statuisse, ut in librorum ductu
eas transponeres. Habemus sane libellos sex sancti
Hilarii episcopi Pictaviensis, quos de Graeco Origenis
in Latinum vertit; sed non omnia secundum ordinem
libri sancti Job exposuit. Et satis miror hominem
doctissimum et sanctum, ut de stellis naenias
Origenis transferret; mihi, sanctissime Pater, nullo
pacto suaderi potest ut credam astra coeli Spiritus
rationales, quae neque cum angelis neque cum hominibus
facta esse Scriptura sancta declarat. Dignetur
<pb n="0602C"/>
ergo beatitudo vestra opus ipsum de libro sancti Job;
sed et alios libros morales quos fecisse te memoras
in hoc libro Regularum, exiguitati [ <hi>Deest forte</hi> meae]
transmittere. Tui enim sumus, tua legere delectamur.
Optabile namque est mihi [ <hi>Deest forte</hi> et] praeclarum,
sicut tuus Gregorius ait, usque ad ultimam discere
senectutem. Incolumem coronam vestram ad erudiendam
Ecclesiam suam sancta Trinitas Deus conservare
dignetur, sicut optamus, beatissime Pater.</p>
</div2>
      </div1>

<div1>
        <head>LIBER TERTIUS. Mense Septembri indictione XI.</head>
<div2>
          <head> <emph>623</emph> EPISTOLA PRIMA. AD PETRUM SUBDIACONUM. <hi>Epiphanium subdiaconum mittit, qui de seditione in Pautum episcopum commota inquirat. Ut illum in reos agentem adjuvet, absque ulla dilatione aut personarum acceptione, praecipit instantius. Ad civitatis ecclesias revocanda mancipia.</hi> </head>
<pb n="0603A"/>
<p>Gregorius Petro subdiacono Campaniae.</p>
<p>Quale in castello Lucullano sit scelus in Paulum
fratrem et coepiscopum nostrum commissum, directa
nobis fecit relatio manifestum. Et quia his diebus
Scholasticus vir magnificus, Campaniae judex, hic
praesens inventus est, specialiter ei injunximus ut
tantae perversitatis insaniam districta debuisset emendatione
corrigere. Sed quia nunc praedictae relationis
portitor nos ut personam dirigeremus admonuit,
<pb n="0603B"/>
ideo Epiphanium subdiaconum illuc direximus, qui
una cum praefato judice, a quibus excitata sit vel
commissa seditio, investigare ac cognoscere possit,
et digna ultione vindicare. Experientia ergo tua ita
tota virtute in hac causa solatiari festinet, quatenus
et cognosci veritas, et in delinquentes valeat vindicta
procedere. Quoniam igitur mancipia gloriosae
Clementinae in eodem scelere interfuisse, et voces,
quae seditionem commoverent, jactitasse dicuntur, si
ita est, districte ea imminenti uhioni substerne, nec
pro persona illius sit vestra severitas remissior, quia
tanto amplius ferienda sunt, quanto, utpote nobilis
feminae pueri, ex sola superbia deliquerunt. Sed et
illud subtili vos oportet indagatione perquirere
utrumne praedicta femina in tanta habuerit sceleris
<pb n="0603C"/>
immanitate <emph>624</emph> consilium, aut si cum ejus est
scientia perpetratum, ut quam sit periculosum non
solum manibus, sed etiam in sacerdotem verbis excedere,
ex nostra cuncti possint defensione cognoscere.
Si quid enim in hac causa lentatum fuerit vel
omissum, ad tuam culpam ac tuum potius cognoscas
pertinere periculum; nec aliquem apud nos excusationis
locum invenies. Nam quanto te apud nos res
ista, si districtissime fuerit perscrutata et emendata,
<pb n="0604A"/>
commendat, tanto si levigata fuerit, nostram contra
te scito indignationem exacui.</p>
<p>Mancipia autem si qua de caetero in monasterium
 sancti Severini, vel in alia ecclesia ejusdem castelli
de civitate refugerint, mox ut ad notitiam tuam pervenerit,
nullo modo illic ea immorari permittas, sed
intra civitatem in ecclesiam revocentur; et si justam
contra dominos suos querelam habuerint, cum congrua
ordinatione de ecclesiis exire necesse est. Si vero
venialem culpam commiserint, dominis suis, accepto
de venia sacramento, sine mora reddantur. <note>(Vide sup. l. II, ep. 9, 10, 15, et inf. ep. 15.)</note> </p>
</div2>

<div2>
          <head>EPISTOLA II. AD PAULUM EPISCOPUM. <hi>Illum de accepta injuria consolatur.</hi> </head>

<pb n="0604B"/>
<p>Gregorius Paulo episcopo.</p>
<p>Licet non mediocriter nos contristaverit cognita
quam es perpessus injuria, habemus aliquam tamen
consolationis materiam, quod laudem tuam huic rei
inesse cognovimus, ob id quod pro aequitatis rectitudine
hoc, quantum directa <emph>625</emph> nobis patefecit relatio,
pertulisti. Ut ergo ad majorem fraternitatis tuae
gloriam applicetur, haec res constantiam tuam nec
frangere, nec a via debet veritatis avertere. Nam
major in sacerdotibus merces est, in veritatis tramite
etiam post injurias permanere. Ac ne tantae impietatis
insania inulta remaneat, et in pejus indisciplinatio
perniciosa prorumpat, Scholastico viro magnifico
Campaniae judici, quia hic praesens inventus est, ut
<pb n="0604C"/>
haec digna coercitione vindicare debuisset, injunximus.
Sed quia homines tui a nobis ut personam
 dirigere debuissemus petiverunt, propterea Epiphanium
subdiaconum illuc nos transmisisse cognosce,
qui una cum suprascripto judice investigare valeat,
ac cognoscere veritatem, quatenus in eos a quibus
tantum facinus immissum constiterit, vel perpetratum,
sua instantia dignam faciat exerceri vindictam. <note>(Vide sup. ep. 1.)</note> 
</p>
        </div2>

<div2>
          <head>EPISTOLA III. AD JOANNEM ABBATEM. <hi>Bonifacii in praepositum ordinationem probat. Sancti Joannis tunicam petit. In causa cum Floriano vult aliquid cedi, ut ad compositionem perducatur. Abbatem arguit quod tum ipse, tum fratres sacram lectionem et orationem negligant. Illum hortatur ad solicitiorem de fratrum animabus, de hospitibus, ac de pauperibus curam.</hi> </head>

<pb n="0605A"/>
<p>Gregorius Joanni abbati.</p>
<p>Petiit dilectio tua ut frater Bonifacius in monasterio
tuo a te debeat ordinari praepositus; quod ego
valde miratus sum, quare ante factum non est.
Nam ex quo illum tibi dari feci, jam eum ordinare
debuisti.</p>
<p>De tunica vero sancti Joannis omnino grate suscepi,
<pb n="0605B"/>
quia sollicitus fuisti mihi indicare. Sed studeat
dilectio tua mihi ipsam tunicam, aut, quod melius
est, eumdem episcopum qui eam habet cum
clericis suis et cum ipsa ad me transmittere, quatenus
et benedictione tunicae perfruamur, et de eodem
episcopo vel clericis mercedem habere valeamus.
Causam vero quae cum Floriano vertitur incidere volui,
et jam ei vel octoginta solidos mutuos dedi. Quos
ille, credo, disponit sibi pro monasterii debito recompensari,
et omnino volo eamdem causam decidi,
quia Stephanus chartularius dicitur imminere ut
eam praedictus Florianus in publicum transferat, et
grave nobis est cum publico litigare. Unde necesse
est nobis aliquid cedere, ut possimus eamdem causam
ad compositionem perducere. Quod dum factum
<pb n="0605C"/>
fuerit, dilectioni tuae, Deo auxiliante, nuntiabimus.</p>
<p>De fratrum vero animabus omnino esto sollicitus.
Sufficiat jam quod opinio monasterii per vestram
negligentiam inquinata est. Non frequenter <emph>626</emph> 
foras egrediaris. In causis istis procuratorem institue,
et tu ad lectionem atque orationem vaca.</p>
<p>De hospitalitate esto sollicitus; quantum potes
pauperibus largire, ita tamen ut serves quod Floriano
restitui debeat.</p>
<p>In ipsis autem fratribus monasterii tui quos video,
non invenio eos ad lectionem vacare. Unde considerare
<pb n="0606A"/>
necesse est quantum peccatum est ut ex aliena
oblatione Deus vobis alimoniam transmiserit, et vos
mandata Dei discere negligatis.</p>
<p>De sex vero unciis domus, si authenticam chartulam
non videmus aut exemplaria, nil possumus facere.
Sed Florentino Dei famulo praeceptum transmisi,
ut si ei veritas constiterit, easdem sex uncias
vobis restituat. Quibus restitutis, reliquas sex uncias
aut in emphyteosim damus, aut reditus commutamus.</p>
</div2>

<div2>
          <head>EPISTOLA IV. AD BONIFACIUM EPISCOPUM. <hi>Vitandum in operibus bonis humanae laudis desiderium.</hi> </head>
<p>Gregorius Bonifacio episcopo Regiensi.</p>
<p>
            <pb n="0606B"/>Quibusdam venientibus agnovi fraternitatem tuam
misericordiae operibus vehementer insistere; atque
omnipotenti Deo gratias retuli, quia juxta egregii
praedicatoris vocem, nunc vivimus, si vos statis in
Domino <note>(I Thess. III, 8)</note>. Sed illud, fateor, non leviter
mentem meam momordit, quod eadem opera
multis vosipsi nuntiatis; ex qua re collegi quod mens
vestra non studeat Dei oculis, sed humano judicio
placere. Unde necesse est, frater charissime, ut cum
bona exterius agis, haec interius cum magna cautela
custodias, ne appetitus placendi hominibus subrepat,
et omnis labor boni operis incassum fiat. Nos enim
qui sumus, quibus placeri ab hominibus quaeritur?
Quid namque aliud quam pulvis et cinis sumus? Sed
illi tua fraternitas placere desideret, qui et non longe
<pb n="0606C"/>
est ut appareat, et omne quod retribuerit finem
nullo modo habebit. Mense Octobri, indictione undecima.
</p>
        </div2>

<div2>
          <head>EPISTOLA V. AD PETRUM SUBDIACONUM. <hi>Ut viduam in omnibus causis ab iniquorum violentia tueatur.</hi> </head>
<p>Gregorius Petro subdiacono Campaniae.</p>
<p>Sicut in judiciis laicorum privilegia turbare non
cupimus, ita eis praejudicantibus, moderata te <emph>627</emph> 
volumus auctoritate resistere. Violentos namque
laicos coercere, non contra leges est agere, sed legi
<pb n="0607A"/>
ferre subsidium. Quia igitur Deusdedit gener Felicis
de Orticello praesentium latrici violentiam dicitur
irrogasse, praefatamque rem illicite detinere, ita ut
viduitatis ejus dejectio non misericordiam provocare,
sed ejus inveniatur roborare malitiam, praecipimus
experientiae tuae ut tam contra praefatum virum,
quam in caeteris causis, in quibus se asserit praefata
femina praejudicium sustinere, tuae ei solatium tuitionis
impendas, nec a quolibet eam praegravari permittas,
ne vel ea quae tibi, salva tamen aequitate,
mandantur, in aliqua inveniaris parte negligere, vel
viduis aliisque pauperibus, dum illic auxilium non
inveniunt, ex hujus itineris profligentur longinquitate
dispendia.
</p>
        </div2>

<div2>
          <head>EPISTOLA VI. AD JOANNEM EPISCOPUM. <hi>Sacra eum communione privat, ob damnatum injuste Adrianum episcopum, quem in locum et ordinem suum restitui jubet.</hi> </head>

<pb n="0607B"/>
<p>Gregorious Joanni episcopo primae Justinianae.</p>
<p>Post longas tribulationes, quas Adrianus Thebanae
civitatis episcopus a consacerdotibus suis, velut
ab hostibus pertulit, in Romanam civitatem confugit.
Et licet adversus Joannem Larissaeum episcopum
ejus fuisset prima suggestio, non ab eo in causis pecuniariis
reservatis legibus judicatum; tamen post
haec magis contra personam fraternitatis tuae, a qua
non juste se a sacerdotii gradu flagitabat esse dejectum,
gravissime querebatur. Sed nos, indiscussis
petitionibus non credentes, eadem quae apud Joannem
<pb n="0607C"/>
fratrem et coepiscopum nostrum, vel quae apud
fraternitatem tuam sunt acta, relegimus. Et quidem
de memorati Joannis episcopi Larissae judicio, quod
fuerat appellatione suspensum, satis et piissimi rerum
Domini, ad Corinthi episcopum missis jussionibus,
decreverunt. Et nos quoque, per praesentium
latores epistolis nostris ad praefatum Joannem Larissaeum
directis, Christo auxiliante, decrevimus.
 Cum vero diversi disceptationem judicii cujus examen
tibi imperialia jussa tradiderant, et inspectam
gestorum apud Joannem episcopum de criminalibus
habitorum seriem ventilavimus, reperimus prope nil
te quod ad nominatas indictasque tibi causas attinuit
<pb n="0608A"/>
exquisisse, sed machinationibus quibusdam testes
adversus Demetrium diaconum in damnationem ejusdem
episcopi produxisse, qui eum de illo, quod nec
audiri fas est, testimonium dicentem se audivisse
perhiberent. Quod dum praesens Demetrius contradiceret
se dixisse, adversus sacerdotalem <emph>628</emph> morem
disciplinamque canonicam, dejectum honore
suo diaconum proconsuli provinciae tradidisse. Qui
cum, multis laniatus verberibus, adversus episcopum
suum forsan aliqua potuisset tormentorum necessitate
mentiri, usque ad finem negotii nihil eum de
quibus interrogabatur penitus invenimus fuisse confessum.
Sed nec alia in gestis ipsis, sive per depositionem
testium, sive per Adriani professionem, quod
ei potuisset obesse, reperimus. Sed tantum fraternitas
<pb n="0608B"/>
tua, nescio quo mentis motu, divino humanoque
jure contempto, abruptam protulit in ejus damnatione
sententiam; quae licet non esset appellatione
suspensa, contra leges tamen canonesque prolata,
ipsa non poterat jure subsistere. Postquam autem
ex abundanti appellationem tibi constat esse porrectam,
mirati sumus cur nec homines tuos secundum
 cautionem Honorato diacono nostro per responsales
tuae Ecclesiae expositam, qui tui judicii rationem
potuissent reddere, transmisisti. Quod factum te vel
de contumacia vel de conscientiae trepidatione redarguit.
Si igitur haec quae nobis oblata sunt veritate
vallantur, quoniam occasione vicium nostrarum
consideramus vos injusta praesumere, de his alias
secundum id quod a nobis deliberatum fuerit, Christo
<pb n="0608C"/>
auxiliante, decernemus.</p>
<p>Quod vero ad praesens attinet, cassatis prius atque
ad nihilum redactis praedictae sententiae tuae decretis,
ex beati Petri principis apostolorum auctoritate decernimus
triginta dierum spatio te sacra communione
privatum, ab omnipotenti Deo nostro tanti excessus
veniam cum summa poenitentia ac lacrymis exorare.
Quod si hanc sententiam nostram te cognoverimus
implesse remissius, non jam tantum injustitiam,
sed et contumaciam fraternitatis tuae cognoscas, adjuvante
Domino, severius puniendam. Praelatum vero
Adrianum fratrem et coepiscopum nostrum ex tua
sententia, ut diximus, nequaquam canonibus neque
<pb n="0609A"/>
legibus existente damnatum, in suum locum atque
ordinem reverti Christo comitante disponimus, ut
nec illi fraternitatis tuae noceat contra justitiae tramitem
prolata sententia, nec charitas tua, pro
placanda futuri indignatione judicis, incorrecta
remaneat. <note>(Vide inf. ep. 7 et 38. Cf. Joan. Diac. l. IV,
c. 26.)</note> </p>
</div2>

<div2>
          <head>EPISTOLA VII. AD JOANNEM EPISCOPUM. <hi>Iniquam Adriani damnationem Joannis metropolitani machinationibus procuratam fuisse ostendit, ex judicii ordine. Hunc exinde ab omni in illum jurisdictione abstinere statuit, et sacrae communionis, nisi pareat, privationem minatur.</hi> </head>
<p>Gregorius Joanni episcopo Larissaeo.</p>
<p>Frater noster Adrianus <hi>(Grat. caus. 16, q. 1, c.
<pb n="0609B"/>
52)</hi>, Thebanae civitatis episcopus, ad Romanam
urbem veniens lacrymabiliter <emph>629</emph> est conquestus
de quibusdam capitulis se a fraternitate tua, necnon
a Joanne primae Justinianae episcopo, non legitime
neque canonice condemnatum. Cumque per diuturnum
tempus nullam diversae partis videremus huc
advenire personam, quae ejus debuisset objectionibus
respondere, necessario cognoscendae veritatis intuitu,
ea quae penes vos acta sunt relegenda tradidimus.
Ex quibus cognovimus Joannem atque Cosmam diaconos,
unum pro lubrico corporis, alterum pro fraudibus
ecclesiasticarum rerum proprio depulsos officio,
de pecuniariis criminalibusque capitulis adversus
eum piissimis nostris imperatoribus suggessisse.
Qui per jussiones suas te voluerunt, servata videlicet
<pb n="0609C"/>
juris canonumque districtione, cognoscere, ita ut de
pecuniariis quidem ferres firmam jure sententiam,
de criminalibus vero, eorum clementiae habita subtilius
examinatione, suggereres. Quod si tam rectas
jussiones tua fraternitas rectis quoque mentibus
accepisset, nunquam viros pro suis excessibus proprio
amotos officio, atque jam inimicantis animi,
ad accusationem passim sui suscepisset episcopi,
maxime cum ex suggestione piissimis dominis
oblata eorum sit detecta fallacia, qui cum consensu
omnium clericorum haec contra suum pontificem se
suggessisse professi sunt.</p>
<p>Post haec tamen, ut breviter quaedam strictimque
quae apud te sunt acta percurram, primum capitulum
<pb n="0609D"/>
penes fraternitatem tuam motum est Stephani Thebani
diaconi, cujus vitam quasi sciens turpissimam
Adrianus episcopus, non eum sui ordinis honore privaverat.
Quod capitulum nullus deductorum testium
ad Adriani episcopi dicit pervenisse notitiam, nisi
quod solus Stephanus, turpis vitae suaque professione
<pb n="0610A"/>
damnabilis, dicitur esse confessus. Secundum capitulum
adversus eum videtur esse propositum, de infantibus
ejus jussu a sacri baptismatis susceptione
prohibitis, atque ita inabluta sorde peccati defunctos
in tenebris. Sed nullus adversus eum deductorum testium
professus est nosse se tale aliquid ad Adriani
episcopi pervenisse notitiam, sed a matribus infantum,
quarum viri remoti pro culpis, ut dicitur, ab
Ecclesia fuerant, se cognovisse dixerunt. Sed nec
 inbaptizatos eos mortis tempus professi sunt occupasse,
sicut accusatorum continebat invidiosa suggestio,
cum in Demetriade civitate baptizatos eos esse
constiterit. Et haec quidem de criminalibus causis.</p>
<p>De pecuniariis vero qualiter a te fuerit judicatum,
inquisitio deputatorum a principe virorum piissima
jussione serenissimis principibus attestatur. Nam cum
<pb n="0610B"/>
tuam saepe fatus Adrianus suspendisset appellatione
sententiam, quantum ex quatuor testium depositionibus
apud Joannem primae Justinianae episcopum prolatis
agnovimus, arctissima detrusus custodia, libellum
in quo objecta sibi confiteretur capitula tua coactus
est fraternitate porrigere. <emph>630</emph> Qui quidem in
porrecto a se libello de pecuniariis invenitur tuae
consensisse sententiae. Criminalia vero medio quodam
dubioque verborum calle transcurrit, ut et tua quibusdam
subjectis nebulis frustraretur intentio, et ipse
porro nimis a confessione perplexae locutionis obscuritate
refugeret. Cumque porrecta appellatio per
homines ejus caeteraque quae penes te gesta sunt
piissimis fuissent deportata principibus, deputatis, ut
diximus, Honorato diacono sedis nostrae, et Sebastiano
<pb n="0610C"/>
glorioso antigrapho, cunctisque examinatis subtiliter,
a serenissimis est dominis ab omnibus jussionibus
absolutus. Sed nescio quibus machinationibus
exquisitis, alia rursus est principalis jussio elicita, ut
de cunctis ante fatis capitulis Joannes primae Justinianae
episcopus requirens subtiliter judicaret. In
cujus judicio omnes clerici Adriani episcopi, et Demetrius
diaconus inter tormenta professus est omnem
hanc contra Adrianum episcopum calumniam fraternitatis
tuae machinatione confectam. Nec aliqua de
capitulis ipsis quae in tua audientia criminaliter objecta
fuerant Adriano episcopo sunt probata. Sed
provenit alia contra canones ac leges in Demetrium
diaconum ejus aliasque personas crudelis atque dolosa
discussio, in qua nihil pene repertum est ex quo
<pb n="0610D"/>
saepe memoratus Adrianus damnari legitime debuisset,
sed magis ex quo potuisset absolvi. Sed de
Joannae primae Justinianae urbis antistite, ac de nequissimo
ejus damnandoque judicio alias sumus juvante
Domino, tractaturi. Adrianum vero episcopum
<pb n="0611A"/>
reperimus, et tuo contra sacerdotales mores odio laborasse,
et nullo jure pecuniariis in causis eum fraternitatis
tuae condemnatum fuisse sententia.</p>
<p>Quia igitur et ab ante fato Joanne primae Justinianae
episcopo contra jus canonesque depositus, honoris
sui gradu carere non potuit, in sua eum reformari
Ecclesia, atque in propriae dignitatis ordinem decrevimus
revocari. Et cum oportuisset te ex eo Dominici
corporis communione privari, quod, admonitione
sanctae memoriae decessoris mei contempta, per quam
eum Ecclesiamque ejus de tuae jurisdictione potestatis
exemit, rursus in eis aliquid tibi jurisdictionis
servare praesumpseris, tamen nos humanius decernentes,
communionisque tibi sacramentum interim
conservantes, decernimus ut fraternitas tua ab eo
<pb n="0611B"/>
Ecclesiaque ejus omnem ante habitae suae potestatem
jurisdictionis abstineat, sed secundum scripta decessoris
nostri, si qua causa vel fidei vel criminis, vel
pecuniaria adversus praefatum Adrianum consacerdotem
nostrum potuerit evenire, vel per eos qui nostri
sunt vel fuerint in urbe regia responsales, si mediocris
est quaestio, cognoscatur, vel huc ad apostolicam
sedem, si ardua est, deducatur, quatenus nostrae audientiae
sententia decidatur. Quod si contra haec quae
statuimus, quolibet tempore, qualibet <emph>631</emph> occasione
vel surreptione venire tentaveris, sacra scias te
communione privatum, nec eam te, excepto ultimo
vitae tuae tempore, nisi concessa Romani pontificis
decernimus jussione percipere. Haec enim consona
sanctis Patribus definitione sancimus, ut qui sacris
<pb n="0611C"/>
nescit obedire canonibus, nec sacris administrare,
vel communionem capere, sit dignus altaribus. Res
autem sacras sive alias mobiles immobilesque ejus
Ecclesiae, quas hactenus dicitur retinere, quarum
notitiam nobis oblatam praesentibus annectimus litteris
sine aliqua ei dilatione fraternitas tua restituat.
De quibus si qua inter vos quaestio vertitur, volumus
ut apud responsalem nostrum in urbe regia ventiletur. <note>(Vide sup. ep. 6. Cf. Joan. Diac. l. IV, c. 26.)</note> </p>
</div2>

<div2>
          <head>EPISTOLA VIII. AD NATALEM ARCHIEPISCOPUM. <hi>Florentium episcopum, absque concilii judicio depositum, ab exsilio revocandum; causamque illius, convocatis episcopis, retractandam.</hi> </head>
<p>Gregorius Natali archiepiscopo Salonitano.</p>
<p>
            <pb n="0611D"/>Dum cuncta negotia indagandae sollicitudine veritatis
<pb n="0612A"/>
indigeant, tum quae ad dejectionem sacerdotalium
graduum pertinent, districtius sunt trutinanda, in
quibus non tam de humilibus constitutis, quam divinae
quodammodo benedictionis refragatione tractatur.
Quae res quoque nos in Florentii Epidauritanae
civitatis episcopi persona ad exhortationem vestrae
fraternitatis admonuit <note>(Infra, epist. 9)</note>. Nuntiatum
siquidem nobis est a quibusdam fuisse eum in causis
criminalibus accusatum, et nullis canonicis probationibus
exquisitis, nec sacerdotalis concilii proveniente
judicio, eum ab honoris officio non jure, sed
auctoritate depositum. Quia ergo non potest quemquam
episcopatus gradu, nisi justis ex causis, concors
sacerdotum summovere sententia, hortamur fraternitatem
vestram ut praefatum virum ex eodem in quo
<pb n="0612B"/>
detrusus est ejici faciatis exsilio, causamque ejus
episcopali disceptatione perquiri. Et si in his in quibus
accusatus est canonica fuerit probatione convictus,
canonica procul dubio est ultione plectendus.
Quod si alias quam de eo aestimatum est synodali
fuerit inquisitione compertum, necesse est ut et criminatores
justi districtionem juris exhorreant, et
incriminato innocentiae suae serventur illibata suffragia.
Exsecutionem vero ante fati negotii Antonino
subdiacono nostro ex nostra praeceptione mandavimus,
quatenus ejus instantia et quae sunt legibus <emph>632</emph> 
canonibusque placita decernantur, et decreta, juvante
Domino, mancipentur effectui. <note>(Cf. Joan. Diac. l. IV,
c. 28.)</note> 
</p>
        </div2>

<div2>
          <head>EPISTOLA IX. AD ANTONINUM SUBDIACONUM. <hi>Ut Florentio, si a convocatis episcopis absolvatur, res suas omnino restitui curet.</hi> </head>

<pb n="0612C"/>
<p>Gregorius Antonino subdiacono.</p>
<p>Pervenit ad nos Florentium Epidauritanae civitatis
episcopum, praereptis prius rebus ejus, pro quibusdam
non approbatis criminibus, sine sacerdotali concilio
fuisse damnatum. Et quia non debet is poenam
sustinere canonicam <note>(Grat. 11, q. 1, c. 64)</note>, in cujus
damnatione non est canonica prolata sententia, praecipimus
experientiae tuae ut Natali fratri et coepiscopo
nostro debeas imminere, quatenus supradictum virum
de eodem ejici faciat, quo nunc dicitur detrusus
exsilio. Convocatoque episcoporum concilio, si
haec in quibus accusatus est canonice fuerint approbata,
<pb n="0612D"/>
praefati Natalis fratris et coepiscopi nostri volumus
<pb n="0613A"/>
in eum proprium robur obtinere sententiam.
Sin autem generali fuerit judicio absolutus, nec eum
deinceps cujuslibet praejudicio subjacere permittas,
et praefatae res districta tuae sollicitudinis restituantur
instantia. Necesse est ergo ut quanto graviora
talium negotiorum perpendis pondera, tanto ea maturiori
vigilantiorique studeas exsecutione complere.
</p>
        </div2>

<div2>
          <head>EPISTOLA X. AD SAVINUM SUBDIACONUM. <hi>Ut evangelii quatuor libros, sic quatuor concilia suscipit ac veneratur Gregorius. Chalcedonensis fidem in quinta synodo violatam non fuisse declarat. Savino proinde ad Ecclesiae unitatem remeandum.</hi> </head>
<p>Gregorius Savino subdiacono.</p>
<p>Exeuntes maligni homines turbaverunt animos
vestros, non intelligentes neque quae loquuntur neque
<pb n="0613B"/>
de quibus affirmant, astruentes quod aliquid de
sancta Chalcedonensi synodo piae memoriae Justiniani
temporibus sit imminutum, quam omni fide omnique
devotione veneramur. Et sic quatuor synodos sanctae
universalis Ecclesiae, sicut quatuor libros sancti
Evangelii recipimus. De personis vero de quibus
post terminum synodi aliquid actum fuerat, ejusdem
piae memoriae Justiniani temporibus est ventilatum:
ita tamen, <emph>633</emph> ut nec fides in aliquo violaretur, nec
de eisdem personis aliquid aliud ageretur, quam apud
eamdem sanctam Chalcedonensem synodum fuerat
constitutum. Anathematizamus autem si quis ex diffinitione
fidei, quae in eadem synodo prolata est, aliquid
imminuere praesumit, vel quasi corrigendo ejus
sensum mutare; sed sicut illic prolata est, per omnia
<pb n="0613C"/>
custodimus. Te ergo, fili charissime, decet ad
unitatem sanctae Ecclesiae remeare, ut finem tuum
valeas in pace concludere, ne malignus spiritus, qui
contra te per alia opera praevalere non potest, ex
hac causa inveniat unde tibi in die exitus tui in aditum
regni coelestis obsistat.
</p>
        </div2>

<div2>
          <head>EPISTOLA XI. AD ORDINEM ET PLEBEM ALBANENSEM. <hi>Ordinatum ipsis episcopum.</hi> </head>
<p>Gregorius ordini et plebi consistentibus in Albano.</p>
<p>Probabilibus desideriis nihil attulimus tarditatis,
<pb n="0614A"/>
fratrem namque et coepiscopum nostrum Hominembonum
vobis ordinavimus sacerdotem. Mense Novembri,
indictione 11.
</p>
        </div2>

<div2>
          <head>EPISTOLA XII. AD MAXIMIANUM EPISCOPUM. <hi>Agrigentini episcopi accusatores et ad ejus causam spectantia documenta Romam mittat.</hi> </head>
<p>Gregorius Maximiano episcopo Syracusano.</p>
<p>Pridem quidem fraternitati vestrae scripseram ut
eos qui adversus Gregorium episcopum Agrigentinae
civitatis aliqua dixerant, ad Romanam civitatem
transmittere deberetis. Quod et nunc ut instantius
fieri debeat praesentibus adhortamur epistolis. Unde
personas ipsas, caeteraque documenta, id est gesta et
petitiones, quae data sunt festinate cum celeritate
<pb n="0614B"/>
transmittere. Nec moram aliquam excusationemque
perquiri penitus permittimus, quatenus eis in Romanam,
sicut diximus, civitatem sub celeritate transmissis,
sciamus quid auxiliante Domino, de persona
salubrius ejus disponere debeamus.
</p>
        </div2>

<div2>
          <head>EPISTOLA XIII. AD AGNELLUM EPISCOPUM. <hi>Agnellum Terracinensi Ecclesiae ita praeficit, ut Fundensis Ecclesiae jura potestatemve illi non subtrahat.</hi> </head>
<p>Gregorius Agnello episcopo de Fundis, qui
nunc in civitate incardinatus est Terracinensi.</p>
<p>Relatio cleri simul et populi Terracinae degentis
nos valde laetificat <note>(Grat. 21, q. I, c. 5)</note>, ob hoc quod
de tua <emph>634</emph> fraternitate bona testatur. Et quia defuncto
Petro pontifice suo te sibi cardinalem postulant
<pb n="0614C"/>
constitui sacerdotem, eorum vota necessario
complenda esse praevidimus, quatenus et illi se gaudeant
impetrasse quod postulant, et nos concessisse
quod expedit videamur. Quia igitur ob cladem hostilitatis
nec in civitate nec in Ecclesia tua est cuiquam
habitandi licentia, ideo te auctoritate nostra Terracinensi
Ecclesiae cardinalem constituimus sacerdotem,
admonentes ut ita de animabus populorum illic consistentium,
Deo protegente, debeas esse sollicitus,
quatenus callidi perversique hostis insidiae commisso
tibi gregi qualibet arte nocere non valeant, sed sollicitudinis
tuae grex circumseptus custodia, digni se
<pb n="0615A"/>
pastoris gaudeat meruisse tutamina. In tuis actibus
plebi exempla bene vivendi existant, avaritia in te
vires non habebat. Tua praedicatione qui litteras
nesciunt quid divinitus praecipiatur agnoscant. In Dei
timore populum, quemadmodum, vivere possit, tui
mores instituant. Operibus exerce quod subjectos
doces et praedicas. Actus tui in aliorum correptionem
proficiant, in adjutorium sibi vitae tuae imitationem
assumant. Sicque te in cunctis operibus exhibere
festina, ut scripturam constructionemque in te habeat,
quicunque aut negligit, aut non potest lectione
formari. Tota igitur mentis intentione ita lucrum
animarum Domino nostro facere festinato, ut digna
te merces ante ejus conspectum in die retributionis
inveniat. Quidquid vero de praedictae rebus Ecclesiae
<pb n="0615B"/>
vel ejus patrimonio, seu cleri ordinatione promotioneve,
et omnibus generaliter ad eam pertinentibus,
solerter atque canonice ordinare facereque provideris,
liberam habebis, quippe ut sacerdos proprius,
modis omnibus facultatem.</p>
<p>Illud quoque fraternitatem tuam scire necesse est,
quoniam sic te praedictae Terracinensis Ecclesiae cardinalem
esse constituimus sacerdotem, ut et Fundensis
Ecclesiae pontifex esse non desinas, nec curam
gubernationemque ejus praetereas, quia ita fraternitatem
tuam saepe dictae Terracinensi Ecclesiae, sicut
praefati sumus, praeesse praecipimus, ut ante dictae
Fundensis Ecclesiae tibi jura potestatemve nullo
modo subtrahamus. <note>(Vide inf. ep. 24. Cf. Joan. Diac.
l. III, c. 15.)</note> </p>
</div2>

<div2>
          <head>EPISTOLA XIV. AD TERRACINENSES. <hi>Hortatur ut Agnello episcopo suo in omnibus obediant.</hi> </head>

<pb n="0615C"/>
<p>Gregorius clero, ordini et plebi consistenti in Terracina.</p>
<p>Dilectionis vestrae desideria insinuata nobis quam
obtulistis petitio reseravit, electionemque vestram
valde laudavimus, quia Agnellum fratrem et coepiscopum
nostrum probatum jam meritis cardinalem vobis
constituti deprecamini sacerdotem. <emph>635</emph> Et quoniam
gratae laudandaeque petitioni nec effectum negari,
nec moram oportebat innecti, secundum desideria
postulationemque vestram supradictum Agnellum,
directa praeceptione, Ecclesiae vestrae cardinalem esse
statuimus sacerdotem. Pro qua re dilectionem vestram
<pb n="0616A"/>
paterna adhortatione commoneo, ut ei obedientiam
praebere in omnibus debeatis, quatenus
charitatis vestrae solatio roboratus, curam gubernationemque
Ecclesiae quam vobis probatur petentibus
suscepisse, adjuvante Domino salubriter valeat adimplere.
 Mense Decembri, indictione 11.
</p>
        </div2>

<div2>
          <head>EPISTOLA XV. AD SCHOLASTICUM JUDICEM. <hi>Cum Florentius subdiaconus a Neapolitanis electus episcopatum fuga declinarit, de alio eligendo cogitandum.</hi> </head>
<p>Gregorius Scholastico judici Campaniae.</p>
<p>Dum de Neapolitanae civitatis cura destitutae sacerdotis
solatio vehementius angeremur, supervenientes
praesentium latores cum decreto in Florentium subdiaconum
nostrum confecto aliquid nobis in tanto
<pb n="0616B"/>
cogitationum pondere relevationis invenerant. Sed
dum praefatus subdiaconus noster, refugiens civitatem
ipsam, ordinationem suam lacrymabiliter evitasset,
quasi ex majori quadam dispensatione nostram cognoscite
crevisse moestitiam. Atque ideo salutantes
hortamur magnitudinem vestram, ut convocantes
priores vel populum civitatis, de electione alterius
cogitetis, qui dignus possit cum Christi solatio ad
sacerdotium promoveri. In quo decreto solemniter
facto, atque ad hanc urbem transmisso, ordinatio
illic tandem, Christo auxiliante, proveniat. Sin autem
aptam non invenitis in quam possitis consentire personam,
saltem tres viros rectos ac sapientes eligite,
quos ad hanc urbem generalitatis vice mittatis, quorum
<pb n="0616C"/>
et judicio plebs tota consentiat. Forsitan huc
venientes, praestante Dei misericordia, talem reperient
qui vobis antistes irreprehensibiliter ordinetur,
quatenus destitutae <emph>636</emph> civitati vestrae nec intrinsecus
actuum suorum desit inspector, nec extrinsecus,
adhibita sollicitudine sacerdotis, hostilibus aditus
praestetur insidiis. <note>(Vide sup. ep. 1. Cf. Joan. Diac.
l. III, c. 8.)</note> 
</p>
        </div2>

<div2>
          <head>EPISTOLA XVI. AD PETRUM EPISCOPUM. <hi>Valerianum presbyterum pro redemptione captivorum advenientem commendat.</hi> </head>
<p>Gregorius Petro episcopo de Baricis.</p>
<p>Licet fraternitatem tuam piis se causis non dubitemus
sponte impendere, verumtamen quia proniorem
eam nostra fieri arbitramur epistola, idcirco
<pb n="0617A"/>
praesentibus tibi indicamus apicibus horum latorem
Valerianum presbyterum pro redemptione captivorum
in illas partes advenisse; cui tanto enixius in omnibus
debetis ferre solatium, quanto eum mercedis
intentione longinqui itineris laborem assumpsisse
cognoscitis. Sic enim et hic quod intendit, te adjuvante,
perficiet, et fraternitas tua pro impenso solamine
magnam apud Deum, sicut desiderat, retributionem
inveniet. Mense Januario, indictione 11.
</p>
        </div2>

<div2>
          <head>EPISTOLA XVII. AD GRATIOSUM SUBDIACONUM. <hi>Florae abbatissae domum cum hortis et hospitiis ad construendum monasterium tradat.</hi> </head>
<p>Gregorius Gratioso subdiacono.</p>
<p>Religiosam vitam eligentibus <hi>(Grat. 12, q. 2,
<pb n="0617B"/>
c. 75)</hi> congrua nos oportet consideratione prospicere,
ne cujusdam necessitatis occasio aut desides faciat,
aut robur, quod absit, conversationis infringat. Idcirco
praesenti tibi auctoritate praecipimus quatenus domum
positam in hac urbe, regione quarta, juxta
locum qui appellatur Gallinas albas, vel hortum
juris sanctae Romanae Ecclesiae, cui, Deo auctore,
praesidemus, in qua Campana quondam Patritia
mansisse dignoscitur, simul et hortum atque hospitia,
quae intra eamdem domum janua concludit, <emph>637</emph> 
Florae abbatissae debeas tradere, proprietatis jure procul
dubio possidendam. In qua domo monasterium,
ubi cum congregatione sua habitare possit, Christo
queat adjuvante construere, ut tam ipsa quam etiam
quae in ejus loco honoreque successerit praedictam
<pb n="0617C"/>
domum et hortum cum omnibus ad se pertinentibus,
sicut diximus, quieto inconcussoque jure, a nobis
pietatis consideratione concessa, valeat possidere.
</p>
        </div2>

<div2>
          <head>EPISTOLA XVIII. AD THEODORUM CONSILIARIUM. <hi>Acosimi pueri donationem, jam Theodoro factam scripto firmat.</hi> </head>

<pb n="0618A"/>
<p>Gregorius Theodoro consiliario.</p>
<p>Ecclesiasticis utilitatibus desudantes <note>(Grat. XII, q.
2, c. 67)</note> ecclesiastica dignum est remuneratione gaudere,
ut qui se voluntariis obsequiorum necessitatibus
sponte subjiciunt, digne nostris provisionibus
consolentur. Quia igitur te Theodorum virum eloquentissimum
consiliarium nostrum mancipiorum
cognovimus ministerio destitutum, ideo puerum nomine
Acosimum, natione Siculum, juri dominioque
tuo dari tradique praecipimus. Quem quoniam traditum
ex nostra voluntate jam possides, hujus te necesse
<pb n="0618B"/>
fuit scripti, pro futuri temporis testimonio ac
robore largitatis, auctoritate fulciri, quatenus, Domino
protegente, secure eum semper et sine ullius retractationis
suspicione, quippe ut dominus, valeas
possidere. Neque enim quemquam fore credimus qui
tam parvam largitatem pro tua tibi devotione concessam
desideret, vel tentet ullo modo revocare, cum
uno eodemque tempore, et verecundum sit a decessoribus
bene gesta resolvere, et verecundum sit
docere caeteros in sua quandoque resolutoriam proferre
largitate sententiam.
</p>
        </div2>

<div2>
          <head>EPISTOLA XIX. AD PETRUM SUBDIACONUM. <hi>Ut sancti Severini reliquias ad ecclesiae consecrationem mittat.</hi> </head>
<p>Gregorius Petro subdiacono Campaniae.</p>
<p>
            <pb n="0618C"/>Cor nostrum pia Divinitatis inspiratione compungitur
loca quondam exsecrandis erroribus deputata
in catholicae religionis reverentiam dedicare. Quia
<pb n="0619A"/>
igitur ecclesiam positam juxta domum Merulanam
regione tertia, quam superstitio <emph>638</emph> diu Ariana
detinuit, in honorem sancti Severini cupimus consecrare,
experientia tua reliquias beati Severini summopere
debita cum veneratione transmittat, quatenus
quae nostris animis perficienda decrevimus, implere,
omnipotentis gratia suffragante, possimus.
</p>
        </div2>

<div2>
          <head>EPISTOLA XX. AD GRATIOSUM EPISCOPUM. <hi>Sancti Anthemii Ecclesiam unit Numentanae.</hi> </head>
<p>Gregorius Gratioso episcopo Numentano.</p>
<p>Postquam hostilis impietas diversarum civitatum
ita peccatis facientibus desolavit Ecclesias, ut reparandi
eas spes nulla populo deficiente remanserit,
majori valde cura constringimur ne, defunctis earum
<pb n="0619B"/>
sacerdotibus, reliquiae plebis, nullo pastoris moderamine
gubernante, per invia fidei hostis callidi, quod
absit, rapiantur insidiis. Hujus ergo rei sollicitudine
 saepe commoniti, hoc nostro sedit cordi consilium,
ut vicinis eas mandaremus pontificibus gubernandas.
Ideoque fraternitati tuae curam gubernationemque
 sancti Anthemii Ecclesiae, in Curium Sabinorum
territorio constitutae, praevidimus committendam,
quam tuae Ecclesiae aggregari unirique necesse
est, quatenus utrarumque Ecclesiarum sacerdos recte,
Christo adjuvante, possis existere, et quaeque
tibi de ejus patrimonio vel de cleri ordinatione seu
promotione vigilanti ac canonica visa fuerint, cura
disponere; quippe ut pontifex proprius, liberam habebis
ex praesenti nostra permissione licentiam. Quapropter,
<pb n="0619C"/>
frater charissime, dominicorum reminiscens
mandatorum, salubriter ita in commissae plebis regimine
lucrandisque animabus invigila, ut ante tribunal
aeterni judicis constitutus, fructum bonae operationis,
qui ad mercedem tuam pertineat, eidem Redemptori
nostro, in quo laetari possis, exhibeas. Mense Februario,
indictione 11. <note>(Cf. Joan. Diac. l. III, c. 15.)</note> 
</p>
        </div2>

<div2>
          <head>EPISTOLA XXI. AD PASCHALEM, DEMETIANUM ET CASTORIUM. <hi>Orphanis patris substantiam Ecclesiae obligatam reddit, debitasque ab illo pecunias omnino condonat.</hi> </head>

<pb n="0620A"/>
<p>Gregorius Paschali, Demetiano, atque Castorio,
filiis Urbici defensoris de Tiburtina.</p>
<p>Officii nostri est orbatis ita parentibus ferre consultum,
quatenus aliquid de his quae <emph>639</emph> juste
debentur Ecclesiae relaxantes, eorum possimus subvenire
miseriis. Quia igitur, facta subtilius ratione,
patrem vestrum Urbicum, quondam defensorem, de
patrimonio Sabinensi atque Carsiolano, quod ejus
fuerat curae commissum, constat in non modicam
summam debitorem fuisse defunctum, et quamvis
tota ejus substantia pro hoc sit Ecclesiae obligata,
nec tamen ad satisfactionem eorum quae consumpserat
<pb n="0620B"/>
possit sufficere, nos tamen, pietatis intuitu, ejusdem
patris vestri substantiam vos habere ac possidere
permittimus atque concedimus, vestris procul
dubio utilitatibus profuturam, securi quod nullus vos
denuo de iis quae vobis relaxantes concessimus aliqua
ratione concutiat. Mense Martio, indictione undecima.
</p>
        </div2>

<div2>
          <head>EPISTOLA XXII. AD ANTONINUM SUBDIACONUM. <hi>Salonae episcopum curet eligi, qui Romae ordinetur. In electione solum vitae ac morum decus attendendum moneat. Descriptas Ecclesiae res selectis viris custodiendas committat. Ab illis abstineat Malchus episcopus, Romamque administrati patrimonii rationes tandem expleturus venire festinet.</hi> </head>
<p>Gregorius Antonino subdiacono, rectori patrimonii
<pb n="0620C"/>
in Dalmatia.</p>
<p>Natalem Salonitanae Ecclesiae fratrem et coepiscopum
nostrum obiisse, discurrens in partibus istis
fama vulgavit. Quod si verum est, experientia tua
omni instantia omnique sollicitudine clerum et populum
ejusdem civitatis admonere festinet, quatenus
uno consensu ordinandum sibi debeant eligere sacerdotem;
<pb n="0621A"/>
factoque in personam quae fuerit electa decreto,
ad nos transmittere studebis, ut cum nostro
consensu, sicut priscis fuit temporibus, ordinetur.
Illud quidem <note>(Grat. VIII, q. 2, c. 1)</note> prae omnibus tibi
curae sit, ut in hac electione nec datio quibuscunque
modis interveniat praemiorum, nec quarumlibet personarum
patrocinia convalescant. Nam si quorumdam
patrocinio fuerit quisquam electus, voluntatibus eorum
cum fuerit ordinatus, obedire reverentia exigente
compellitur, sicque fit ut et res illius minuantur
Ecclesiae, et ordo ecclesiasticus non servetur.
Talem ergo, te imminente, personam debent sibi
eligere, quae nullius incongruae voluntati deserviat,
sed vita ac moribus decorata, tanto ordine digna valeat
inveniri. De rebus vero vel ornamento ejusdem
<pb n="0621B"/>
Ecclesiae, fideliter rerum inventarium <emph>640</emph> facito,
te praesente, conscribi. Et ne rebus ipsis possit aliquid
deperire, Respectum diaconum atque Stephanum
 primicerium notariorum ut ipsarum rerum
omnino gerant custodiam admoneto, interminans eis
de propria eos satisfacturos esse substantia, si quidquam
exinde eorum negligentia fuerit imminutum.</p>
<p>Malchum autem fratrem et coepiscopum nostrum
contestari te volumus, ut se penitus in hac causa non
misceat. Nam si per eum aliquid contra voluntatem
nostram factum vel tentatum potuerimus addiscere,
non modicam ad se culpam et periculum pertinere
cognoscat. Sed et hoc eum admonere curato, ut ad
ponendas explendasque rationes patrimonii nostri,
quod gessit, debeat esse sollicitus; pro quibus etiam
<pb n="0621C"/>
faciendis, ex Siciliae partibus ad nos, postposita excusatione,
venire festinet. In rebus igitur Salonitanae
Ecclesiae nullo modo se miscere praesumat, ne amplius
ei aut obnoxius, aut possit esse culpabilis. Nam
multa habere de rebus praedictae Ecclesiae fertur,
eumque opinio pene auctorem exstitisse in venditione
rerum ejus vel aliis illicitis asseverat. Quod si ita
esse, sicut dicitur, manifesta veritate patuerit, certus
sit inultum hoc nullatenus remanere. Expensa vero,
<pb n="0622A"/>
quae necessaria fuerit, per oeconomum, qui tempore
mortis praedicti episcopi inventus est, erogetur, quatenus
rationes suas futuro episcopo ipse, ut novit,
exponat. Cuncta siquidem quae tibi agenda mandavimus,
cum consilio magnifici atque eloquentissimi
 Marcelli filii nostri te agere profecto necesse est,
quatenus ita omnia quae hujus praecepti pagina continet,
sollicite strenueque possis implere, ut nulla te
neglectus culpa respiciat.</p>
</div2>

<div2>
          <head>EPISTOLA XXIII. AD PETRUM SUBDIACONUM. <hi>Deponendum ob crimina Secundinum abbatem, postulatumque a congregatione ordinandum Theodosium.</hi> </head>
<p>Gregorius Petro subdiacono Campaniae.</p>
<p>Quamvis horrenda exsecrandaque nimis Secundinum
<pb n="0622B"/>
ad aures nostras pervenerit crimina commisisse,
hoc tamen solum ad ejus damnationem potest sufficere,
quod etiam ipse de se dicitur fuisse confessus.
Cognovimus autem ab eo dictum, quod dum tertius
a loco esse abbatis, a statu habitus sui in lapsum
corporis ceciderit; et licet ad abbatis ordinem tanto
coinquinatus <emph>641</emph> facinore nulla debuerit ratione
proficere; tamen quia, temerario post ausu ac tanta
pollutione detentus, hoc indignus arripuit, experientiae
tuae hujus auctoritatis tenore praecipimus ut, suprascripto
Secundino remoto ab abbatis officio, Theodosium,
quem congregatio ipsa sibi petiit ordinari,
in monasterio sancti Martini abbatem solemniter per
eum cujus provisio interest facias ordinari, quatenus
in cura congregationis subjectae, adjuvante Deo, cauta
<pb n="0622C"/>
possit sollicitudine vigilare. Possessiones vero vel
hortos ejusdem monasterii ecclesiastica, in quantum
ratio patitur, tuitione defende.
</p>
        </div2>

<div2>
          <head>EPISTOLA XXIV. AD LEONTIUM EPISCOPUM. <hi>Ut infirmo et absente Castorio episcopo, Ariminensem Ecclesiam regat.</hi> </head>
<p>Gregorius Leontio episcopo Urbinati.</p>
<p>Castorium fratrem et coepiscopum nostrum hic
<pb n="0623A"/>
pro corporis sui molestia retinemus. Et quia nunc ad
suam Ecclesiam non valet remeare, propterea, eo
absente, Ecclesiae ipsius fraternitati tuae operam providimus
visitationis delegandam; admonentes charitatem
tuam ut ita efficaciter omnes utilitates ejus
exerceat, quatenus tui praesentia proprium se absentem
habere non sentiat sacerdotem. Quidquid autem
tibi visum fuerit pro utilitatibus ejusdem Ecclesiae
ordinare, habebis modis omnibus ex nostra permissione
licentiam. Reditus vero vel ornamenta, ministeriaque
ipsius, sollicitudinis tuae intuitus et cura
conservet. Et praeter ordinationes clericorum, caetera
omnia in praedicta Ecclesia tanquam cardinalem
et proprium te volumus agere sacerdotem. <hi>(Cf.
Joan. Diac. l. IV, c. 52. Vide sup. ep. 9, inf. ep. 25,
<pb n="0623B"/>
lib. V, ep. 34.)</hi> 
</p>
        </div2>

<div2>
          <head>EPISTOLA XXV. AD ARIMINENSES CIVES. <hi>Illos de episcopi sui infirmitate accusat, ut Leontio in omnibus obediant jubet.</hi> </head>
<p>Gregorius universis habitatoribus Arimini.</p>
<p>Si culpam vestram, filii dilectissimi, intentius velitis
attendere, assidua vos apud Deum debetis oratione
purgare, quod episcopum vestrum non devota
mente nec ut filii suscepistis: quem inquietudo et
tribulatio a vobis illata ad hoc usque perduxit, ut
molestiam corporalem incurrerit, quamvis in eo nihil
de his quae nobis sunt scripta cognovimus, sed solam
inesse debilitatem vidimus, pro qua eum hic retinere
curavimus. Et quia illuc modo ad praesens non valet
remeare, Ecclesiae vestrae necessario providimus
<pb n="0623C"/> <emph>642</emph> 
 Leontium fratrem et coepiscopum nostrum visitatorem
per omnia deputare, cui etiam nostris scriptis
injunximus ut omnia quae ad curam utilitatemque
Ecclesiae pertinent, tanquam proprius episcopus
debeat ordinare. Vos ergo ita ei in omnibus obedite,
quatenus operam sibi visitationis injunctam, vestra
jutus salubriter in omnibus devotione, possit complere. <note>(Cf. Joan. Diac. l. IV, c. 52.)</note> 
</p>
        </div2>

<div2>
          <head>EPISTOLA XXVI. AD MAGNUM PRESBYTERUM. <hi>Quem Laurentius quondam episcopus immerito excommunicaverat, absolvit. Ipsum hortatur ut Ecclesiae suae pure ac diligenter ministret, clerumque ac populum de idoneo episcopo absque dissensionibus eligendo admoneat.</hi> </head>
<p>Gregorius Magno presbytero Ecclesiae Mediolanensis.</p>
<p>
            <pb n="0624A"/>Sicut exigente culpa <note>(Grat. XXIV, q. 3, c. 2)</note> quis a
sacramento communionis digne abigitur, ita insontibus
nullo modo talis debet irrogari vindicta. Comperimus
siquidem quod Laurentius, quondam frater
et coepiscopus noster, nullis te culpis exstantibus
communione privaverit, ideoque hujus praecepti nostri
auctoritate munitus, officium tuum securus perage,
et communionem sine aliqua sume formidine.</p>
<p>Illud praeterea necessario te duximus adhortandum,
ut ita te in cunctis utilitatibus Ecclesiae tuae
pure ac diligenter exhibeas, quatenus nec offensa te
aliqua de neglectu respiciat; et culpam, si qua in te,
propter quam Dominici corporis et sanguinis communione
fueras privatus, vel latens inventa est, tuae
fidei puritate detergas. Admone igitur clerum et populum,
<pb n="0624B"/>
ut ad eligendum nullatenus dissentiant sacerdotem;
sed uno consensu talem sibi eligant consecrandum
episcopum, cujus et actus laudabiles, et
grata Deo et hominibus possit esse persona; ne si
aliter actum fuerit, in diversis, quod absit, studiis,
damnum ecclesiasticis rebus eveniat. Mense Aprili,
indictione 11. <note>(Cf. Joan. Diac. l. IV, c. 33. Vide inf.
ep. 29.)</note> </p>
</div2>

<div2>
          <head>EPISTOLA XXVII. AD MARINIANUM ET BENENATUM. <hi>Ut in Bonifacium inquirant; qui, si inventus fuerit reus, sacra privetur communione, atque in monasterium retrudatur.</hi> </head>
<p>Gregorius Mariniano abbati de Panormo, et Benenato
notario rectori patrimonii Panormi.</p>
<p>Si ea de quibus vehementer Deus offenditur insequi
<pb n="0624C"/>
vel ulcisci differimus, ad irascendum <emph>643</emph> utique
Divinitatis patientiam provocamus. Multa etenim ad
nos mala de quibusdam in Panormitana civitate degentibus
pervenerunt, quae quoniam majorem coercitionem
exspectant, nec temere credenda, nec desidiose
quaerenda sunt. Pro qua re Victori fratri et
coepiscopo nostro injunximus ut si vera essent, et ea
insequi debuisset et ulcisci. Nunc itaque huc veniens
 Bonifacius, vir clarissimus, praesentium lator, frustra
se et communione privatum, et alia se gravia a praedicto
episcopo queritur fuisse perpessum. Quia ergo
nullus sine cognitione damnandus est, eidem fratri
et coepiscopo nostro scripsimus, ut si persona quae de
ipso quaedam dicere possit inventa fuerit, eam ad
vestram debeat cognitionem dirigere. Ideoque hujus
<pb n="0624D"/>
praecepti vos pagina necessario duximus adhortandos,
<pb n="0625A"/>
quatenus nullius personam attendentes, sed Dei
timorem habentes prae oculis, ibi cum omni aequitate,
si qua vobis de eo dicta fuerint, memores futuri judicii,
subtili debeatis indagatione perquirere. Et si
in vestra cognitione cujusquam eum facinorosi criminis
reum esse patuerit, tunc ex nostra auctoritate
non solum dominici corporis et sanguinis communione
privatus sit, verum etiam in monasterium, ubi
poenitentiam agere debeat, retrudatur, ut criminis
sui maculas convenienti valeat apud aeternum judicem
lamentatione purgare. Si vero aut nihil adversus
eum in cognitione vestra dictum fuerit, aut si
quid dici contigerit, et verum non esse constiterit,
nec aliquibus illum indiciis in hoc quod dicitur incidisse
potueritis agnoscere, modis omnibus renuntiare
<pb n="0625B"/>
nobis curabitis. Praedictum enim Bonifacium
nullam a quolibet volumus molestiam sustinere, quoniam
sicut justum est ut in delinquentes digna debeat
vindicta procedere, ita iniquum est quibusdam
afflictionibus quemquam irrationabiliter subjacere.
</p>
        </div2>

<div2>
          <head>EPISTOLA XXVIII. AD ROMANUM PATRICIUM. <hi>Ut Armenio orphano egenti ac nobili, locum vel operam provideat, unde quotidianis stipendiis sustentetur.</hi> </head>
<p>Gregorius Romano patricio per Italiam.</p>
<p>Quidquid misericorditer ac respectu pietatis impenditur,
et hic auctorem suum adjuvat, et optatum
ei praemium in die retributionis apportat. Quod cum
ita sit, quia excellentiam vestram valde diligo, mercedis
vobis causas insinuo. Armenius itaque magnificus,
<pb n="0625C"/>
filius quondam Antonii <emph>644</emph> illustrissimi viri,
sua me egestate compulit, ut pro eo vobis debuissem
scribere. Qui quoniam, sicut nostis, utroque parente
orbatus est, eminentiae vestrae tuitionem et continentiam
praestolatur. Unde christianitas vestra piae
considerationis, ut consuevit, intuitu, in quantum
utile perspicit, ei locum vel actionem provideat,
ex qua quotidianis stipendiis valeat contineri; quoniam
haec maxima laus et merces est, si illa orphanis
<pb n="0626A"/>
impendantur quae eorum pro suis obsequiis poterant
genitoribus exhiberi.
</p>
        </div2>

<div2>
          <head>EPISTOLA XXIX. AD PRESBYTEROS ET CLERUM MEDIOLANENSEM. <hi>Ad Constantii, quamvis sibi notissimi et amici, electionem non sollicitat. Qualis esse debeat pastor, quis eligentium affectus egregie depingit. Ex terrarum plagis mundi finem ac judicium proximum suadet.</hi> </head>
<p>Gregorius presbyteris, diaconibus et clero Mediolanensis
Ecclesiae.</p>
<p>Epistolam dilectionis vestrae suscepimus, cui tamen
nullius erat inserta subscriptio, sed fidem Magni
presbyteri et Hippolyti clerici portitorum personae
faciebant. Qua relecta, comperimus omnium vestrum
in Constantio filio nostro, Ecclesiae vestrae diacono,
convenire consensum, qui dudum mihi bene cognitus
<pb n="0626B"/>
fuit. Et cum in urbe regia responsa sedis apostolicae
facerem, longo mihi tempore adhaesit, sed nihil
unquam in illo quod reprehendi passim potuisset
inveni. Verumtamen quia antiquae meae deliberationis
intentio est, ad suscipienda pastoralis curae onera,
pro nullius unquam misceri persona, orationibus
prosequor electionem vestram, ut omnipotens Deus,
qui futurorum actuum nostrorum semper est praescius,
talem vobis pastorem praebeat, in cujus lingua
et moribus exhortationis divinae pascua valeatis invenire;
in cujus mente et humilitas cum rectitudine
fulgeat, et severitas cum pietate; qui vobis viam
vitae non solum loquendo, sed etiam vivendo possit
ostendere, quatenus exemplo illius discat vestra
dilectio ad aeternae patriae desiderium suspirare. Itaque
<pb n="0626C"/>
vos <note>(Grat. VIII, q. 2, c. 2)</note>, filii charissimi, officii
nostri censura commoniti, suademus ut in hac suscipiendi
antistitis causa nullus vestrum neglecta utilitate
communi suo lucro prospiciat, ne si quisquam
propria commoda appetit, frivola aestimatione fallatur,
quia nec libero judicio praeferendam sibi personam
examinat mens, quam cupiditas ligat. Pensantes
igitur quae cunctis expediunt, ei quem vobis <emph>645</emph> 
 divina gratia praetulerit, integerrimam semper
<pb n="0627A"/>
in omnibus obedientiam praebete. Judicari namque
a vobis ultra non debet semel praelatus, sed tanto
nunc subtiliter judicandus est, quanto postmodum
judicandus non est. Consecrato autem vobis, Deo
auctore, pastori tota vos mente committite, atque in
illo omnipotenti Domino, qui vobis hunc praetulit,
deservite.</p>
<p> Sed quia juxta meritum plebium solent superno
judicio personae provideri pastorum, vos spiritalia
quaerite, coelestia amate, temporalia et fugitiva despicite;
et certissimum tenete quia placentem Deo
pastorem habebitis, si vos in vestris actibus Deo
placetis. Ecce jam mundi hujus omnia perdita conspicimus,
quae in sacris paginis audiebamus peritura.
Eversae urbes, castra eruta, ecclesiae destructae;
<pb n="0627B"/>
nullus terram nostram cultor inhabitat. In nobis ipsis
paucissimis, qui ad modicum derelicti sumus, cum
supernae percussionis cladibus humanus gladius incessanter
saevit. Mundi igitur mala, quae dudum
ventura audiebamus, aspicimus, quasi paginae nobis
Codicum factae sunt ipsae jam plagae terrarum. In
interitu ergo rerum omnium pensare debemus nil
fuisse quod amavimus. Appropinquantem itaque
aeterni judicis diem sollicita mente conspicite, et terrorem
ipsius poenitendo praevenite. Delictorum omnium
maculas fletibus lavate. Iram quae aeterna
imminet temporali lamento compescite. Pius enim
Conditor noster, cum ad judicium venerit, tanto nos
majore gratia consolabitur, quanto nunc conspicit
quod a nobis nostra delicta puniuntur.</p>
<p>
            <pb n="0627C"/>Latorem vero praesentium Joannem subdiaconum
nostrum ad hoc, Deo favente, transmisimus, ut electum
vestrum sua imminentia cum Dei omnipotentis
solatio secundum morem decessoris ejus faciat
episcopum consecrari. Nam sicut ab aliis nostra
exigimus, ita singulis sua jura servamus. <note>(Vide sup.
ep. 26, inf. ep. 30.)</note> 
</p>
        </div2>

<div2>
          <head>EPISTOLA XXX. AD JOANNEM SUBDIACONUM. <hi>Ut Mediolanensium apud Genuam scrutetur vota; quae si in Constantium consentiant, hunc a propriis episcopis faciat consecrari.</hi> </head>
<p>Gregorius Joanni subdiacono.</p>
<p>Quanto apostolica sedes <note>(Grat. dist. 63, c. 10)</note>, Deo
auctore, cunctis praelata constat Ecclesiis, tanto
inter multiplices curas, et illa nos valde sollicitat.
<pb n="0627D"/>
ubi ad consecrandum antistitem nostrum exspectatur
arbitrium. Defuncto igitur Laurentio Ecclesiae
<pb n="0628A"/>
Mediolanensis episcopo, sua nobis relatione clerus innotuit
in electione se filii nostri Constantii, diaconi sui,
unanimiter consensisse. Sed quoniam eadem non
fuit subscripta relatio, ne quid quod ad cautelam
pertinet omittamus, hujus idcirco <emph>646</emph> praecepti
auctoritate suffultum Genuam te proficisci necesse
est. Et quia multi illic Mediolanensium coacti barbarica
feritate consistunt, eorum te voluntates oportet,
eis convocatis, in commune perscrutari. Et si
nulla eos diversitas ab electionis unitate disterminat,
siquidem in praedicto filio nostro Constantio omnium
voluntates atque consensum perdurare cognoscis,
tunc eum a propriis episcopis, sicut antiquitatis
mos exigit cum nostrae auctoritatis assensu, solatiante
Domino, facias consecrari, quatenus hujusmodi servata
<pb n="0628B"/>
consuetudine, et apostolica sedes proprium vigorem
retineat, et a se concessa aliis sua jura non minuat. <note>(Cf. Joan. Diac. l. IV, c. 24. Vide sup. ep. 29.)</note> 
</p>
        </div2>

<div2>
          <head>EPISTOLA XXXI. AD ROMANUM PATRICIUM. <hi>Constantium sibi amicissimum commendat.</hi> </head>
<p>Gregorius Romano patricio et exarcho Italiae.</p>
<p>Obitum Laurentii Ecclesiae Mediolanensis episcopi
excellentiam vestram jam credimus cognovisse. Et
quia, quantum ex cleri relatione didicimus, in
Constantio filio nostro, diacono ejusdem Ecclesiae,
omnium consistit electio, necesse fuit pro servanda
consuetudine militem Ecclesiae nostrae dirigere, qui
eum in quo omnium voluntates atque consensum
concorditer convenire cognoverit, a suis episcopis,
<pb n="0628C"/>
sicut vetus mos exigit, cum nostro tamen assensu
faciat consecrari. Proinde paterna dilectione persolventes
debitum salutationis officium, quaesumus ut
praedicto Constantio, seu fuerit consecratus episcopus
necne, excellentia vestra, ubi necesse fuerit,
suum dignetur impendere justitia favente solatium,
quatenus haec vos merces et hic apud inimicos vestros
exaltet, et in futura vos vita apud Deum praevenienter
commendet. Meus est enim proprius, olimque
mihi magna fuit familiaritate conjunctus. Et vos
quos nostros cognoscitis, habere ut vestros et peculiariter
diligere debetis. <note>(Vide sup. ep. 29, 30.)</note> 
</p>
        </div2>

<div2>
          <head>EPISTOLA XXXII. AD HONORATUM ARCHIDIACONUM. <hi>Ejus absolutionem firmat. Ea vero de quibus erat conquestus, Antonino discutienda committit.</hi> </head>

<pb n="0628D"/>
<p>Gregorius Honorato archidiacono Salonitano.</p>
<p>Dudum quidem decessoris nostri nostraque praeceptio
<pb n="0629A"/>
ad dilectionem tuam cucurrerat, in qua et de
objectis tibi calumniose capitulis fueras absolutus,
et in tui gradus ordine sine aliqua te instituimus
altercatione restitui. Sed quia rursus ante non multum
temporis spatium, ad Romanam civitatem veniens,
de aliquibus illic actis incongrue, de sacrorum
es conquestus alienatione <emph>647</emph> vasorum; atque dum
pro hac re, quae tuis objectionibus respondere potuissent,
sustineremus in hac civitate personas,
Natalis episcopus tuus de hac luce migravit, necessarium
judicavimus easdem praeceptiones tam decessoris
nostri, quam nostras, quas dudum, ut dictum est,
pro tua absolutione transmisimus, praesentibus deinceps
apicibus confirmare. Quamobrem a cunctis tibi
objectis capitulis te plenius absolventes, in tui te
<pb n="0629B"/>
ordinis gradu sine aliqua volumus altercatione permanere,
ut nihil tibi penitus mota a praefato viro
quaestio qualibet occasione praejudicet. De his autem
capitulis de quibus conquestus es, Antonino subdiacono,
et rectori illic patrimonii sanctae, cui, Deo
auctore, praesidemus, Ecclesiae instanter injunximus
ut si quidem in his ecclesiasticas invenerit immistas
esse personas, cum summa causas ipsas districtione
atque auctoritate definiat. Sin autem cum talibus
res agitur, in quos ecclesiasticae vigor non possit
jurisdictionis extendi, de singulis quibusque capitulis
<pb n="0630A"/>
probationes inter publica gesta depositas ad nos absque
ulla dilatione transmittat, ut instructi subtiliter
sciamus quid de his debeamus, Christo auxiliante,
disponere. <note>(Vide l. I, ep. 19 et 20, l. II, ep. 17 et 52.
Cf. Joan. Diac. l. III, c. 9.)</note> 
</p>
        </div2>

<div2>
          <head>EPISTOLA XXXIII. AD DYNAMIUM PATRICIUM. <hi>Quadringentos solidos de reditibus Ecclesiae Romanae se accepisse significat. Mittit crucem sacris reliquiis refertam.</hi> </head>
<p>Gregorius Dynamio patricio Galliarum, etc.</p>
<p>Monstrat quam bene dispenset propria, qui fideliter
administrat aliena. Quod vestra <emph>648</emph> nobis gloria
ostendit, quae perenni muneri intenta, beato Petro
apostolorum principi suorum redituum fructus intulit.
<pb n="0630B"/>
Cui dum sua fideliter impenditis, haec apud eum
vestra munera fecistis. Sic quippe agere hujus terrae
gloriosos de aeterna gloria cogitantes decet, ut in eo
quod temporaliter praevalent, mercedem sibi non
temporalem parent. Proinde debitum salutationis
alloquium persolventes, omnipotentem Dominum
deprecamur ut vitam vestram et bonis praesentibus
repleat, et ad sublimia gaudia aeternitatis extendat.
Suscepimus namque per Hilarum [ <hi>Al.</hi> Hilarium] filium
nostrum de praefatis Ecclesiae nostrae reditibus
 Gallicanos solidos quadringentos. Transmisimus
<pb n="0631A"/>
autem beati Petri apostoli benedictionem, crucem
parvulam, cui de catenis ejus beneficia sunt inserta.
Quae illius quidem ad tempus ligaverunt, sed vestra
colla in perpetuum a peccatis solvant. Per quatuor
vero in circuitu partes, de beati Laurentii craticula,
in qua perustus est, beneficia continentur, ut hoc,
ubi corpus illius pro veritate crematum est, vestram
mentem ad amorem Domini accendat.
</p>
        </div2>

<div2>
          <head>EPISTOLA XXXIV. AD PETRUM SUBDIACONUM. <hi>Ut Festum episcopum civibus suis conciliet.</hi> </head>
<p>Gregorius Petro subdiacono Campaniae.</p>
<p>Queritur Festus frater et coepiscopus noster a
suis se clericis ac civibus despici atque contemni.
Pro qua re experientiae tuae praecipimus ut tranquilla
<pb n="0631B"/>
eos adhortatione convenias, <emph>649</emph> quatenus sedatis,
si quae forte odiorum causae sunt, mutua eos et
Deo placita charitate concilies, ut et ille quod filiis
decet impendat, et illi quod patri oportet exhibeant.
Si quae vero aliae causae sunt, praedicto episcopo te
impendere praecipimus salva tamen justitia et aequitate,
solatium. Mense Maio, indictione 11.
</p>
        </div2>

<div2>
          <head>EPISTOLA XXXV. AD PETRUM SUBDIACONUM. <hi>Ex clero Neapolitano mittendos Romam duos vel tres, qui vice omnium episcopum eligant. Futuro episcopo deferenda necessaria. Paulo secedenti dandos pro labore solidos centum cum mancipio uno.</hi> </head>
<p>Gregorius Petro subdiacono Campaniae.</p>
<p>Saepius a nobis Paulus frater et coepiscopus noster
<pb n="0631C"/>
expetiit ut eum ad propriam reverti faceremus
Ecclesiam. Quod quia rationabile esse perspeximus,
ejus petitionem necessario duximus adimplere. Proinde
experientia tua clerum Ecclesiae Neapolitanae
<pb n="0632A"/>
conveniat, quatenus duos vel tres de suis eligere et
huc ad eligendum episcopum transmittere non omittant.
Sed et sua nobis relatione insinuent quoniam ii
quos transmiserint omnium in hac electione vice
fungantur, ut Ecclesiae illi, Deo auctore, suus antistes
valeat ordinari. Nam amplius eam sine proprio
non patimur esse rectore. Qui si fortasse admonitionem
tuam quolibet modo differre tentaverint, ecclesiasticum
in eos vigorem exerce. Nam pravitatis de se
dabit indicium, quisquis in hoc non sponte consenserit.
Praedicto autem Paulo fratri et coepiscopo nostro
centum solidos, et unum puerulum orphanum,
quem ipse elegerit, pro labore suo de eadem Ecclesia
facias dari. Illos autem qui cunctorum vice huc venerint
ad eligendum episcopum admone, ut vestiarium
<pb n="0632B"/>
omne episcopi sui sciant deferendum, et quantum
praeviderint secum argentum adducant, quod in
usu suo habere possit qui fuerit episcopus ordinatus.
Haec vero omnia vivaciter districteque implere festina,
et sub omni huc celeritate electos, sicut diximus, de
clero transmitte. ut quia diversi hic nobiles civitatis
Neapolitanae praesentes sunt, una cum eis de episcopali
ordinatione et tractare et, adjutore Domino, deliberare
possimus. <note>(Vide l. II, ep. 15.)</note> 
</p>
        </div2>

<div2>
          <head>EPISTOLA XXXVI. AD SABINUM DEFENSOREM. <hi>Ut Januarium episcopum et Epiphanium presbyterum criminibus accusatos Romam perducant. Pompeianam vero, Theodosiam et Isidorum adjuvet Romam venire cupientes.</hi> </head>
<p>Gregorius Sabino defensori Sardiniae.</p>
<p>
            <pb n="0632C"/>Quaedam ad aures nostras gravia pervenerunt, quae
quoniam canonicam emendationem exspectant, <emph>650</emph> 
idcirco experientiae tuae praecipimus quatenus una
cum Joanne notario, omni excusatione postposita,
<pb n="0633A"/>
Januarium fratrem et coepiscopum nostrum summa
huc exhibere instantia non omittas, ut eo coram
posito, ea quae ad nos perlata sunt subtili valeant indagatione
perquiri. Pompeiana vero atque Theodosia
religiosae feminae, juxta postulationem suam, si huc
venire voluerint, vestra eis in omnibus praebete solatia,
ut desideria sua vobis queant succurrentibus
adimplere: praecipue autem Isidorum eloquentissimum,
sicut petiit, studii vestri sit per omnia vobiscum
adducere, ut causae ejus qualitas, quam contra
Ecclesiam Caralitanam habere dignoscitur, interius
trutinata, legalem valeat finem accipere.</p>
<p>Praeterea quoniam aliqua nobis de persona Epiphanii
presbyteri facinora nuntiata sunt, necesse est
ut diligentius cuncta perscruteris, et seu mulieres
<pb n="0633B"/>
cum quibus perisse dicitur, seu alios quos de causa
eadem scire aliquid senseris, huc pariter festines adducere,
quatenus ecclesiasticae districtioni liquide
possint aperiri quae vera sunt. Haec vero omnia ita
efficaciter utrique curabitis adimplere, ut nulla vos
de neglectu culpa respiciat, scientes ad vestrum omnino
pertinere periculum, si haec nostra quoquo modo
fuerit lentata praeceptio.</p>
</div2>

<div2>
          <head>EPISTOLA XXXVII. AD BONAM ABBATISSAM. <hi>Monasterium construi praecipit, et omnia a Joanne presbytero ipsi legata confirmat.</hi> </head>
<p>Gregorius Bonae abbatissae.</p>
<p>Ecclesiastica damnum non sentit utilitas, si res
<pb n="0633C"/>
aliis competentes, cognita veritate, restituat. Cognovimus
itaque Joannem quondam presbyterum sanctae
Romanae Ecclesiae, cui Deo auctore deservimus, in
domo juris sui posita in hac urbe Roma, juxta thermas
Agrippianas, oratorium construxisse, ibique
quosdam reditus legati titulo per testamenti sui seriem
reliquisse; in quo etiam oratorio servorum Dei
congregationem esse constituit; et haec omnia ut
<pb n="0634A"/>
debuissent impleri, testamenti sui pagina sanctae
memoriae decessori nostro Pelagio noscitur deputasse.
Sed quia, morte occupatus, hoc non occurrit implere,
et domus ipsa cum horto suo ab actoribus nostrae
Ecclesiae detinetur, et idcirco hactenus necdum voluntas
defuncti completa est, justitiae ratio nos
vehementer incitat hujusmodi piae dispositionis arbitrium
vestra sollicitudine, et hoc quod decessori
nostro injunctum est, adimplere. Sed quoniam illic,
pro difficultate temporis, nova servorum Dei congregatio
adhiberi non potuit, feminarum saltem congregationem
constituendam esse decernimus, atque
ideo et locum ipsum solemniter dedicare. Et quia
monasterium ubi tu prius fuisti in ruinae erat periculo
constitutum, te illic <emph>651</emph> cum congregatione tua
<pb n="0634B"/>
consistere per omnia debere, Deo annuente, perspeximus,
quatenus in suprascriptae domus monasterio,
juxta voluntatem defuncti, Domino Redemptori
nostro serviens esse congregatio potuisset, et imminens
posses periculum evitare. Unde necesse est ut
et nunc et in futuris temporibus Dei illic laudes per
eam quae modo est vel successura est congregationem
modis omnibus celebrentur. Considerantes igitur antedicti
presbyteri voluntatem, perpetuo illic tempore
monasterium esse, atque ad id eamdem domum in
integro cum horto suo et rebus inferius designatis,
quae a testatore relictae sunt, proprietatis jure constituimus
pertinere; id est, massam Magulianensem
cum appendicibus suis via Numentana milliario plus
minus undecimo, tabernam in hac urbe, quae est
<pb n="0634C"/>
posita juxta Palacenis, et Salgamum positum ante
domum suprascripti monasterii. Oportet ergo ut ita
dilectio tua diligenter invigilet, ut et Dei illic, sicuti
praefati sumus, laudes salubri studio devote, ut moris
est, celebrentur, et suprascriptae res ad jus ipsius
pertinentes, nulla, te negligente, occasione depereant.
Hanc enim sollicitudinem non solum te, sed
etiam eas quae tuo loco successerint in praedicto
<pb n="0635A"/>
monasterio et rebus superius designatis, constituimus
nihilominus exhibere.
</p>
        </div2>

<div2>
          <head>EPISTOLA XXXVIII. AD LIBERTINUM PRAEFECTUM. <hi>Ut Nasam Judaeum seductorem puniat, necnon Christiana mancipia ab illo comparata liberet.</hi> </head>
<p>Gregorius Libertino praefecto Siciliae.</p>
<p>Ab ipso administrationis exordio, Deus vos in causae
suae voluit vind etam procedere, <emph>652</emph> et hanc
vobis mercedem propitius cum laude servavit. Fertur
siquidem quod Nasas quidam sceleratissimus Judaeorum,
 sub nomine beati Eliae altare punienda temeritate
construxerit, multosque illic Christianorum ad
adorandum sacrilega seductione deceperit; sed et
<pb n="0635B"/>
Christiana, ut dicitur, mancipia comparavit, et suis
ea obsequiis ac utilitatibus deputavit. Dum igitur severissime
in eum pro tantis facinoribus debuisset
ulcisci, gloriosus Justinus, medicamento avaritiae, ut
nobis scriptum est, delinitus, Dei distulit injuriam
vindicare. Gloria autem vestra haec omnia districta
examinatione perquirat; et si hujusmodi manifestum
esse repererit, ita districtissime ac corporaliter in
eumdem sceleratum festinet vindicare Judaeum, quatenus
hac ex causa et gratiam sibi Dei nostri conciliet,
et his se posteris pro sua mercede imitandum
monstret exemplis. Mancipia autem Christiana <note>(Grat.
dist. 54, c. 13)</note>, quaecunque eum comparasse patuerit,
ad libertatem, juxta legum praecepta, sine ambiguitate
perducite; ne, quod absit, Christiana religio
<pb n="0635C"/>
Judaeis subdita polluatur. Ita ergo omnia districtissime
sub omni festinatione corrigite, ut non solum
pro hac vobis disciplina gratias referamus, sed et testimonium
de bonitate vestra, ubi necesse fuerit,
praebeamus. <note>(Cf. Joan. Diac. l. IV, c. 43.)</note> 
</p>
        </div2>

<div2>
          <head>EPISTOLA XXXIX. AD EPISCOPOS CORINTHIOS. <hi>Diaconum mittit, qui de audita Adrianum inter et episcopos ejus accusatores reconciliatione inquirat.</hi> </head>

<pb n="0636A"/>
<p>Gregorius universis episcopis Corinthiis.</p>
<p>Desiderii nostri est ad concordiam redire discordes,
et unitos esse in gratia eos quos divisos ab alterutra
dilectione voluntatis facit esse <emph>653</emph> diversitas.
Scripta igitur fraternitatis vestrae relegentes, agnovimus
quod hi, qui contra Adrianum fratrem et coepiscopum
nostrum aliqua dixerant, modo cum eodem
episcopo in amicitiam convenissent, et magna nobis
ad praesens facta est de eorum unitate laetitia. Sed
quoniam ea quae dicta sunt indiscussa remanere non
patimur, Sedis nostrae diaconum ad ea investiganda
<pb n="0636B"/>
dirigimus; quia nuntiati nos facinoris qualitas vehementer
impellit ut ea quae audivimus dissimulare
nullatenus debeamus, praesertim cum accusatores et
accusatum inter se fecisse gratiam indicastis, hoc
nobis necesse est subtilius perscrutari, ne fortasse
eorum sit comparata concordia; quae si, quod absit,
non ex charitate, sed ex praemio facta constiterit,
majori hoc emendatione plectendum est. Nam nos
qui canonice, revelante Deo, mala, si quidem vera
sunt, resecare praecedentia festinamus, commissam
postmodum culpam sine vindicta nulla ratione dimittimus
.
</p>
        </div2>

<div2>
          <head>EPISTOLA XL. AD PETRUM SUBDIACONUM. <hi>Numerium diaconum, si episcopatu dignum judicet, Romam mittat consecrandum. Catellam servam, si animo sincero monasticum habitum petit, a Felice redimat.</hi> </head>

<pb n="0636C"/>
<p>Gregorius Petro subdiacono Campaniae.</p>
<p>Ante aliquot dies tibi scripsimus, ut Numerium
diaconum Nucerinae Ecclesiae interrogare subtiliter
<pb n="0637A"/>
debuisses; et si nihil esset quod ei ad sacerdotii
gradum potuisset obsistere, huc eum consecrandum
Deo auctore transmitteres. Et ideo si, facta interrogatione
quam diximus, suprascriptum ad nos diaconum
transmissurus es, clerum et populum civitatis
ipsius admonere curabis. ut cum eo quanticunque
potuerint venire non differant, quatenus eis
praesentibus, si Deo placuerit et ordinandus fuerit,
consecretur.</p>
<p>Praeterea quia Felix defensor puellam nomine
Catellam habere dicitur, quae cum magnis lacrymis
et vehementi desiderio habitum conversationis appetit,
sed eam praefatus dominus suus converti minime
permittit, proinde volumus ut experientia tua
praefatum Felicem adeat, atque puellae ejusdem
<pb n="0637B"/>
animum sollicite requirat; et si ita esse cognoverit,
pretium ejusdem puellae suae domino praebeat, et
huc eam in monasterio dandam cum personis gravibus,
Domino auxiliante, transmittat. Ita vero haec
age, ut non per lentam <emph>654</emph> actionem tuam praefatae
puellae anima detrimentum aliquod in desiderio
suo sustineat.</p>
</div2>

<div2>
          <head>EPISTOLA XLI. AD PANTALEONEM NOTARIUM. <hi>Stuprator virginis aut eam ducat, aut corporaliter castigatus in monasterium detrudatur. Diaconus captivus Ecclesiae sumptibus redimatur.</hi> </head>
<p>Gregorius Pantaleoni notario.</p>
<p>Questus est nobis Evangelus, Sipontinae Ecclesiae
diaconus, filiam suam a Felice fuisse, quod dici
netas est, stupratam. Pro qua re hujus praecepti auctoritate
<pb n="0637C"/>
suffultum ad Sipontinam civitatem te proficisci
necesse est, et adhibitis tibi sapientibus illic
viris, cum omni subtilitate veritatem curabis addiscere;
et si ita repereris, eam quam stupravit,
aut uxorem factis nuptialibus instrumentis accipiat,
aut corporaliter castigarum in monasterium eum
privatum communione, ubi poenitentiam peragat,
<pb n="0638A"/>
tradere festinabis; ita ut nulla exinde ei sit quoquomodo
egrediendi licentia, nisi hoc nostra permiserit
fortasse praeceptio.</p>
<p>Praeterea quia supradictus diaconus de hostibus se
redemptum, ac propterea debitum habere commemorat,
ideo si talem ejus substantiam non esse cognoveris
quae ad reddendum debitum ipsum possit
sufficere, Felici fratri et coepiscopo nostro te imminere
praecipimus, ut ejus pretium de Ecclesia dare
non differat, quatenus suprascriptus Evangelus diaconus
sine tarditate aliqua a debiti possit necessitate
cui est suppositus liberari.</p>
</div2>

<div2>
          <head>EPISTOLA XLII. AD FELICEM EPISCOPUM. <hi>Ecclesiarum ministeria, pecuniae, etc., Ecclesiae Sipontinae describantur, quorum index Romam mittatur.</hi> </head>

<pb n="0638B"/>
<p>Gregorius Felici episcopo Sipontino.</p>
<p>Propositi nostri sollicitudo nos vehementer astringit
ut ita rerum ecclesiasticarum, Deo auxiliante,
debeamus providere cautelam, quatenus in eis
nulla possit ex neglectu evenire jactura. Proinde
fraternitas tua una cum Bonifacio, necnon et Pantaleone
latore praesentium, sedis nostrae notariis,
res Ecclesiarum, quae apud Sipontinam noscuntur
esse Ecclesiam, curet subtiliter singulas quasque describere,
ut tam ministeria Ecclesiarum, <emph>655</emph> quam
etiam usuale argentum, vel quidquid aliud est,
idem brevis a vobis conscriptus, veraciter rerum
facta inspectione, contineat. Nec quamdam ad hoc
<pb n="0638C"/>
moram vel excusationem fraternitas tua tentet adducere;
sed, omni excusatione cessante, haec quae a
nobis injuncta sunt modis omnibus implere festina,
eumdemque nobis brevem manu tua subscriptum
per ante dictum Pantaleonem transmitte, quatenus
quid de hoc fieri salubriter debeat, divina possimus
gratia suffragante disponere.
</p>
        </div2>

<div2>
          <head>EPISTOLA XLIII. AD FELICEM EPISCOPUM. <hi>Episcopum de illato a nepote stupro arguit, ipsique imponit latae in reum sententiae exsecutionem.</hi> </head>

<pb n="0639A"/>
<p>Gregorius Felici episcopo Sipontino.</p>
<p>Exspectabamus fraternitatem tuam sua aliquos
ad Deum praedicatione convertere, et male agentes
ad rectitudinem revocare. Qua de re nimis contristamur,
quia e diverso in nepotis tui Felicis pravitate,
tua evidenter, qui talem nutristi, culpa monstrata
est. Pervenit itaque ad nos quod suprascriptus
Felix Evangeli tui diaconi filiam, quod nefas
est dici, stupro deceperit. Quod si verum est,
quamvis gravi esset de lege poena plectendus, nos
tamen aliquatenus legis duritiam mollientes, hujuscemodi
<pb n="0639B"/>
disponendo praecipimus, ut aut quam stupravit
uxorem habeat, aut certe si renuendum putaverit,
districtius ac corporaliter castigatus excommunicatusque,
in monasterium, ubi poenitentiam peragat,
retrudatur, de quo ei nulla sit egrediendi sine
nostra praeceptione licentia. Ita ergo fraternitas tua,
ut haec compleantur studeat, quatenus nihil de his
aliquo modo possit omitti. Nam si quid, quod non
credimus, lentatum fuerit, et illi grave postea periculum
imminebit, et te non levis incipiet culpa respicere.
</p>
        </div2>

<div2>
          <head>EPISTOLA XLIV. AD BONIFACIUM EPISCOPUM. <hi>Stephaniae res a decessoris sui actoribus occupatas restituat.</hi> </head>
<p>Gregorius Bonifacio episcopo Regitano.</p>
<p>
            <pb n="0639C"/>Sicut Ecclesia <note>(Grat. 12, q. 2, c. 49)</note> proprias res
amittere non debet, ita eam rapacitatis ardore invadere
alienas non oportet. Stephania siquidem latrix
praesentium, quasdam res suas temporibus decessoris
tui <emph>656</emph> Lucii quondam episcopi ab actoribus
ejus vi queritur occupatas. Et quia sibi eas petiit,
justitia favente, debere restitui, propterea fraternitas
tua cum Dei timore haec quae asserit subtiliter
curet addiscere. Et si ita, quemadmodum suprascripta
femina ait, esse repererit, quaecunque male ablata
sunt, faciat sine aliquo damno vel dilatione restitui.
<pb n="0640A"/>
Nam valde durum est res alienas contra rationem
Ecclesiam detinere. Ita ergo querimoniam praefatae
mulieris salubriter salubriter finire festina, ut nec nos exinde
denuo molestiam patiamur, nec te avarum vel desidiosum
haec causa demonstret.
</p>
        </div2>

<div2>
          <head>EPISTOLA XLV. AD ANDREAM EPISCOPUM. <hi>Ut sacerdotium ipse deponat, si peccati cum concubina sit conscius, hortatur. Quod mulierem fustibus caedi jusserit, a missarum celebratione per duos menses abstinere jubet.</hi> </head>
<p>Gregorius Andreae episcopo Tarentino.</p>
<p>Tribunal judicis aeterni securus aspiciet <note>(Grat.
dist. 33, c. 7)</note>, quisquis reatus sui conscius digna
eum modo poenitentia placare contendit. Habuisse
<pb n="0640B"/>
te siquidem concubinam manifesta veritate comperimus,
de qua etiam contraria est quibusdam
nata suspicio. Sed quia in rebus ambiguis absolutum
non debet esse judicium, hoc tuae conscientiae elegimus
committendum. Qua de re, si, in sacro ordine
constitutus, ejus te permistione esse recolis maculatum,
sacerdotii honore deposito, ad administrandum
nullo modo praesumas accedere, sciturus in
animae tuae periculo te ministrare, et Deo nostro
sine dubio te reddere rationem, si hujus sceleris
conscius, in eo quo es ordine, celans veritatem,
permanere volueris. Unde te iterum adhortamur,
ut si te deceptum antiqui hostis calliditate cognoscis,
competenti eum, dum licet, poenitentia superare festines,
ne cum eo particeps, quod non optamus, in
<pb n="0640C"/>
die judicii deputeris. Si vero hujus reatus tibi conscius
non es, in eo te necesse est quo es ordine permanere.</p>
<p>Praeterea quoniam mulierem de matriculis contra
ordinem sacerdotii caedi crudeliter fustibus deputasti,
quam licet post octo menses exinde minime
arbitramur fuisse defunctam, tamen quia ordinis tui
habere noluisti respectum, propterea duobus te mensibus
ab administratione missarum statuimus abstinere.
In quibus ab officio tuo suspensum flere te
convenit quod fecisti. Nam valde <emph>657</emph> dignum est,
<pb n="0641A"/>
ut postquam te ad vitae istius tranquillam rectitudinem
laudabilium sacerdotum exempla non provocant,
saltem correptionis medicina compellat. <note>(Cf.
Joan. Diac. l. 3, c. 43.)</note> </p>
</div2>

<div2>
          <head>EPISTOLA XLVI. AD JOANNEM EPISCOPUM. <hi>Andream episcopum, si concubinam in sacro ordine constitutus contigerit, a ministerio prohibendum. Suspendendum eumdem a missarum celebratione ob caesam fustibus mulierem. Expendendas quoque clericorum de illo querelas.</hi> </head>
<p>Gregorius Joanni episcopo Calliopolitano.</p>
<p>Ex gestis quae ad nos fraternitas tua direxit, inventum
est Andream fratrem et coepiscopum nostrum
habuisse sine dubio concubinam. Sed quia incertum
<pb n="0641B"/>
est si eam in sacro ordine constitutus contigerit, necesse
est ut eum sollicita adhortatione commoneas,
ut si positus in sacro ordine cum ea se novit immistum,
ab eo quo est officio quiescat, et nullatenus
administrare praesumat. Quod si forte conscius sibi
hujus rei peccatum suum supprimens administrare
praesumpserit, animae suae periculum divino judicio
imminere cognoscat.</p>
<p> Matriculam vero quam fecit fustibus castigari,
quamvis exinde post octo menses obiisse non credimus,
quia tamen eam contra propositi sui ordinem
hujusmodi fecit affligi, duobus hunc mensibus a
missarum solemnitate suspende, ut vel haec eum
verecundia qualem se de caetero possit exhibere,
instituat.</p>
<p>
            <pb n="0641C"/>Praeterea, oblata nobis petitione, quae tenetur in
subditis, clerici praedicti episcopi multa se mala ab
eo sustinere commemorant. Ob quam rem fraternitas
tua subtiliter cuncta curet addiscere, et ita ea rationabili
modo emendare atque disponere, ut nulla eis
pro hac re huc remeandi de caetero necessitas imponatur.
 Mense Julio, indictione 11. <note>(Vid. sup. ep.
44. Cf. Joan. Diac. l. IV, c. 27.)</note> 
</p>
        </div2>

<div2>
          <head>EPISTOLA XLVII. AD CLERUM ECCLESIAE SALONITANAE. <hi>Honorati electionem in episcopum approbat.</hi> </head>

<pb n="0642A"/>
<p>Gregorius Clero ecclesiae Salonitanae.</p>
<p>Dilectionis vestrae scripta relegentes, electionem
vos in Honoratum archidiaconum vestrum fecisse
didicimus, et omnino nobis gratum fuisse <emph>658</emph> cognoscite
quod olim expertum virum et gravem moribus
ad episcopatus ordinem elegistis. Cujus etiam et
nos personam, quia dudum est nobis bene cognita, comprobamus,
eumque vobis juxta desiderium vestrum et
nos ordinari voluimus sacerdotem. Pro qua re hortamur
vos in ejus electione sine aliqua ambiguitate
persistere. Nec quaedam vos res ab ejus debet persona
deflectere, quia sicut ista laudabilis nunc probatur
<pb n="0642B"/>
electio, ita si, quod absit, dilectionem vestram
ab eo quisquam deviare seduxerit, et animae vestrae
gravamen, et opinioni maculam infidelitatis imponet.
Eos vero qui ab electionis vestrae unitate desideratae
 discordant, ut vobiscum sentire possint, ab
Antonino subdiacono nostro fecimus admoneri. Cui
etiam de persona Malchi fratris et coepiscopi nostri
quid oporteat fieri, jam pridem injunximus. Sed
quoniam et ipsi scripsimus, credimus eum ab inquietudine
vestra sine mora quiescere. Qui si fortasse
obedire quocunque modo neglexerit, contumacia ejus
modis omnibus canonicae ultionis districtione multabitur.
</p>
        </div2>

<div2>
          <head>EPISTOLA XLVIII. AD COLUMBUM EPISCOPUM. <hi>Praemisso singularis benevolentiae testimonio, illum ne pueros ordinari, neve ordines ex favore aut ex venalitate conferri sinat, atque ut sibi concilii statum indicet, hortatur. De catenis beati Petri aliquid clavibus inclusum mittit.</hi> </head>

<pb n="0642C"/>
<p>Gregorius Columbo episcopo.</p>
<p>Et antequam fraternitatis tuae scripta susciperem,
bonum te Dei famulum esse, nuntiante veridica opinione,
cognovi. Et postquam suscepi, certum fuisse
hoc quod fama dudum asperserat, plenius intellexi;
<pb n="0643A"/>
meritisque tuis valde congaudeo, quod testes vitae
laudabilis mores tuos et actus ostendis. Haec ergo
quoniam superna tibi sentio majestate collata, gratulor;
et Deum Creatorem nostrum utique benedico,
qui servis humilibus misericordiae suae dona non denegat.
Qua de re verum fateor quia sic me fraternitas
tua ad amorem suum flamma charitatis accendit,
sicque tibi unitus est meus spiritus, ut et videre te
cupiam, et tamen absentem corde semper attendam.
Haec igitur ita esse ex te bene consideras. Nam profecto
plus in charitate animorum unitas quam corporalis
 potest unire praesentia. Praeterea tota te
mente, toto corde, totaque anima apostolicae sedi
inhaerere ac esse devotum et nunc scio, <emph>659</emph> et
priusquam epistola tua hoc testimonium perhiberet,
<pb n="0643B"/>
manifeste cognovi. Praemisso itaque debita ex charitate
salutationis alloquio, adhortor ut eorum quae
beato Petro apostolorum principi promisisti memor
esse non desinas.</p>
<p>Itaque erga primatem synodi tuae esto sollicitus.
ut pueri <note>(Grat. 1, q. 1, c. 120)</note> ad sacros ordines
nullatenus admittantur, ne tanto periculosius cadant,
quanto citius conscendere ad altiora festinant. Nulla
sit in ordinatione venalitas; potentia vel supplicatio
personarum nihil adversus haec quae prohibemus
obtineat. Nam proculdubio Deus offenditur, si ad
sacros ordines quisquam non ex merito, sed ex favore,
quod absit, aut ex venalitate provehitur. Haec
autem si fieri cognoscis, non taceas; sed instanter
obsiste: quoniam si haec aut investigare fortasse neglexeris,
<pb n="0643C"/>
aut intellecta celaveris, non solum illos qui
haec agunt, peccati vinculum illigabit; sed et te
hujus rei non levis ante Deum culpa respiciet.
Oportet ergo canonica ultione si quid tale committitur,
coerceri: ne tantum facinus cum aliorum peccato
vires ex dissimulatione percipiat.</p>
<p>Praesentium igitur portitorem Victorinum fraternitatis
tuae diaconum, quem tuum reor imitatorem existere,
et cum charitate suscepi, et ad remeandum citius
relaxavi, per quem etiam claves beati Petri, in quibus
de catenis ipsius inclusum est, tibimet pro benedictione
transmisi.</p>
<p>Praeterea de unitate ac pace concilii, quod Deo
auctore congregare disponitis, charitas tua animos
nostros subtiliter omnia indicando laetificet.</p>
</div2>

<div2>
          <head>EPISTOLA XLIX. AD ADEODATUM EPISCOPUM. <hi>Post amicam salutationem, eum hortatur ad explendum officium; imprimis ne ullos nisi provectiores aetate, et mundos opere ordinet; ne sit in ordinatione venalitas. Maximiani episcopi utatur consilio. Tandem peracta synodo, se de ejus concordia certiorem faciat.</hi> </head>

<pb n="0644A"/>
<p> Gregorius Adeodato episcopo Primati provinciae
Numidiae.</p>
<p>Qualiter erga nos fraternitatem vestram charitas
dilectionis astrinxerit, scriptorum vestrorum series
evidenter innotuit; magnumque fomitem nobis contulere
laetitiae, quod ea et benigna pietate composita
et Deo placita dilectione fervere didicimus. Ut igitur
breviter diximus, ita mentem vestram epistola quam
<pb n="0644B"/>
direxistis exposuit, ut auctor ejus abesse minime
crederetur. Nec enim absentes judicandi sunt, quorum
animus ab alterutra charitate non discrepat
Quamvis autem nec virtus, nec aetas vos, sicut scribitis,
ad nos venire permittat, ut de fraternitatis vestrae
corporali possimus gratulari praesentia, tamen, quia
animus noster vobis, vesterque nobis unitus est, <emph>660</emph> 
 vicissim nobis per omnia praesentes sumus,
dum nos unita per amorem mente conspicimus. Salutantes
praeterea fraternitatem vestram, congruo
charitatis affectu hortamur, ut officium primatus,
quod Deo habetis auctore, tota intentione sic studeatis
sagaciter exhibere, quatenus ad hunc vos ordinem
pervenisse et animae vestrae proficiat, et aliis
in futuro exemplum bonae imitationis existat. Estote
<pb n="0644C"/>
ergo praecipue in ordinatione solliciti <note>(Grat. 1, q. 1,
c. 119)</note>; et ad sacros ordines aspirare, nisi provectiores
aetate, et mundos opere, nullatenus admittatis,
ne forte semper esse desinant quod immature esse
festinant. Eorum enim qui in sacro sunt ordine collocandi
prius vitam moresque discutite; et ut dignos
huic officio adhibere possitis, non vobis potentia aut
supplicatio quarumlibet surripiat personarum. Ante
omnia autem cautos vos esse oportet, ut nulla proveniat
in ordinatione venalitas, ne, quod absit, et ordinatis et
ordinantibus periculum majus immineat. Si quando
igitur de his tractari necesse est, graves expertosque
viros consiliis vestris adhibete participes, et cum
eis communi de hoc deliberatione pensate. Prae
omnibus autem Columbum fratrem et coepiscopum
<pb n="0645A"/>
nostrum in cunctis adhibere vos convenit. Credimus
enim quia si illa quae agenda sunt cum ejus consilio
feceritis, nullus in vobis quod quibusque modis redarguere
possit inveniet; nobisque ita gratum esse
tanquam si cum nostro consilio agantur, cognoscite:
quoniam vita moresque illius ita nobis sunt in omnibus
approbati, ut cunctis liquido constet quia quod
cum ejus consensu agitur nullius culpae macula
fuscatur. Praesentium vero lator Victorinus, suprascripti
coepiscopi nostri diaconus, vestrorum praeco
ita exstitit meritorum, ut animos nostros de vestra
vehementer actione reficeret. Et oramus omnipotentem
Dominum ut bona quae de vobis retulit placita
sibi plenius faciat operatione clarescere. Concilium
itaque quod congregare disponitis, dum Deo
<pb n="0645B"/>
fuerit solatiante peractum, de ejus nos unitate atque
concordia laetificate, ac reddite per omnia certiores
</p>
        </div2>

<div2>
          <head>EPISTOLA L. AD THEODORUM EPISCOPUM. <hi>Ipsum laudat quod sacerdotum vitam sollicite perscrutetur ac renuntiet. Paulum episcopum in monasterio ad poenitentiam permanere praecipit. Hujus describendas res ac servandas. De Bonifacio graviter accusato inquirendum.</hi> </head>
<p>Gregorius Theodoro episcopo Lilibaetano.</p>
<p>Fraternitatis tuae grata nobis omnino sollicitudo
est, quia ea quae de sacerdotum vita cognoscit, et
perscrutari curat, et investigata renuntiat. <emph>661</emph> Ut
ergo in hac sollicitudine quam in te laudamus possis
sine diminutione persistere, studiosus esto ac vigilans;
<pb n="0645C"/>
et si quos illic a quibuslibet, quod absit, excessus
perpetrari cognoveris, siquidem tates sunt qui
emendari ibidem possint, rationabiliter emendentur;
alioquin fratri nostro Maximiano episcopo scriptis
renuntiare festina, ut quid fiendum sit a vobis informatus
agnoscat. Nulla igitur res ab investigatione
pravorum actuum vel insinuatione te revocet. Nam
quanto vigilantiam tuam modo laudamus, tanto culpabilior
invenieris, si hujusmodi actus qualibet dissimulatione
celaveris.</p>
<p>
            <pb n="0646A"/>Paulum praeterea quondam episcopum, in monasterio
in quo est, in poenitentia volumus permanere.
Res autem quae apud eum inventae sunt, in
 cimiliarchio ecclesiae tuae servare modis omnibus
studebis. De quibus etiam secundum rerum inventarum
paginam desusceptum te facere volumus, et
in scrinium ecclesiae tuae transmittere. Sed et clericis
ejus, si tamen illic aliqui praesentes sint, a
pari aliud facere desusceptum te convenit, in quo
tua fraternitas fateatur quia desusceptum de eisdem
rebus in scrinio nostro emiserit, quatenus, dum necesse
fuerit, competenti personae res omnes possint
sine detrimento restitui.</p>
<p>De Bonifacio vero quaedam gravis ad nos accusatio
pervenit, cujus scelera volumus utrum vera sint
<pb n="0646B"/>
ut fraternitas tua cum loci servatore praetoris examinet.
</p>
        </div2>

<div2>
          <head>EPISTOLA LI. AD MAXIMIANUM EPISCOPUM <hi>De miraculis Patrum in Italia factis scribere cogitans, Maximianum rogat ut ea quorum meminit indicet.</hi> </head>
<p>Gregorius Maximiano episcopo Syracusano.</p>
<p>Fratres mei qui mecum familiariter vivunt omni
modo me compellunt aliqua de miraculis Patrum
quae in Italia facta audivimus sub brevitate scribere.
Ad quam rem solatio vestrae charitatis vehementer
indigeo, ut ea quae vobis in memoriam redeunt,
quaeque cognovisse vos contigit, mihi breviter indicetis.
 De domno enim Nonnoso abbate, qui juxta
domnum Anastasium de Pentomis fuit, aliqua retulisse
te memini, quae oblivioni mandavi. Et hoc
<pb n="0646C"/>
igitur, et si qua sunt alia, tuis peto epistolis imprimi,
et mihi sub celeritate transmitti, si tamen ad me ipse
non properas.
</p>
        </div2>

<div2>
          <head>EPISTOLA LII. AD PRISCUM PATRICIUM. <hi>Ex prosperitatis et adversitatis vicissitudine humilitatem suadet. Gratulatur de recuperata impp. gratia. Sabinianum et Castum commendat.</hi> </head>
<p>Gregorius Prisco patricio Orientis.</p>
<p>Si vitae istius cursum veraciter attendamus, nihil
<pb n="0647A"/>
in eo firmum, nihil invenimus stabile; sed <emph>662</emph> 
quemadmodum viator modo per plana, modo per
aspera graditur, sic nobis utique in hac vita manentibus
nunc prosperitas, nunc occurrit adversitas;
denique alternis sibi succedunt temporibus, et mutua
se vice confundunt. Dum igitur omnia in hoc mundo
 mutabilitatis ordo corrumpat, nec elevari prosperis,
nec frangi debemus adversis. Tota ergo
mente ad illum nos convenit anhelare, ubi quidquid
est, firmum permanet, ubi non mutatur adversitate
prosperitas. In hac ergo vita miro Dei omnipotentis
moderamine idcirco agitur, ut vel prosperitatem adversitas,
vel adversitatem prosperitas subsequatur,
quatenus et humiliati discamus quidquid deliquimus
 flere, et iterum exaltati adversitatis memoriam
<pb n="0647B"/>
quasi humilitatis anchoram in mente teneamus. Non
hoc ergo Creatoris nostri ira est deputanda, sed gratia;
per quam discimus ut ejus dona tanto servemus
verius quanto humilius tenemus.</p>
<p>Quia igitur perfectam vos dominorum gratiam auctore
omnipotente Deo reparasse cognovimus, magna
pro vobis exsultatione gaudemus, optantes ut vitam
vestram rerum omnium gubernator et bonis semper
praesentibus fulciat, et ad gaudia perpetua extendat.
Haec vobis ideo loquor, quia multum vos diligo, atque
me a vobis diligi scio.</p>
<p>Sed hoc quod me diligitis, in latorem praesentium
Sabinianum diaconum demonstrate, ut ubi usus exegerit,
vestra patrocinia consequatur. Vir autem gloriosus
Castus praeco laudum vestrarum in Romanis
<pb n="0647C"/>
partibus existit, quem vestrae excellentiae paterna dilectione
commendo.
</p>
        </div2>

<div2>
          <head>EPISTOLA LIII. AD JOANNEM EPISCOPUM. <hi>Responsionem de causa Joannis et Athanasii presbyterorum simulatam, ineptam, ac Joannis episcopi sanctitati nullatenus congruentem, scelesto juveni tribuit, ad cujus consilia nimium ille inflectebatur. Ut dicta causa juxta canones finiatur, instat acerrime. Sabinianum apocrisiarium suum commendat.</hi> </head>
<p>Gregorius Joanni episcopo Constantinop.</p>
<p>Quamvis causae consideratio me movet, ad scribendum
tamen et charitas impellit, quia et semel et
bis sanctissimo fratri meo domno Joanni scripsi, sed
non ejus epistolas recepi. Alter enim mihi saecularis
<pb n="0647D"/>
quidam sub ejus nomine loquebatur; quae si epistolae
ejus fuerunt, ego vigilans non fui, qui longe de eo
aliter credidi quam inveni. De causa enim reverendissimi
<pb n="0648A"/>
viri Joannis presbyteri scripseram, atque de
quaestionibus monachorum Isauriae, quorum unus et
in sacerdotio positus, in ecclesia vestra fustibus caesus
est; et rescripsit mihi, sicut ex nomine epistolae
agnosco, sanctissima fraternitas tua, quia nescierit
de qua causa scriberem. Ad quod rescriptum vehementer
obstupui, mecum tacitus volvens, si verum
dicit, quid esse deterius potest, quam ut agantur
talia contra servos Dei, et ipse nesciat qui praesto
est? <emph>663</emph> Quae enim potest esse pastoris excusatio,
si lupus oves comedit, et pastor nescit? Si autem
scivit sanctitas vestra, et de qua causa scripserim,
et quid vel contra Joannem presbyterum, vel contra
Athanasium Isauriae monachum atque presbyterum
gestum sit, et mihi scripsit, nescio; contra hoc ego
<pb n="0648B"/>
quid respondeam, quando per Scripturam suam Veritas
dicit: <hi>Os quod mentitur, occidit animam <note>(Sap. I,
11)</note>
            </hi>. Requiro, frater sanctissime, illa tanta abstinentia
ad hoc pervenit, ut fratri suo ea quae novit
gesta, negando velit abscondere? nunquid non melius
fuerat in illud os carnes ad vescendum ingredi, quam
de eo falsum sermonem ad illudendum proximum
exire? praecipue cum Veritas dicat: <hi>Non quod intrat
in os coinquinat hominem; sed quae exeunt de corde,
illa sunt quae coinquinant hominem <note>(Matth. XV, 11)</note>
            </hi>.
Sed absit hoc, ne ego de sanctissimo corde vestro
tale aliquid credam. Illae epistolae vestro nomine
praenotatae sunt, sed vestras eas fuisse non arbitror.
Ego beatissimo viro Domno Joanni scripseram, sed
credo quod mihi familiaris vester ille juvenculus
<pb n="0648C"/>
rescripsit qui adhuc de Deo nihil didicit, qui viscera
charitatis nescit, qui in scelestis rebus ab omnibus
accusatur, qui insidiari quotidie diversorum mortibus
per occulta testamenta, nec Dominum metuit, nec
homines erubescit. Mihi crede, frater sanctissime,
 si zelum veritatis perfecte habes, ipsum prius corrige,
ut ex his qui vobis vicini sunt etiam ii qui vicini
non sunt exemplo melius emendentur. Illius
linguam noli recipere; ille ad consilium vestrae
sanctitatis debet dirigi, non autem sanctitas vestra
ad verba illius inflecti. Si enim illum audit, scio
quia pacem cum suis fratribus habere non poterit.
Ego enim attestante mihi conscientia, fateor quia
cum nullo homine habere scandalum volo, et quanta
valeo virtute declino. Et quamvis cum omnibus hominibus
<pb n="0648D"/>
pacem habere summopere cupiam, vobiscum
praecipue, quos vehementer amo, si tamen ipsi quos
novi vos estis. Nam si canones non custoditis, et
<pb n="0649A"/>
majorum vultis statuta convellere, non cognosco qui
estis. Age ergo, frater sanctissime atque charissime,
ut nos invicem recognoscamus, ne si antiquus
hostis duos per scandalum moverit, per nequissimam
victoriam multos necet. Ego enim ut aperte indicem, <emph>664</emph> 
 quia per elationem nil quaero, si ille juvenculus
de quo praelocutus sum apud fraternitatem
tuam culmen pravae actionis minime teneret, ipsa
etiam quae mihi de canonibus suppetunt interim tacere
potuissem, et ab ipso initio venientes ad me
personas ad eam fiducialiter retransmisissem, sciens
quod eas sanctitas tua cum charitate susciperet. Sed
etiam nunc dico, aut easdem personas in suis ordinibus
suscipe, eisque quietem praebe; aut si hoc fortasse
nolueris, omni mihi altercatione postposita, de eorum
<pb n="0649B"/>
causa statuta majorum et canonum terminos custodi.
Si vero neutrum feceris, nos quidem rixam inferre
nolumus, sed tamen venientem a vobis non devitamus.
Quid autem de episcopis qui verberibus timeri
volunt, canones dicant, bene vestra fraternitas
novit <note>(Grat. dist. 45, c. 1)</note>. Pastores etenim facti sumus,
 non persecutores. Et egregius praedicator dicit: <hi>Argue,
obsecra, increpa, in omni patientia et doctrina <note>(II Tim. IV, 2)</note>
            </hi>.
Nova vero atque inaudita est ista
praedicatio, quae verberibus exigit fidem. Sed de his
multa in epistolis loqui non debeo, quia dilectissimum
filium meum Sabinianum diaconum pro responsis
ecclesiasticis faciendis ad Dominorum vestigia transmisi,
qui vobiscum cuncta subtilius loquetur. Si nobiscum
litigare non vultis, paratum eum ad omnia quae
<pb n="0649C"/>
justa sunt invenietis. Quem vestrae beatitudini commendo,
ut saltem ipse domnum illum Joannem inveniat,
quem ego in urbe regia scivi. <note>(Cf. Joan. Diac.
l. III, c. 44; l. III, c. 9.)</note> 
</p>
        </div2>

<div2>
          <head>EPISTOLA LIV. AD THEOTIMUM MEDICUM. <hi>Post amicissimam salutationem commendat Sabinianum.</hi> </head>
<p>Gregorius Theotimo medico.</p>
<p>Fuerunt quidam veteres philosophorum qui in duobus
corporibus unam esse animam dicerent, non
affectu jungentes duos, sed unam in duos animae
substantiam partientes. At contra nos esse in multis
unam animam dicimus, non dividendo substantiam,
sed corda jungendo. Nam de illis primis fidelibus
<pb n="0649D"/>
scriptum est: <hi>Erat in eis cor unum, et anima
<pb n="0650A"/>
una <note>(Actor. IV, 32)</note>
            </hi>. Quod ego sic in Actibus apostolorum
lego, ut in me et domno Theotimo recognoscam,
quia sic unanimis mecum et, <emph>665</emph> ut mihi et praesens
corpore, nunquam defuerit, et absens corpore,
semper per spiritum praesens fiat. Ago autem omnipotenti
Deo gratias, qui charitatis suae gratia, mentis
vestrae viscera infundit; et deprecor ut magis
magisque in vobis dona sua augeat, et hic bona nobis
praesentia, et in futuro saeculo gaudia aeterna
concedat. Filium meum Sabinianum diaconum venientem
charitati vestrae commendo, petens ut eo
amore quo me diligitis etiam nostros ametis.
</p>
        </div2>

<div2>
          <head>EPISTOLA LV. AD MAXIMIANUM EPISCOPUM. <hi>Agathonis episcopi in quem districte fuit vindicatum sustentationi providet.</hi> </head>

<pb n="0650B"/>
<p>Gregorius Maximiano episcopo Syracusano.</p>
<p>Postquam in Agathonem quondam episcopum,
juxta qualitatem excessuum districtione est canonica
vindicatum, necesse est, humanitatis intuitu, quemadmodum
sustentari possit disponere. Propterea fraternitas
tua ad Liparitanam Ecclesiam, in qua
supradictus Agatho sacerdotis gessit officium, festinet
dirigere, eique ad praesens exinde quinquaginta
solidos, qui in ejus possint proficere victum, transmittat.
Nam nimis est impium si alimoniorum necessitati
post vindictam subjaceat.
</p>
        </div2>

<div2>
          <head>EPISTOLA LVI. AD JOANNEM EPISCOPUM. <hi>Ne in plateis pallium ulterius ferat, nisi a Romanis pontificibus id sibi concessum ostenderit. Ne in secretario ipso, cum pallio deinceps sedeat. In quosdam e clericis suis inquirat; contumacibus interdicat sacro ministerio. Primis duntaxat Ravennatis Ecclesiae diaconibus mappularum usum concedit.</hi> </head>

<pb n="0650C"/>
<p>Gregorius Joanni episcopo Ravennati.</p>
<p>Non multum temporis intervalium est <note>(Grat. dist.
100, c. 7)</note> quod quaedam nobis de tua fraternitate
fuerant nuntiata, de quibus vobis, veniente illuc Castorio,
notario sanctae cui, Deo auctore, praesidemus
Ecclesiae, subtiliter nos indicasse meminimus. Pervenerat
namque ad nos quaedam in Ecclesia vestra
contra consuetudines a que humilitatis tramitem geri,
quae sola, ut bene nostis, est officii sacerdotalis
erectio. Quae si sapientia vestra mansuete vel cum
episcopali suscepisset studio, non de illis accendi
<pb n="0650D"/>
debuerat, sed oportuerat te haec eadem cum gratiarum
<pb n="0651A"/>
actione corrigere. Contra morem quippe ecclesiasticum
est <note>(Grat. dist. 100 c. 8)</note>, si non patientissime
toleratur, <emph>666</emph> quod a nobis absit, etiam injusta
correctio.</p>
<p>Mota autem nimis est vestra fraternitas, atque cum
tumore cordis quasi satisfaciens, scripsit nobis pallio
te non nisi post dimissos de secretario filios
Ecclesiae, et missarum tempore, atque in litaniis
uti solemnibus, verbis aliquid te usurpasse contra
generalis Ecclesiae consuetudinem apertissima veritate
professus. Quomodo enim fieri potest ut illud
cineris atque cilicii tempore per plateas inter populorum
strepitus agas licite, quod te agere in conventu
pauperum, nobilium, et in secretario Ecclesiae
velut illicitum excusasti? Illud tamen <hi>(Grat.
<pb n="0651B"/>
ibid.)</hi>, frater charissime, tibi non putamus ignotum,
quod pene de nullo metropolita in quibuslibet
mundi partibus sit auditum extra missarum tempus
usum sibi pallii vindicasse. Et quod bene hanc consuetudinem
generalis Ecclesiae noveritis, vestris nobis
manifestissime significastis epistolis, quibus praeceptum
beatae memoriae decessoris nostri Joannis
papae nobis in subditis transmisistis annexum, continens
omnes consuetudines ex privilegio praedecessorum
nostrorum concessas vobis Ecclesiaeque vestrae
debere servari. Confitemini igitur aliam esse generalis
Ecclesiae consuetudinem, postquam ea quae vos
geritis vobis ex privilegio vendicatis. Nulla ergo
nobis in hac re ut arbitramur, poterit remanere dubietas.
Aut enim mos omnium metropolitarum
<pb n="0651C"/>
etiam a tua est fraternitate servandus, aut si tuae
Ecclesiae aliquid specialiter dicis esse concessum,
 praeceptum a prioribus Romanae urbis pontificibus,
quo haec Ravennati Ecclesiae sunt concessa, a vobis
oportet ostendi. Quod si hoc non ostenditur, restat
postquam talia agere neque consuetudine generali,
neque privilegio vindicas, ut usurpasse te comprobes
quod fecisti. Et quid dicturi sumus futuro judici,
frater dilectissime, si illud grave jugum atque vinculum
<pb n="0652A"/>
cervicis nostrae, non dico pro ecclesiastica, sed
pro quadam saeculari nobis dignitate defendimus; gravari
nos judicantes, si tanto pondere vel parvi temporis
spatio careamus? Decorari pallio volumus, forsan
moribus indecori, dum nihil in episcopali cervice
splendidius fulget quam humilitas.</p>
<p>Oportet igitur fraternitatem tuam si honores suos
sibi quibuslibet argumentis stabili proposuit mente
defendere, aut generalitatis usum ex non scripto
sequi, aut ex scripto privilegiis se tueri. Vel si
postremo nihil horum est, aliis Metropolitis hujusmodi
te praebere nolumus praesumptionis exemplum.
Sed ne forte putes nos, haec vobis scribentes, quae
pro fraterna sunt charitate neglexisse, scitote in
nostro scrinio de privilegio Ecclesiae <emph>667</emph> tuae subtiliter
<pb n="0652B"/>
perquisitum. Et quidem quaedam inventa sunt
quae omnino possint fraternitatis tuae intentionibus
obviare, nihil autem in quo de hujuscemodi capitulis
pars vestrae possit Ecclesiae roborari. Nam et de
ipsa consuetudine tuae quam opponis Ecclesiae, quae
vobis olim, ut a partibus vestris probaretur, scripsimus,
jam satis nos sollicitudinem gessisse cognoscite,
inquirentes filios nostros Petrum diaconum,
atque Gaud osum primicerium, necnon et Michaelium
defensorem sedis nostrae, vel alios, qui pro diversis
responsis Ravennam a nostris decessoribus
sunt transmissi, et haec te in praesentia sua egisse
districtissime negaverunt. Apparet igitur secreto non
potuisse geri, nisi quod usurpabatur illicite. Unde
quod latenter subintroductum est, nulla debet stabilitate
<pb n="0652C"/>
persistere. Quae ergo superflue a te vel a tuis
decessoribus sunt praesumpta, cum charitatis intuitu,
atque cum fraterna stude benignitate corrigere. Nullatenus,
non dico per te, sed per aliorum vel decessorum
tuorum normam ab humilitatis tentes regula
deviare. Ut enim ea quae superius dixi breviter colligam,
admoneo quatenus nisi decessorum meorum
munificentia tibi haec per privilegium attributa docueris,
 uti in plateis pallio ulterius non praesumas;
<pb n="0653A"/>
ne non habere et ad missas incipias quod audacter
et in plateis usurpas. De secretario autem, quod
fraternitas tua resedisse cum pallio, et filios Ecclesiae
suscepisse et fecit et excusavit, nunc interim
nihil querimur, quia synodorum sententiam sequentes,
minores culpas quae negantur ulcisci recusamus.
Hoc tamen quia semel et iterum sit factum cognovimus,
sed fieri ulterius prohibemus. Fraternitas
autem tua sit omnino sollicita, ne hoc quod praesumptioni
inchoanti adhuc ceditur, in proficiente
deterius vindicetur.</p>
<p>Conquesti praeterea estis quod quidam de sacerdotali
ordine Ravennatis civitatis, peccatis imminentibus,
gravibus sint criminibus involuti. Quorum
causam vel illic te discutere volumus, vel huc eos,
<pb n="0653B"/>
 si tamen probationum difficultas pro locorum longinquitate
non impedit, ad haec ipsa discutienda
transmittere. Quod si vel ad tuum judicium vel ad
nos, majorum fulti patrocinio, quod non credimus,
venire despexerint, et in objectis sibi capitulis contumaciter
 respondere nequiverint, volumus ut eis
post secundam et tertiam admonitionem tuam, ministerium
sacri interdicas officii; atque nobis de
contumacia eorum scriptorum tuorum tenore renunties,
ut deliberemus quemadmodum actus eorum
debeas subtiliter perscrutari, atque secundum definitiones
canonicas emendare. Cognoscat igitur fraternitas
tua de causa hac nos plenissime absolutos, ex
eo quod vobis causas ipsas commisimus subtiliter
perquirendas, atque omnia peccata eorum si inulte
<pb n="0653C"/> <emph>668</emph> 
 venerint, omne pondus discussionis hujus in
tuae animae redundare periculum; sciens nullam dilectionem
vestram excusationem apud futurum judicem
habituram, si non excessus cleri tui cum summa
canonici rigoris severitate correxeris, et hos quibus
haec fuerint approbata, sacros ulterius ordines temerare
permiseris.</p>
<p>Illud autem <note>(Grat. dist. 93, c. 22)</note> quod pro utendis
a clero vestro mappulis scripsistis, a nostris est
clericis fortiter obviatum, dicentibus nulli hoc unquam
alii cuilibet Ecclesiae concessum fuisse, nec
Ravennates clericos vel illic vel in Romana civitate
<pb n="0654A"/>
tale aliquid cum sua conscientia praesumpsisse, nec
si tentatum esset ex furtiva usurpatione sibi praejudicium
generari. Sed etiamsi in qualibet Ecclesia
hoc praesumptum fuerit, asserunt emendandum, quod
non concessione Romani pontificis, sed sola surreptione
praesumitur. Sed nos servantes honorem fraternitati
tuae, licet contra voluntatem ante dicti cleri
nostri, tamen primis diaconibus vestris, quos nobis
quidam testificati sunt etiam ante eis usos fuisse, in
obsequio duntaxat tuo mappulis uti permittimus, alio
autem tempore vel alias personas hoc agere vehementissime
prohibemus. <note>(Cf. Joan. Diac. l. IV, c. 2.)</note> 
</p>
        </div2>

<div2>
          <head> EPISTOLA LVII. JOANNIS RAVENNATIS EPISCOPI AD GREGORIUM PAPAM. <hi>Singulis sibi objectis submisse respondet, et Ecclesiae suae privilegia ex consuetudine tuetur; quae ne minuantur postulat.</hi> </head>

<pb n="0654B"/>
<p>Reverendissimus conservus meus Castorius, apostolicae
sedis vestrae notarius, reddidit mihi domini
mei epistolam, consortem mellis et vulneris. Quae
sic tamen infixit aculeos, ut locum non subtraheret
medicinae. Nam qui superbiam, divinum sequens
judicium, reprehendit, merito se mitem ac placidum
quodammodo profitetur.</p>
<p>Commemorastis igitur quod ego, novitatis ambitione,
pallii usum supra quam antecessoribus meis
indultum fuerat usurpassem. Quam rem proprii domini
mei conscientia, quae divina regitur dextera,
nullo modo credere patiatur, nec opinionis incerto
aures sacratissimas aperire. Primum, quia licet peccator,
novi tamen quam grave sit terminos nobis a
<pb n="0654C"/>
patribus affixos transcendere, et quod omnis elatio
nihil aliud habeat quam ruinam. Nam si majores
nostri in regibus superbiam non tulerunt, quanto
magis non est in sacerdotibus sustinenda? Deinde recolo
me in sinu atque in gremio sacrosanctae Ecclesiae
vestrae Romanae enutritum, et Deo auxiliante
provectum. Et quibus ausibus ego sanctissimae
illi sedi, quae universali Ecclesiae jura sua transmittit, <emph>669</emph> 
 praesumpserim obviare, propter cujus conservandam
auctoritatem, sicut Deo manifestum est,
multorum contra me inimicorum invidiam graviter
excitavi? Sed beatissimus dominus meus nihil me
<pb n="0655A"/>
contra priscam consuetudinem existimet attentasse,
quod et a multis et prope ab omnibus civibus hujus
urbis attestatur, inter gesta etiamsi acquievisset, et
suprascriptus reverendissimus notarius potuerat attestari,
quoniam jam de secretario descendentibus
filiis Ecclesiae, et ingredientibus diaconibus ut mox
procedatur, tunc primus diaconus episcopo Ravennatis
Ecclesiae pallium consuevit induere, quo et in
litaniis solemnibus uti pariter consuevit.</p>
<p>Nullus ergo contra me domino meo conetur subrepere,
quia si vult, Deo custode, non potest probare
quod a me aliqua novitas fuisset introducta. Qualiter
enim jussionibus vel utilitatibus vestris, ubi causa
exegerit, paruerim, omnipotens Deus cordi vestro
purissimo faciat manifestum; et hoc peccatis meis
<pb n="0655B"/>
imputo, quod post tot labores atque angustias, quas
intus forisque sustineo, talem vicissitudinem merear
invenire. Sed iterum me illa res inter alia consolatur,
quod interdum sanctissimi patres ob hoc tantummodo
 castigant filios suos ut eos faciant potiores;
et post hanc devotionem ac satisfactionem sanctae
Ravennati Ecclesiae, quae peculiariter vestra est, non
solum vetera privilegia conservetis, sed et majora
vestris temporibus conferatis.</p>
<p>Nam quod de mappulis a presbyteris et diaconibus
meis praesumptum apostolatus vester scribit, vere
fateor, taedet me aliquid exinde commemorare, cum
per se veritas, quae apud dominum meum sola praevalet,
ipsa sufficiat. Nam cum hoc minoribus circa
urbem constitutis Ecclesiis licitum sit, poterit etiam
<pb n="0655C"/>
apostolatus domini mei, si venerabilem clerum primae
apostolicae sedis suae requirere dignatur, modis omnibus
invenire, quia quoties ad ordinationem episcopatus
seu responsi sacerdotes vel levitae Ravennatis
Ecclesiae Romam venerunt, omnes in oculis sanctissimorum
decessorum vestrorum cum mappulis sine
<pb n="0656A"/>
reprehensione aliqua procedebant. Quare etiam eo
tempore quo istic a praedecessore vestro peccator
ordinatus sum, cuncti presbyteri et diaconi mei in
obsequium <emph>670</emph> domni papae mecum procedentes
usi sunt. Et quia praevidens Deus noster omnia in
manu vestra et in conscientia purissima collocavit,
adjuro vos per ipsam sedem apostolicam, quam antea
moribus, nunc etiam honore debito gubernatis, ut
in nullo Ravennati Ecclesiae, quae familiariter vestra
est, pro meo merito privilegia quibus hucusque usa
est, minuatis; sed et secundum vocem propheticam,
in me, et in domo patris mei, secundum suum meritum
transferatur. Quia ergo universa privilegia quae
sanctae Ravennati Ecclesiae a praedecessoribus vestris
indulta sunt, pro majori satisfactione subjeci ea in
<pb n="0656B"/>
scriniis venerabilibus secundum consecrationis decessorum
meorum tempora, fidem nihilominus reperientes,
nunc vero in Dei et in vestra est potestate
quidquid veritate cognita fieri jusseritis, quoniam ego
jussionibus apostolatus domini mei parere desiderans,
quamvis antiqua consuetudo obtinuit, usque ad secundam
jussionem abstinere curavi.
</p>
        </div2>

<div2>
          <head>EPISTOLA LVIII. AD CYPRIANUM DIACONUM. <hi>Si non habet Cosmas unde solvat, cum illius creditoribus paciscatur; atque ejusdem filios, pactam summam persolvens, liberet.</hi> </head>
<p>Gregorius Cypriano diacono.</p>
<p>Cosmas ex variis periculorum necessitatibus multis
se dicit debitis obligatum, ita ut pro eis a creditoribus
<pb n="0656C"/>
suis suos dicat filios detineri. Quae res si ita
est, nos omnino commovit. Quamobrem hortamur
dilectionem tuam, ut quia de rebus pauperum dandis
agitur, causam ejus cum summa subtilitate perquiras;
et si inveneris eum praedictis debitis veraciter
involutum, ut non sit substantia unde possit haec ipsa
<pb n="0657A"/>
persolvere, praedictos creditores ejus adeas, et propter
recolligendos filios ejus, quanta cognoveris quantitate
componas. Et quia, sicut dictum est, hic non habet
unde restituat, de rebus pauperum ex praesenti nostra
auctoritate persolve; sciens quidquid illic te providente
datum fuerit, patrimonii nostri pensionibus
esse reputandum. Mense Augusto, indictione 11. <note>(Vid. ep. 45 indict. 12. Cf. Joan. Diac. l. II, c. 55.)</note> 
</p>
        </div2>

<div2>
          <head> <emph>671</emph> EPISTOLA LIX. AD SECUNDINUM EPISCOPUM. <hi>Baptisterium de monasterio auferatur, ut monachis liceat opus Dei securius celebrare.</hi> </head>
<p>Gregorius Secundino episcopo Tauromenitano.</p>
<p>Pridem praecepimus <note>(Grat. 18, q. 2, c. 7)</note> ut de
monasterio sancti Andreae, quod est super Mascalas,
baptisterium propter monachorum insolentias debuisset
<pb n="0657B"/>
auferri, atque in eodem loco quo fontes sunt
altare fundari. Cujus rei perfectio hactenus est protracta.
Admonemus igitur fraternitatem tuam ut nullam
jam moram post susceptas praesentes litteras
nostras inserere debeas; sed, repleto loco ipsorum
fontium, altare ad sacra celebranda mysteria illic
sine aliqua dilatione fundetur; quatenus et praedictis
monachis opus Dei securius liceat celebrare, et non
de negligentia vestra contra fraternitatem tuam noster
animus excitetur.
</p>
        </div2>

<div2>
          <head>EPISTOLA LX. AD ITALICAM PATRICIAM. <hi>In ipsis pauperum causis, ne litigiis immisceatur, silentium eligit. Cypriano potestatem facit ut cum Italica, si id ipsa velit, salvo pauperum jure, causam absque lite finiat.</hi> </head>

<pb n="0657C"/>
<p>Gregorius Italicae patriciae.</p>
<p>Suscepimus plenas dulcedine litteras vestras, atque
incolumitatis excellentiae vestrae nos laetificavit auditus.
Circa quas tanta est nostrae mentis sinceritas,
ut nihil in earum tranquillitate simultatis reconditum,
paternus nos suspicari permittat affectus. Sed
omnipotens Deus faciat, ut sicut de vobis nos bona
sentimus, ita mens vestra nobis bona respondeat, et
dulcedinem, quam verbis impenditis, exhibeatis operibus.
Nihil enim prodest gloriosissima sanitas et
<pb n="0658A"/>
pulchritudo in superficie corporis, si vulnus latet
intrinsecus. Atque illa magis cavenda est discordia,
cui satellitium pax praebet exterior. Illud vero quod
in epistolis praedictis revocare in memoriam nostram
excellentia vestra studiose contendit, sciat scriptum
vobis, nihil cum scandalo, nihil cum forali strepitu
vobiscum nos velle de causis pauperum definire. Hoc
nos et scripsisse meminimus; et scimus nosmetipsos,
juvante Domino, a causarum litigiis ecclesiastica
moderatione compescere, atque secundum apostolicum
illum sensum, rapinam bonorum nostrorum cum
gaudio sustinere. Sed illud scire vos credimus, taciturnitatem
atque <emph>672</emph> patientiam nostram futuris
post me pontificibus in rebus pauperum praejudicium
non facturam. Unde et nos explentes supra memoratam
<pb n="0658B"/>
promissionem nostram, jam de causis ipsis
praevidimus reticendum; nec in his in quibus minus
agi benigne sentimus, desideramus nos per nosmetipsos
immiscere negotiis. Sed ne forte ex his conjiciatis,
gloriosa filia, ea quae ad concordiam pertinent
adhuc nos omnino renuere, filio nostro Cypriano
diacono venienti ad Siciliae partes indiximus, ut si
quid de his salubriter et sine peccato animae vestrae
ordinare disponitis, ex nostra auctoritate vobiscum
definiat, et nos non amplius illis vexemur negotiis,
quorum cum mansuetudine est dispensatus effectus.
Deus autem omnipotens, qui ea quae omnino impossibilia
sunt ad possibilitatem bene novit inflectere,
ille vobis aspiret, et causas vestras cum pacis intentione
disponere, et pro mercede animae vestrae, de
<pb n="0658C"/>
rebus eis competentibus hujus Ecclesiae consulere
pauperibus.
</p>
        </div2>

<div2>
          <head>EPISTOLA LXI. AD FORTUNATUM EPISCOPUM. <hi>Quomodo in Ecclesia sua conversari debeat.</hi> </head>
<p>Gregorius Fortunato episcopo Neapolitano.</p>
<p>Scripta tuae charitatis accepimus, quibus nobis
indicasti, Deo propitio, te bene a filiis tuis Neapolitanis
civibus esse susceptum. De quibus omnipotenti
Deo gratias retulimus. Oportet ergo affectui eorum
te tuis moribus compensare, malos coercere, bonis
<pb n="0659A"/>
te discrete atque benignissime relaxare, ad sequendas
eos meliores partes frequentius admonere, quatenus
et illi paternos in te mores invenisse se gaudeant,
et tu creditam tibi regiminis causam, cooperante Domino,
studiosius exsequaris.
</p>
        </div2>

<div2>
          <head>EPISTOLA LXII AD EUTYCHIUM EPISCOPUM. <hi>Ut in convertendis idolorum cultoribus perseveret hortatur. Ipsi praetoris postulat patrocinium.</hi> </head>
<p>Gregorius Eutychio episcopo Tyndaritano.</p>
<p>Scripta fraternitatis tuae, Benenato Ecclesiae tuae
clerico deferente, suscepi; gratiasque omnipotenti
Deo retuli, quod in causis animae et iis quae ad Deum
pertinent, te occupatum esse cognovimus. Scripsisti
<pb n="0659B"/>
siquidem nobis quosdam idolorum cultores, atque
Angelliorum dogmatis in <emph>673</emph> iis in quibus constitutus
es partibus inveniri, de quibus plures asseruisti
esse conversos, aliquos autem potentum nomine atque
locorum se qualitate defendere. Auxiliantes igitur
bonis tuae charitatis operibus, viro glorioso praetori
Siciliae nostra scripta transmisimus, quatenus, juvante
Domino, qua potest tibi virtute concurrat, ut
quod laudabiliter coeptum est, valeat salubriter adimpleri.
Oportet ergo fraternitatem tuam, maximam in
hoc sollicitudinem gerere. Vere enim episcopalem
vitam sequeris, si per zelum lingnamque tuam hos
qui a fidei veritate dissentiunt in Ecclesiae unitatem
reduxeris.
</p>
        </div2>

<div2>
          <head>EPISTOLA LXIII. AD FORTUNATUM EPISCOPUM. <hi>De monasterio Gratiosae abbatissae consecrando.</hi> </head>

<pb n="0660A"/>
<p>Gregorius Fortunato episcopo Neapolitano.</p>
<p>Religiosis desideriis sine difficultate praestari decet
effectum. Atque ideo Gratiosa abbatissa una cum
congregatione sua, oblata petitione, quae tenetur in
subditis, postulavit quod patriciae recordationis Rustica
per ultimum voluntatis suae arbitrium in civitate
Neapolitana, in domo propria, in regione Herculensi,
 in vico qui appellatur Lampadi, monasterium
construi voluerit ancillarum Dei, in quo praefatam
Gratiosam abbatissam praeesse disposuit; simulque
et oratorium exstruxisse dignoscitur, cui et pro
voto suo quatuor uncias totius substantiae suae dimisisse
<pb n="0660B"/>
suggessit, quodque in honorem beatae Mariae
semper virginis, genitricisque Dei et Domini nostri
Jesu Christi desideravit consecrari. Et ideo, frater
charissime, praesenti praeceptione dilectionem tuam
duximus adhortandam, ut inspecto primitus testamento,
si jure subsistat, et easdem quatuor uncias
verissime eidem monasterio collatas esse compereris,
ad praedictum locum cum postulaverint, ingravanter
accedas, venerandae solemnia dedicationis
impendens, ut quoties necesse fuerit, a presbyteris
Ecclesiae in suprascripto loco deservientibus <emph>674</emph> 
 celebrentur sacrificia veneranda missarum;
ita ut in eodem monasterio neque fraternitas tua,
neque presbyteri praeter diligentiam disciplinae aliquid
<pb n="0661A"/>
molestiarum inferat; aut si quid pro diversorum
devotione commoditatis accesserit, sibi aestimet
vindicandum. Sive aurum, sive argentum, sive praedium,
sive vestimentum, omnibus modis constructio
praefata possideat, cum ancillis Dei in eodem loco
deservientibus debeat proficere quidquid offerri ibidem
contigerit.
</p>
        </div2>

<div2>
          <head>EPISTOLA LXIV. AD CHRYSANTHUM EPISCOPUM. <hi>Mevaniensi Ecclesiae quaerat episcopum, presbyteros ordinet, ibique consignet infantes.</hi> </head>
<p>Gregorius Chrysantho episcopo Spolerano</p>
<p>Ante hoc biennium fraternitati tuae Mevaniensis
Ecclesiae visitationis deputaveramus officium, in quo
 more serinii nostri nihil vos de provectionibus facere
<pb n="0661B"/>
voluimus clericorum. Nunc vero venientes huc
praesentium portitores praedictae Ecclesiae clerici,
dixerunt sacerdotem se neque in eadem Ecclesia, neque
in ejus parochiis habere. Hortamur igitur fraternitatem
tuam ut si quidem talem potuerit reperire
personam quae digna ad episcopalis officii apicem valeat
promoveri, huc eam cum solemnitate decreti
vestrarumque testimonio litterarum celerius dirigatis.
Sin vero hoc nunc inveniri non potest, cum omni
studio ac vivacitate personas exquirite, quae illic in
presbyterii ordine valeant consecrari. Quarum vitam
actusque subtili prius inquisitione discutite, ut in
<pb n="0662A"/>
nullo eis vel sacri canones, vel ecclesiasticae regulae
valeant obviare, ut hac provisione populus illic degens
communionem, qua se privatos ob sacerdotum
necessitatem flebiliter conqueruntur, recepisse se
gaudeant, et in ecclesiis illis sacra missarum solemnia
deesse non debeant. Sed et pro consignandis
infantibus fraternitas tua illuc curet accedere, ut
nihil sit quod pastoralis sollicitudinis neglecta vos
cura remordeat.
</p>
        </div2>

<div2>
          <head> <emph>675</emph> EPISTOLA LXV. AD MAURICIUM AUGUSTUM. <hi>Precatur ut legem temperet vel immutet, qua tum publicis rationibus implicatos, tum milites, in monasteriis suscipi prohibuerat.</hi> </head>
<p>Gregorius Mauricio Augusto.</p>
<p>
            <pb n="0662B"/>Omnipotenti Deo reus est, qui serenissimis dominis
in omne quod agit et loquitur purus non est. Ego
autem indignus pietatis vestrae famulus in hac suggestione
neque ut episcopus, neque ut servus jure reipublicae,
sed jure privato loquor, quia, serenissime
domine, ex illo jam tempore dominus meus fuisti,
quando adhuc dominus omnium non eras.</p>
<p>Longino viro clarissimo stratore veniente, dominorum
legem suscepi; ad quam, fatigatus tunc
aegritudine corporis, respondere nil valui. In qua
dominorum pietas sanxit ut quisquis publicis administrationibus
fuerit implicatus, ei ad ecclesiasticum
<pb n="0663A"/>
officium venire non liceat. Quod valde laudavit,
evidentissime sciens quia qui, saecularem habitum
deserens, ad ecclesiastica officia venire festinat, mutare
vult saeculum, non relinquere. Quod vero in eadem
lege dicitur, ut ei in monasterium converti non
liceat, omnino miratus sum, dum et rationes ejus
possunt per monasterium fieri, et agi potest ut ab eo
loco in quo suscipitur ejus quoque debita suscipiantur.
Nam etsi quisquam devota mente converti
voluisset, prius res male ablatas redderet, et de sua
anima tanto verius quanto expeditior cogitaret. In
qua lege subjunctum est ut nulli qui in manu signatus
est <emph>676</emph> converti liceat. Quam constitutionem
ego, fateor dominis meis, vehementer expavi, quia
per eam coelorum via multis clauditur, et quod nunc
<pb n="0663B"/>
usque licuit, ne liceat prohibetur. Multi enim sunt
qui possunt religiosam vitam etiam cum saeculari
habitu ducere. Et plerique sunt, qui nisi omnia reliquerint,
salvari apud Deum nullatenus possunt. Ego
vero haec dominis meis loquens quid sum nisi pulvis
et vermis? Sed tamen quia contra auctorem omnium
Deum hanc intendere constitutionem sentio, dominis
tacere non possum. Ad hoc enim potestas super
omnes homines dominorum meorum pietati coelitus
data est, ut qui bona appetunt adjuventur, ut
coelorum via largius pateat, ut terrestre regnum coelesti
regno famuletur. Et ecce aperta voce dicitur ut
ei qui semel in terrena militia signatus fuerit, nisi
aut expleta militia, aut pro debilitate corporis repulsus,
Domino Jesu Christo militare non liceat. <hi>(Cf.
<pb n="0663C"/>
Joan. Diac. l. III, c. 50.)</hi> </p>
<p>Ad haec, ecce per me servum ultimum suum et
<pb n="0664A"/>
vestrum respondebit Christus, dicens: Ego te de notario
comitem excubitorum, de comite excubitorum
Caesarem, de Caesare imperatorem; nec solum hoc,
sed etiam patrem imperatorum feci. Sacerdotes meos
tuae manui commisi, et tu a meo servitio milites tuos
subtrahis? Responde, rogo, piissime domine, servo
tuo, quid venienti et haec dicenti responsurus es in
judicio Domino tuo?</p>
<p>Sed fortasse creditur quia nullus eorum puro animo
convertatur. Ego indignus famulus vester scio
quanti his diebus meis in monasterio milites conversi
miracula fecerunt, signa et virtutes operati sunt.
Sed per hanc legem jam ne quisquam talium converti
debeat prohibetur.</p>
<p>Requirat, rogo, dominus meus, quis prior imperator
<pb n="0664B"/> <emph>677</emph> 
 talem legem dederit, et subtilius aestimet
si debuit dari. Et quidem considerandum valde est
quia eo jam tempore prohibentur quique relinquere
saeculum, quo appropinquavit finis ipse saeculorum.
Ecce enim mora non erit, et ardente coelo, ardente
terra, coruscantibus elementis, cum angelis et archangelis,
cum thronis et dominationibus, cum principatibus
et potestatibus tremendus judex apparebit.
Si omnia peccata dimiserit, et solum hanc legem
contra se dixerit esse prolatam, quae, rogo, erit
excusatio? Unde per eumdem tremendum judicem
deprecor, ne illae tantae lacrymae, tantae orationes,
tanta jejunia, tantaeque eleemosynae domini mei, ex
qualibet occasione apud omnipotentis Dei oculos fuscentur;
 sed aut interpretando pietas vestra, aut
<pb n="0664C"/>
immutando vigorem ejusdem legis inflectat, quia tunc
<pb n="0665A"/>
magis dominorum exercitus contra hostes crescit,
quando Dei exercitus ad orationem creverit.</p>
<p>Ego quidem jussioni subjectus, eamdem legem per
diversas terrarum partes transmitti feci; et quia lex
ipsa omnipotenti Deo minime concordat, ecce per
suggestionis meae paginam serenissimis dominis
nuntiavi. Utrobique ergo quae debui exsolvi, qui et
imperatori obedientiam praebui, et pro Deo quod
sensi minime tacui.</p>
</div2>

<div2>
          <head>EPISTOLA LXVI. AD THEODORUM MEDICUM. <hi>Ostensa latae legis iniquitate, Theodorum hortatur ut epistolam suam imperatori offerens, ipsi de revocanda lege suadeat.</hi> </head>
<p>Gregorius Theodoro medico.</p>
<p>Quanta bona omnipotentis Dei et serenissimi domini
<pb n="0665B"/>
mei imperatoris habeam, lingua mea non sufficit
 explere. Pro quibus bonis quid est meum
retribuere, nisi eorum vestigia pure amare? Peccatis
autem meis facientibus, ex quorum suggestione vel
consilio nescio, transacto anno, talem in republica
sua legem protulit, ut quisquis eum pure amat, flere
vehementer debeat. Ad quam legem tunc respondere
non potui, quia aegrotus fui. Modo autem eidem domino
aliqua suggessi. Praecipit enim ut nullus qui
actionem publicam egit, nullus qui optio, vel manu
signatus, <emph>678</emph> vel inter milites fuit habitus, ei in
monasterio converti liceat, nisi forte si militia ejus
fuerit expleta. Quam legem primum, sicut ii dicunt
qui leges veteres noverunt, Julianus protulit, de quo
scimus omnes quantum Deo adversus fuerit. Quod si
<pb n="0665C"/>
ideo serenissimus dominus noster fecit, quia forte
multi milites convertebantur, et exercitus decrescebat,
<pb n="0666A"/>
nunquid per virtutem militum subjugavit ei
omnipotens Deus imperium Persarum? Nunquid non
solae lacrymae illius auditae sunt, et eo ordine quem
ipse nescivit, ejus imperio Persarum imperium subdidit?
Valde autem mihi durum videtur ut ab ejus
servitio milites suos prohibeat, qui ei et omnia tribuit,
et dominari eum non solum militibus, sed etiam
sacerdotibus concessit. Nunquid si intentio est servandarum
rerum, non poterant ea ipsa monasteria,
quae milites suscepissent, alienas res reddere atque
ad conversionem homines tantummodo habere? Haec
quia mihi valde dolent, eidem domino suggessi. Sed
vestra gloria opportuno tempore secrete suggestionem
meam ei offerat. Nolo eam a responsali meo
publice dari, quia vos qui ei familiarius servitis, loqui
<pb n="0666B"/>
ei liberius et apertius potestis quae pro ejus sunt
anima, quoniam in multis est occupatus, et vix animus
ejus invenitur a curis majoribus vacuus. Tu
quidem, gloriose fili, pro Christo loquere. Si auditus
fueris, lucrum est animae praedicti domini tui, et
tuae. Si vero auditus non fueris, lucrum solummodo
tuae fecisti.
</p>
        </div2>

<div2>
          <head>EPISTOLA LXVII. AD DOMITIANUM METROPOLITANUM. <hi>Allatam dudum a se raptus Dinae, Genes.</hi> XXXIV, <hi>juxta spiritalem sensum expositionem propugnat. Domitiano gratulatur, tum quod saecularibus causis occupatus Scripturas meditetur, tum quod Persarum imperatori fidem praedicaverit.</hi> </head>
<p>Gregorius Domitiano metropolitano.</p>
<p>Scripta dulcissimae et suavissimae beatitudinis
<pb n="0666C"/>
vestrae suscipiens, valde gavisus sum, quia multa
mihi de sacra Scriptura loquebantur. Et quia dilectas
<pb n="0667A"/>
in eis epulas reperi, eas avide comedi. In quibus
quaedam quoque de causis exterioribus et necessariis
sunt permista. Et quasi menti convivium <emph>679</emph> praeparantes
egistis, ut oblatae epulae ex diversitate melius
placerent. Et si quidem exteriores causae velut
inferiores et abjecti cibi minus sapiunt, ita tamen a
vobis prudenter dictae sunt, ut libenter sumantur,
quia et cibi contemptibiles plerumque dulces ex
condimento bene coquentis fiunt. Servata autem veritate
historiae, hoc quod dudum de divina significatione
dixeram, respui nullo modo debuit. Nam etsi
mihi, quoniam ita vultis, significatio ejus non congruit,
ex ipsis tamen locis suis circumstantibus hoc
quod ex ea dictum est incunctanter teneri potest.
Nam et corruptor ejus princeps terrae dicitur <hi>(Genes.
<pb n="0667B"/>
XXXIV)</hi>, per quem aperte diabolus designatur: quia
Redemptor noster ait: <hi>Nunc princeps hujus mundi
ejicietur foras <note>(Joan. XII, 31)</note>
            </hi>. Qui etiam uxorem
petit, quia malignus videlicet spiritus festinat, ut
licenter possideat animam quam prius occulta seductione
corruperit. Unde Jacob filii vehementer irati,
contra omnem Sichem domum ejusque patriam gladios
sumunt <note>(Genes. XXXIV)</note>; quia a cunctis zelum
habentibus ipsi quoque insequendi sunt, qui maligni
spiritus adjutores fiunt. Quibus prius circumcisionem
praecipiunt, quos in dolore positos postmodum occidunt.
Quia plerumque magistri severiores, si zelum
suum moderari nesciunt, quamvis per praedicationem
vitia corruptionis resecent, cum jam a delinquentibus
plangitur quod fuerat perpetratum, adhuc tamen ipsi
<pb n="0667C"/>
per asperitatem disciplinae saeviunt, et duriores existunt.
Qui enim jam et praeputia absciderant, mori
minime debebant, quia qui culpam plangunt luxuriae,
et voluptatem carnis in dolorem vertunt, a magistris
sentire non debent asperitatem disciplinae, ne ipse
humani generis Redemptor minus ametur, si pro eo
anima plus quam debet atteritur. Unde et eisdem
<pb n="0668A"/>
filiis Jacob dicit: <hi>Turbastis me, et odiosum feristis
Chananaeis <note>(Ibid., 30)</note>
            </hi>. Quando enim <emph>680</emph> hoc quod
jam delinquentes plangunt, adhuc magistri crudeliter
insequuntur, infirmae menti ipse Redemptoris sui
amor tepescit, quia ibi se affligi considerat, ubi sibi
et ipsa non parcit.</p>
<p>Haec igitur dixerim, ut intellectum, quem protuli,
non esse improbabilem ex locis circumstantibus demonstrarem.
Ea vero quae ex eodem loco a vestra
sanctitate in meam consolationem dicta sunt, libenter
accipio, quia in intellectu sacrae Scripturae, respui
non debet quidquid sanae fidei non resistit. Sicut
enim ex uno auro alii murenulas, alii annulos,
alii dextralia ad ornamentum faciunt, ita ex una
 sacrae Scripturae intelligentia expositores quique
<pb n="0668B"/>
per innumeros intellectus quasi varia ornamenta
componunt, quae tamen omnia ad decorem coelestis
sponsae proficiunt. Valde autem gaudeo quod dulcissima
beatitudo vestra etiam causis saecularibus occupata,
ad intellectum sacri eloquii vigilanter ingenium
reducit. Sic quippe necesse est ut si illa omnimodo
caveri non possint, ista non omnimodo postponantur.
Sed per omnipotentem Dominum rogo, mihi in tantis
tribulationum fluctibus laboranti tende orationis
manum, ut ex vestra intercessione ad summa relever,
qui culparum mearum pondere ad profundum premor.
Imperatorem vero Persarum etsi non fuisse
conversum doleo, vos tamen ei Christianam fidem
praedicasse omnimodo exsulto, quia etsi ille ad lucem
venire non meruit, vestra tamen sanctitas praedicationis
<pb n="0668C"/>
suae praemium habebit. Nam et Aethiops in
balneum niger intrat, et niger egreditur, sed tamen
balneator nummos accipit.</p>
<p>De Mauricio autem bene dicitis, ut in actione ejus
ab umbra statuam cognoscam, id est in minimis majora
perpendam. In hoc tamen ei credimus, quia
ejus nobis animam sacramenta et obsides ligant.
</p>
        </div2>
      </div1>

<div1>
        <head>LIBER QUARTUS. Mense Septembri, indictione XII.</head>
<div2>
          <head> <emph>681</emph> EPISTOLA PRIMA AD CONSTANTIUM EPISCOPUM. <hi>Quod concordi omnium assensu fuerit electus, gratulatur. Monet respondendum suorum affectibus, necessitatibus succurrendum, corrigenda mature vitia. In bonis profectum precatur. Pallium mittit.</hi> </head>
<pb n="0667"/>
          <p>Gregorius Constantio episcopo Mediolanensi.</p>
<p>Scripta fraternitatis vestrae suscipiens magnas
<pb n="0668D"/>
omnipotenti Deo gratias retuli, quia ordinationis vestrae
merui celebratione relevari. Quod vero ex superno
munere in electionem vestram concorditer
omnium convenit assensus, hoc fraternitas tua cum
summa debet consideratione pensare, quia post Deum
valde est debitrix eis qui sibi vos praeferri tam subdita
mente voluerunt.</p>
<p>Decet igitur vos sacerdotali benignitate eorum
<pb n="0669A"/>
moribus in omnibus respondere, eorumque necessitatibus
 pia compassione concurrere. Si quorum
fortasse sunt vitia, haec maturis objurgationibus
 increpato, ut ipsa quoque sacerdotalis indignatio
virtuti sit admista dulcedinis, quatenus et tunc a
subjectis amari debeat, etiam cum graviter metuitur.
Quae res personam vestram apud eorum judicium
ad magnam quoque reverentiam adducit, quia
sicut praeceps furor usitatusque despicitur, ita contra
culpas discreta indignatio plerumque quo tarda fuerit,
eo amplius fit timenda.</p>
<p>Joannes vero subdiaconus noster multa nobis bona
tuae fraternitatis rediens nuntiavit. De quibus omnipotentem
Deum petimus, ut haec qui <emph>682</emph> coepit,
ipse perficiat; quatenus te interius exteriusque profecisse,
<pb n="0669B"/>
et nunc inter homines, et post inter angelos
ostendat.</p>
<p>Praeterea pallium ad sacra missarum solemnia
utendum ex more transmisimus. Sed peto ut dum
hoc suscipitis, ejus honorem ac genium ex humilitate
vindicetis.</p>
</div2>

<div2>
          <head>EPISTOLA II. AD CONSTANTIUM EPISCOPUM. <hi>Theodelindam reginam et tres episcopos, ob tria capitula a Constantio divisos, susceptis epistolis suis ad illius communionem reversuros sperat. Pacem cum Langobardis exoptans, petit ut se de Francorum cum Langobardorum rege gestis faciat certiorem.</hi> </head>
<p>Gregorius Constantio episcopo Mediolanensi.</p>
<p>Dilectissimus filius meus Bonifacius diaconus quiddam
mihi ex scripto fraternitatis tuae secreto nuntiavit,
<pb n="0669C"/>
quod exquisita occasione potius quam inventa,
tres se episcopi a pia fraternitatis vestrae communione
separaverint, dicentes vos in damnationem
trium capitulorum consensisse, atque cautionem
fecisse. Et quidem si quid de tribus capitulis in quocunque
vel verbo vel scripto nominatum est, bene
<pb n="0670A"/>
fraternitas tua reminiscitur; quamvis decessor fraternitatis
tuae Laurentius districtissimam cautionem
sedi apostolicae emiserit, in qua viri nobilissimi, et
legitimo numero, subscripserunt. Inter quos ego quoque,
tunc urbanam praeturam gerens, pariter subscripsi;
quia postquam <emph>683</emph> talis scissura pro nulla
re facta est, justum fuit ut sedes apostolica curam
gereret, quatenus unitatem universalis Ecclesiae in
sacerdotum mentibus per omnia custodiret. Quod
autem dicitur, filiam nostram Theodelindam reginam
sese a communione tua hoc audito nuntio suspendisse,
constat per omnia, quia etsi pravorum
hominum verbis ad paululum seducta est, venientibus
tamen Hippolyto notario et Joanne abbate, erit
modis omnibus vestrae fraternitatis communionem
<pb n="0670B"/>
quaesitura: cui etiam meas epistolas direxi, quas
fraternitas vestra sine dilatione transmittant. De episcopis
vero qui se suspendere visi sunt, aliam
epistolam feci, quam cum eis ostendi feceris, eos
non ambigo de superstitione suae superbiae apud
fraternitatem tuam poenitentiam acturos.</p>
<p>Subtiliter autem mihi et breviter indicastis, vel
 de Agone rege, vel de Francorum regibus quae
gesta sunt. Peto ut fraternitas vestra quae adhuc
recognoverit, mihi modis omnibus innotescat. Si
autem videritis quia cum patricio nihil facit Ago
Langobardorum rex, de nobis ei promittite, quia
paratus sum in causa ejus impendere, si ipse utiliter
aliquid cum republica voluerit ordinare.</p>
</div2>

<div2>
          <head>EPISTOLA III. AD CONSTANTIUM EPISCOPUM. <hi>Nullam a Constantio datam de tribus capitulis cautionem. Chalcedonensis synodi fidem in Romana Ecclesia integram servari. Divisis proinde episcopis ad unitatem redeundum.</hi> </head>

<pb n="0670C"/>
<p>Gregorius Constantio episcopo Mediolanensi.</p>
<p>Pervenit ad nos quod quidam episcopi vestrae dioecesis
<pb n="0671A"/>
exquirentes occasionem potius quam invenientes,
sese scindere a fraternitatis vestrae unitate tentaverint,
dicentes te apud Romanam urbem in trium
capitulorum damnationem cautionem fecisse. Quod
videlicet idcirco dicunt, quia quantum fraternitati
tuae etiam sine cautione credere soleam, nesciunt.
Si enim hoc esset necessarium fieri, verbis nudis
vobis credi potuisset. Ego tamen nominata inter nos
neque verbo neque scripto tria capitula recolo. Sed
eis, si citius revertuntur, de suo errore parcendum
est, quia, juxta Pauli apostoli vocem: <hi>Non intelligunt
neque quae loquuntur, neque de quibus affirmant <note>(I Tim. I, 7)</note>
            </hi>.
Nos enim, auctore veritate, teste
conscientia, fatemur nos fidem sanctae Chalcedonensis
synodi per omnia illibatam custodire, nihilque
<pb n="0671B"/>
ejus definitioni addere, nihil subtrahere audere. Sed
si quis contra eam, ejusdemque synodi fidem, sive
plus minusve ad sapiendum appetit usurpare, eum
omni dilatione postposita anathematizamus, atque a
sinu matris Ecclesiae alienum esse decernimus. Quem
igitur ista mea confessio non sanat, non jam Chalcedonensem
synodum diligit, sed matris Ecclesiae
sinum odit. Si ergo ea ipsa quae audere visi sunt,
zelo loqui animae praesumpserunt; superest ut hac
satisfactione suscepta, ad fraternitatis tuae <emph>684</emph> unitatem
redeant, seque a corpore Christi, quod est
sancta universalis Ecclesia, non dividant.
</p>
        </div2>

<div2>
          <head>EPISTOLA IV. AD THEODELIN AM REGINAM. <hi>Quod sese a Constantii communione suspenderit, dolet. Nihil contra Chalcedonensis synodi fidem Justiniani temporibus actum asserit. Hortatur ut Constantii ordinationem suscipiat, eique communione jungatur.</hi> </head>

<pb n="0671C"/>
<p>Gregorius Theodelindae reginae Langobardorum.</p>
<p>Quorumdam ad nos relatione pervenit ab aliquibus
episcopis gloriam vestram usque ad hoc scandalum
contra sanctam Ecclesiam fuisse perductam, ut sese
a catholicae unanimitatis communione suspenderet.
Quod quantum vos pure diligimus, tantum de vobis
fortius dolemus, quia vos imperitis stultisque hominibus
creditis, qui non solum ea quae loquuntur nesciunt,
sed vix ea percipere quae audierint possunt.</p>
<p>Dicunt enim piae memoriae Justiniam temporibus
aliqua contra Chalcedonensem synodum fuisse constituta,
qui dum neque legunt neque legentibus credunt,
in ipso errore manent quem sibi de nobis ipsi finxerunt.
<pb n="0671D"/>
Nos enim, teste conscientia, fatemur de fide
ejusdem sancti Chalcedonensis concilii nihil motum,
nihil esse violatum; sed quidquid praedicti Justiniani
temporibus actum est, ita actum est ut fides
Chalcedonensis concilii in nullo vexaretur. Si quis
autem contra ejusdem synodi fidem aliquid loqui
<pb n="0672A"/>
praesumit vel sapere, nos ejus sensum sub anathematis
interpositione detestamur. Cum ergo integritatem
nostram ex conscientiae nostrae attestatione
cognoscitis, superest ut nunquam vos a catholicae
Ecclesiae communione separetis, ne tot vestrae lacrymae,
tantaque bona opera pereant, si a fide vera
inveniuntur aliena. Decet ergo gloriam vestram ad
reverendissimum fratrem et coepiscopum meum Constantium,
cujus et fides, et vita bene olim mihi approbata
est, sub omni celeritate transmittere, eique
directis vestris epistolis indicare ordinationem ejus
quam benigne suscepistis, et quia ab ejus Ecclesiae
communione in nullo separamini. Quamvis in hac
re me vobis superflue dicere arbitror, quia etsi quid
in vestro animo dubietatis fuit, veniente filio meo
<pb n="0672B"/>
Joanne abbate, atque Hippolyto notario, ex corde
vestro arbitror fuisse sublatum.</p>
</div2>

<div2>
          <head>EPISTOLA V. AD BONIFACIUM EPISCOPUM. <hi>Cleri sui moribus et famae consulat. Id de subdiaconis ejus decernit, quod supra de Siculis lib.</hi> I, <hi>epist.</hi> 44.</head>
<p>Gregorius Bonifacio episcopo Regiensi.</p>
<p>Contumelia quidem sacerdotum est, de divinis
cultibus admoneri. Quod enim ipsi debent <emph>685</emph> exigere,
turpiter exiguntur. Tamen ne, quod non aestimamus,
in aliquo fraternitas tua ea quae ad opus
Dei pertinent negligat, de hoc ipso specialiter te
praevidimus adhortandum. Admonemus itaque ut
nullatenus clerus Regitanae civitatis, in causis quas
eorum poscit officium, fraternitatis tuae remissione
<pb n="0672C"/>
laxetur. Sed in iis quae ad Deum pertinent, instantissime
atque studiosissime compellantur. Opinionem
quoque praedicti cleri tui studere te volumus, ut nihil
de iis pravum, nihil quod contra ecclesiasticam
disciplinam pertinet, audiatur; ad ornatum quippe
ejus, non ad foeditatem actuum eorum pertinere debet
officium. Subdiaconis vero tuis <note>(Grat. dist. 32
c. 9)</note> hoc quod de Siculis statuimus, decernimus
observari; nec illam definitionem nostram cujusquam
sinas contumacia aut temeritate corrumpi;
quatenus dum praedicta omnia per te fuerint conservata
districtissime, nec admonitionis nostrae, sicut
et credimus, transgressor existas, nec in quolibet
reum te remissionis accuset pastoralis tibi commissus
ordo regiminis.
</p>
        </div2>

<div2>
          <head>EPISTOLA VI. AD CYPRIANUM DIACONUM. <hi>Petronillae conversae et Agnelli ejus corruptoris facinus discutiat, et puniat, atque ablata monasterio curet restitui.</hi> </head>

<pb n="0672D"/>
<p>Gregorius Cypri no diacono et rectori Siciliae.</p>
<p>
            <pb n="0673A"/>Perlatum est ad nos <note>(Grat. 19, q. 3, c. 8)</note> Petronillam
nomine de provincia Lucania genitam, per
exhortationem Agnelli episcopi fuisse conversam,
resque suas omnes, quas habere potuit, licet sibi
jure potuissent competere, tamen eidem monasterio,
quod ingressa est, etiam specialiter donationis titulo
contulisse: morientemque praedictum episcopum dimidiam
partem substantiae suae Agnello cuidam filio
suo, qui notarius nostrae esse fertur Ecclesiae, atque
dimidiam eidem monasterio reliquisse. Sed cum
propter irruentem Italiae cladem Siciliam refugissent,
dicitur eam saepe nominatus Agnellus corruptis ejus
moribus stuprasse, atque sentiens gravidam, de monasterio
 seduxisse, resque ejus omnes tam proprias,
quam eas quas de parte patris ipsius habere
<pb n="0673B"/>
poterat abstulisse, ac post perpetratum tale tantumque
facinus, in sui eas dominii jure defendere.
Hortamur igitur dilectionem tuam <emph>686</emph> ut praedictum
virum vel ante fatam feminam sub districta ad
te facias exsecutione perduci, causamque ipsam
secundum sui meritum summa subtilitatis examinatione
perquiras. Et si ita inveneris, ut nobis nuntiatum
est, negotium tot iniquitatibus inquinatum, cum
summae purgationis severitate determina; quatenus
et ante fato viro, qui nec suum, nec illius attendit
habitum, et tantorum causa fuit scelerum, ultio
districta proveniat; et illa prius procedente vindicta,
atque in monasterium sub poenitentia redacta, omnes
res, quae de saepe dicto loco ablatae fuerant, cum
omnibus illis suis fructibus atque accessionibus revertantur.
</p>
        </div2>

<div2>
          <head>EPISTOLA VII. AD GENNADIUM PATRICIUM. <hi>Columbo episcopo in Numidiae concilium inquirenti, et pravos correpturo faveat. Compescat intestina Ecclesiarum bella.</hi> </head>

<pb n="0673C"/>
<p>Gregorius Gennadio patricio et exarcho Africae.</p>
<p>Satis credimus religiosae excellentiae vestrae
<pb n="0674A"/>
mentem adversus ea maxime quae in Ecclesiis geruntur
incongrua divini amoris aemulatione succendi.
Tanto igitur ecclesiasticarum correctionem causarum
vobis libenter ingerimus, quanto de pia vestrae mentis
intentione confidimus. Cognoscat siquidem excellentia
vestra quibusdam de Africanis partibus
venientibus ad nos fuisse perlatum plura in concilio
Numidiae contra Patrum tramitem atque canonum
statuta committi. Quarum rerum frequentes querelas
quia diutius tolerare nullatenus potuimus, Columbo
fratri et coepiscopo nostro, de cujus gravitate
ipsa ejus quae percrebuit dubitare jam nos non
permittit opinio, commisimus perquirendas. Quamobrem
paterno salutantes affectu, hortamur excellentiam
vestram, in cunctis quae ad ecclesiasticam
<pb n="0674B"/>
correptionem pertinent, vestri robur ei subrogetis
auxilii, ne si quod male geritur quaesitum vel vindicatum
non fuerit, longorum usurpatione temporum
cum majori licentia in futuros crescat excessus.
Scito autem, excellentissime fili, si victorias quaeritis,
si de commissae vobis provinciae securitate tractatis,
nihil vobis magis aliud ad hoc proficere, quam zetari
sacerdotum vitas, et intestina Ecclesiarum, quantum
possibile est bella compescere.
</p>
        </div2>

<div2>
          <head> <emph>687</emph> EPISTOLA VIII. AD JANUARIUM EPISCOPUM. <hi>Stephani defuncti voluntatem de monasterio construendo curet adimpleri.</hi> </head>
<p>Gregorius Januario episcopo Caralitano.</p>
<p>Nos quidem arbitramur quod ad imminentiam expletionis
<pb n="0674C"/>
piarum rerum, ipse te tuus satis ordo
compellat. Sed ne zelum tuum cujuslibet interventus
remissionis emolliat, de his etiam te specialiter
judicavimus exhortandum. Pervenit si quidem ad nos
Stephanum vestrum de hac luce migrantem, supremae
voluntatis elogio monasterium praecepisse
fundari. Cujus desiderium Theodosiae honestae feminae
<pb n="0675A"/>
haeredis ejus fertur quod hactenus dilatione
protrahitur. Quamobrem hortamur fraternitatem
tuam, ut maximum de praedicta causa studium geras,
atque ante nominatam feminam commoneas, quatenus
intra annale spatium, monasterium, ut jussum
est, debeat ordinare, et cuncta secundum defuncti
voluntatem sine altercatione construere. Quod si
intra praedicti temporis metam aliqua perficere negligentia
vel calliditate distulerit, ut sive in loco eo
quo constitutum fuerat, seu certe ibi non poterit, et
alibi placet ordinari, et dilatione interveniente negligitur,
tunc volumus ut fraternitatis tuae aedificetur
studio, ordinatisque omnibus, res atque reditus qui
relicti sunt per te loco ipsi venerabili sine imminutione
aliqua socientur. Sic enim et ante tremendum
<pb n="0675B"/>
judicem tuum sententiam remissionis effugies, et
secundum piissimas leges, dilatas defunctorum pias
voluntates episcopali supplebis studio.
</p>
        </div2>

<div2>
          <head>EPISTOLA IX. AD JANUARIUM EPISCOPUM. <hi>Singulis ancillarum Dei monasteriis probatus vir deputandus, a quo sic procurentur negotia, ut monialibus exinde vagari non liceat. Illarum lapsibus decernuntur poenae. Concilia bis in anno celebrentur. Judaeorum servi ad Ecclesiam fidei causa fugientes in libertatem vindicentur. Ne in baptizatorum frontibus iteretur chrismatio, solum pectus ungant presbyteri, deinde episcopi frontem. Monasterium juxta Petri defuncti voluntatem construatur, si congrua adsit redituum quantitas.</hi> </head>
<p>Gregorius Januario episcopo Caralitano.</p>
<p>Satis quidem te ipse pastoralis zelus instigare debuerat
<pb n="0675C"/>
ut gregem quem susceperas etiam sine nostro
solatio salubriter ac provide tuereris, et a callidis
inimicorum surreptionibus eum diligenti <emph>688</emph> circumspectione
servares. Sed quia charitatem tuam
pro suae firmitatis augmento nostrae quoque pagina
auctoritatis indigere comperimus, necessarium nobis
fuit titubantes animos tuos ad religiosi vigoris
studium fraternae dilectionis exhortatione firmare.</p>
<p>Pervenit siquidem ad nos minus te monasteriis
ancillarum Dei in Sardinia sitis tuitionis impendere;
et cum dispositum a tuis prudenter fuisset decessoribus
ut quidam de clero probati viri curam gerentes
<pb n="0676A"/>
earum se necessitatibus adhiberent, nunc ita
funditus esse neglectum, ut per publicas personas
pro tributis aliisque muniis ipse per se principaliter
Deo dicatae feminae compellantur ire, necessitatemque
habeant pro supplendis fiscalibus per villas
praediaque discurrere, atque virilibus incompetenter
se miscere negotiis. Quod malum fraternitas tua facili
correctione removeat, ut unum probatum vita
moribusque, cujus aetas atque locus nihil de se
pravae suspicionis objiciat, sollicite deputet, qui sic
monasteriis ipsis cum Dei timore possit assistere,
quatenus ulterius eis pro quibuslibet causis privatis,
vel publicis, extra venerabilia loca contra regulam
vagari non liceat; sed quidquid pro his agendum est,
per eum quem deputaveris rationabiliter peragatur.
<pb n="0676B"/>
Ipsae vero referentes Deo laudes, atque coercentes
semetipsas, in monasteriis suis nullam occasionem
ulterius fidelium mentibus pravae suspicionis injiciant.
Si qua autem earum <note>(Grat. 27, q. 1, c. 28)</note> 
vel per anteriorem licentiam, vel per impunitatis
pravam consuetudinem ad lapsus adulterini deducta
est, aut in futurum fuerit perducta voraginem,
hanc post competentis severitatem vindictae,
in aliud districtius virginum monasterium in poenitentiam
volumus redigi, ut illic orationibus atque
jejuniis vacet, et sibi poenitendo proficiat, et metuendum
caeteris arctioris disciplinae praestet exemplum.
Is autem qui cum hujusmodi feminis in aliqua
fuerit iniquitate repertus, communione privetur, si
laicus est; si vero clericus fuerit, a suo quoque remotus
<pb n="0676C"/>
officio, pro suis continuo lugendis excessibus
in monasterium detrudatur.</p>
<p>Episcoporum etiam concilia, sicut tam tuae mos
dicitur fuisse provinciae, quam sacrorum canonum
auctoritate praecipitur, bis in anno celebrare te
volumus; ut et si quis inter eos a sui forma propositi
actionis atque morum qualitate discordat, sociali
possit fratrum increpatione redargui, et pro
securitate commissi gregis, animarumque statu,
paterna valeat circumspectione tractari.</p>
<p>Pervenit etiam ad nos servos ancillasque Judaeorum,
<pb n="0677A"/>
fidei causa ad Ecclesiam refugientes, <emph>689</emph> 
aut infidelibus restitui dominis, aut eorum, ne restituantur,
pretium dari. Hortamur igitur ut nullatenus
tam pravam consuetudinem manere permittas; sed
quilibet servus Judaeorum <note>(Grat. dist. 54, c. 16)</note> ad
venerabilia loca confugerit causa fidei, nullatenus
eum patiamini praejudicium sustinere. Sed sive
olim Christianus, sive nunc fuerit baptizatus, sine
ullo pauperum damno, religioso ecclesiasticae pietatis
patrocinio, in libertatem modis omnibus defendatur.</p>
<p> Episcopi baptizatos infantes signare bis in frontibus
chrismate non praesumant; sed presbyteri <note>(Grat. de Cons. dist. 4, c. 119)</note> 
 baptizandos ungant in
pectore, ut episcopi postmodum ungere debeant in
fronte.</p>
<p>
            <pb n="0677B"/>Pro fundandis etiam monasteriis, quae a diversis
jussa sunt construi, si injusta perspicis haec aliquos
quibus indicta sunt excusatione differre, solerter secundum
quod leges praecipiunt imminere te volumus,
ne piae defunctorum voluntates tua, quod absit, remissione
cassentur. De monasterio autem quod in
domo sua construendum quondam Petrus asseritur
praecepisse, praevidimus ut fraternitas tua subtiliter
requirat relictorum illic redituum quantitatem <note>(Grat.
16, q. I, c. 14)</note>. Et si quidem modus habet substantiae,
recollectis omnibus quae de rebus ipsis imminuta
vel dicuntur esse dispersa, cum omni studio
hoc et sine aliqua dilatione fundetur. Sin autem vel
minus idonea vel damnosa facultas est, omnibus, ut
<pb n="0677C"/>
edictum est, subtiliter inquisitis, nobis renuntiare te
volumus, ut sciamus quid deliberare juvante Domino
de ejus constructione possimus. Fraternitas igitur
tua ita in cunctis praedictis capitulis se solerter impendat,
ut nec nostrae admonitionis seriem inveniatur
fuisse transgressa, nec, divini rea judicii, de minori
zelo pastoralis existat officii. <note>(Cf. Joan. Diac. l. IV,
c. 45.)</note> </p>
</div2>

<div2>
          <head>EPISTOLA X. AD UNIVERSOS EPISCOPOS DALMATIAE. <hi>Ne absque consensu et permissu suo ullum Salonae episcopum ordinent. Si tamen in aliquem alium a Maximo consentiant omnes, consecretur.</hi> </head>
<p>Gregorius universis episcopis per Dalmatiam.</p>
<p>
            <pb n="0678A"/>Oportuerat quidem fraternitatem vestram, divini
respectu judicii clausis carnalibus oculis, nihil quod
ad Deum pertinet et rectam mentis intentionem
omittere, nec cujuslibet hominis faciem rectitudini
justitiae praeponere. Sed postquam mores vestri ita
sunt saecularibus traducti negotiis, ut obliviscentes
omnem sacerdotalis in vobis honoris tramitem, cunctumque
superni metus <emph>690</emph> intuitum, non quid Deo,
sed quid vobis placeat studeatis explere, necesse habuimus
haec ad vos districtiora specialiter scripta transmittere,
quibus ex beati Petri principis apostolorum auctoritate
praecipimus ut nulli penitus extra consensum
permissionemque nostram, quantum ad episcopatus
ordinationem pertinet, in Salonitana civitate
manus praesumatis imponere, nec quemquam in civitate
ipsa aliter quam diximus ordinare</p>
<p>
            <pb n="0678B"/>Quod si contra haec quidpiam vel sponte vestra,
vel a quolibet coacti praesumpseritis vel tentaveritis
agere, decernemus vos dominici corporis et sanguinis
participatione privatos, quatenus ex eadem
ipsa attrectatione vestra, vel voluntate transgrediendae
praeceptionis nostrae, a coelestibus mysteriis alieni
sitis, nec is quem ordinaveritis habeatur episcopus.
Nos namque nullum cujus vita reprehendi potest ordinari
temere volumus. Quod si Honoratus diaconus
indignus ostenditur, de vita moribusque ejus qui
electus fuerit nobis renuntiari volumus, ut quidquid
in hac re agendum est cum consensu nostro salubriter
permittamus impleri.</p>
<p>Confidimus enim in omnipotentem Dominum quia,
<pb n="0678C"/>
quantum ad intentionem nostram pertinet, nunquam
quod nostram gravare possit animam, nunquam sinimus
fieri quod vestram gravare possit Ecclesiam.
Sin vero in qualibet persona ita voluntarius omnium
consensus accesserit, ut auctore Deo digna sit, et non
sit qui ab ejus ordinatione dissentiat, hanc a vobis
in eadem Salonitana Ecclesia ex praesentis epistolae
nostrae concessa licentia volumus consecrari, excepta
duntaxat persona Maximi, de qua ad nos multa mala
perlata sunt; quae si ab appetitu majoris ordinis non
cessat, restat, ut arbitror, quatenus subtiliter discussa,
ipso quoque in quo est officio careat.
</p>
        </div2>

<div2>
          <head>EPISTOLA XI. AD MAXIMIANUM EPISCOPUM. <hi>Etiam novorum redituum quartae partes juxta canonicam distributionem dispensandae. Presbyter aliusve clericus abbas non fiat, nisi relicta Ecclesiae cui ministrabat cura. Defuncto episcopo, Ecclesiae res diligenter, at gratis, describendae. Visitatoribus et eorum clericis tribuendum stipendium. Virgo nondum sexagenaria non fiat abbatissa.</hi> </head>

<pb n="0679A"/>
<p>Gregorius Maximiano episcopo Syracusano.</p>
<p>Olim quidem fraternitati tuae nostra fuerat auctoritate
commissum ut si qua in Siciliae excederentur
Ecclesia caeterisque venerabilibus <emph>691</emph> locis,
vel incongrue gererentur, nostra vice corrigeres.
Sed quia post haec de quibusdam neglectis hactenus
capitulis ad nos querela pervenit, rursus ad eorum
<pb n="0679B"/>
correctionem tuam fraternitatem specialiter praevidimus
excitandam.</p>
<p>Cognovimus namque <note>(Grat. 12, q. 2, c. 19)</note> de reditibus
Ecclesiarum noviter acquisitis canonicam dispositionem
 quartarum minime provenire, sed episcopos
locorum tantummodo distribuere quartam antiquorum
redituum, nunc vero quaesita suis usibus retinere.
<pb n="0680A"/>
 Quamobrem pravam subintroductamque
consuetudinem fraternitas tua vivaciter emendare
festinet, ut sive de praeteritis reditibus, sive de iis
quae nunc obvenerunt vel obvenerint, quartae secundum
distributionem canonicam dispensentur. Incongruum
namque est unam eamdemque Ecclesiae substantiam
duplici quodammodo jure censeri, id est
usurpationis et canonum.</p>
<p>Presbyteros <note>(Grat. 16, q. 1, c. 38)</note>, diaconos, caeterosque
cujuslibet ordinis clericos, qui Ecclesiis
militant, abbates per monasteria esse non permittas,
sed aut omissa clericatus militia, monachicis
provehantur ordinibus; aut si in abbatis loco permanere
decreverint, clericatus nullatenus permittantur
habere militiam. Satis enim incongruum est si cum
<pb n="0680B"/>
unum ex his pro sui magnitudine diligenter quis non
possit explere, ad utrumque judicetur idoneus, sicque
invicem et ecclesiasticus ordo vitae monachicae,
et ecclesiasticis utilitatibus regula monachatus impediat.
Illud quoque <note>(Grat. 12, q. 2, c. 45)</note> charitatem
tuam commonere curavimus, ut si quispiam
episcoporum de hac luce migraverit, vel, quod absit,
<pb n="0681A"/>
pro suis fuerit remotus excessibus, convenientibus
hierarchicis cunctisque cleri prioribus, atque in sui
praesentia inventarium Ecclesiae rerum facientibus, <emph>692</emph> 
 omnia quae reperta fuerint subtiliter describantur,
nec, sicut antea fieri dicebatur, species quaedam
aut aliud quodlibet de rebus Ecclesiae, quasi
pro faciendi inventarii labore tollatur. Sic namque
ea quae ad munitionem pauperum facultatis pertinent
desideramus expleri, ut nulla penitus in rebus eorum
ambitiosis hominibus venalitatis relinquatur occasio.</p>
<p>Visitatores Ecclesiarum, clericique eorum, qui
cum ipsis per non suae civitatis parochias fatigantur,
aliquod laboris sui capiant, te disponente, subsidium.
Justum namque est ut illic consequantur stipendium,
quo pro tempore suum commodare reperiuntur obsequium.</p>
<p>
            <pb n="0681B"/> Juvenculas abbatissas fieri vehementissime prohibemus <note>(Grat. 20, q. 1, c. 12)</note>.
Nullum igitur episcopum
fraternitas tua nisi sexagenariam virginem,
cujus aetas hoc atque mores exegerint, velare permittat,
quatenus tam prioribus quam praesenti capitulo
tuae districtionis instantia Domino adjuvante
correctis, et diu dissolutum rerum venerabilium statum
 canonicis nexibus religare festines, et divina
negotia non per incongruas voluntates hominum, sed
competenti possint districtione disponi. Mense
Octobri, indictione 12. <note>(Cf. Joann. Diac. l. IV, c. 34;
lib. II, c. 54; l. III, c. 23.)</note> 
</p>
        </div2>

<div2>
          <head>EPISTOLA XII. AD MAXIMIANUM EPISCOPUM. <hi>Puniendum facinus quo ablata est cujusdam uxor, et alteri venundata.</hi> </head>

<pb n="0681C"/>
<p>Gregorius Maximiano episcopo Syracusano.</p>
<p>
            <pb n="0682A"/>Tanta nobis subinde mala quae aguntur in ista
provincia nuntiantur, ut peccatis facientibus, <emph>693</emph> 
quod avertat omnipotens Deus, celeriter eam perituram
credamus. Praesentium namque portitor veniens
lacrymabiliter questus est ante plurimos annos ab
homine nescio quo de possessione Messanensis Ecclesiae
de fontibus se susceptum, et violenter diversis
persuasionibus puellae ipsius junctum, ex
qua juvenculos filios jam habere se asseruit, et quam
nunc violenter huic disjunctam abstulisse dicitur,
atque cuidam alii venundedisse. Quod si verum est,
quam sit inauditum atque crudele malum, tua dilectio
perspicit. Ideoque admonemus ut hoc tantum nefas
sub ea vivacitate quam te in causis piis habere
certissime scimus requiras atque discutias. Et si ita
ut supradictus portitor insinuavit, esse cognoveris,
<pb n="0682B"/>
non solum quod male factum est, ad statum pristinum
revocare curabis, sed et vindictam, quae Deum
possit placare, exhibere modis omnibus festinabis.
Episcopum vero qui homines suos talia agentes corrigere
negligit atque emendare vehementer aggredere,
proponens quia si denuo talis ad nos de quoquam
qui ad eum pertinent querela pervenerit, non
in eum qui excesserit, sed in ipsum canonice vindicta
procedet. <note>(Cf. Joann. Diac. l. IV, c. 54.)</note> 
</p>
        </div2>

<div2>
          <head>EPISTOLA XIII. AD CLEMENTIUM EPISCOPUM. <hi>Adeodatus presbyter, si sola aegritudinis causa Ecclesiae suae defuerit in locum suum restituendus.</hi> </head>
<p>Gregorius Clementio episcopo primati Bizaceno.</p>
<p>Praesentium latoris Adeodati querelam <hi>(Grat. 7,
<pb n="0682C"/>
q. 1, c. 3)</hi>, qui se sui presbyteratus loco incongrue
dicit expulsum, licet subditae tibi textus petitionis
<pb n="0683A"/>
explanet, tamen paulo judicavimus apertius retexendam.
Asserit namque a Quintiano fratre et coepiscopo
nostro in loco suo pro quibusdam se suis ordinandis
negotiis relaxatum, aegritudinisque causa per duorum
mensium spatium suae se Ecclesiae defuisse, cujus
rei occasionem captantem praedictum fratrem nostrum
alium loco ejus illic presbyterum ordinasse.
Hortamur igitur fraternitatem tuam <emph>694</emph> ut causam
ejus sollicite districteque perquiras. Et si manifestae
aegritudinis, sicut dicitur, causa Ecclesiae suae eum
defuisse repereris, nullum ei ex ordinatione alterius
presbyteri permittas praejudicium generari, sed in
locum suum sine aliqua eum fac dubietate restitui.
Sin autem aliter se res habere dicitur quam porrecta
ab eo continere videtur suggestio, causam ejusdem
<pb n="0683B"/>
canonice legitimeque perquire, et quidquid tibi secundum
Deum visum fuerit, juvante Domino, ita
stude decernere, ut nulla de hac re quaestio ad nos
ulterius revertatur. Illud autem charitatem tuam
specialiter admonemus <note>(Grat. ibid.)</note>, ut si vera fuerit
hujus suggestio, atque in suum fuerit ordinem restitutus,
de presbytero qui in loco ejus ordinatus est,
subtiliter districteque debeas esse sollicitus. Et si
quidem sine datione aliqua ad eumdem ordinem
pervenerit, ut in simoniacam haeresim non potuisset
incidere, in alia quacunque vacante Ecclesia cum
 volumus ordinari. Sin autem in eo quidpiam, quod
avertat Dominus, fuerit tale repertum, ipso etiam
presbyteratus privetur ordine, quem non causa replendae
necessitatis Ecclesiae, sed sola comprobatur
<pb n="0683C"/>
ambitione suscepisse.
</p>
        </div2>

<div2>
          <head>EPISTOLA XIV. AD MAXIMIANUM EPISCOPUM. <hi>Ut Felicem diaconum in sua Ecclesia suscipiat.</hi> </head>
<p>Gregorius Maximiano episcopo Syracusano.</p>
<p>Praesentium lator Felix diaconus, cum nullatenus
<pb n="0684A"/>
in haereticorum dogma lapsus sit, nec a catholica
fide discesserit, pravis illectus adversus Constantinopolitanam
synodum suspicionibus, in Istricorum
se separatione removerat. Qui cum Romam venisset,
recepta a nobis juvante Domino ratione, excessum
suum, recepta Dominici corporis communione,
correxit. Quia ergo, ut dictum est, non in haeresim
incidit, sed a sacris generalis Ecclesiae mysteriis
quasi rectae studio intentionis erravit, imbecillitati
ejus atque necessitatibus consulentes, maximeque
sustentationi ejus pietatis intuitu providentes, in tua
Ecclesia <emph>695</emph> Syracusana eum praevidimus cardinandum;
sive ut officium diaconatus expleat, seu
certe ut sola ejusdem officii pro sustentanda paupertate
sua commoda consequatur, in tuae fraternitatis
volumus hoc pendere judicio. Quod hortamur
<pb n="0684B"/>
ut tua fraternitas implere festinet. Commendantes
etiam personam ejus, quatenus nullis eum patiaris
molestiis aut necessitatibus subjacere, ne vel nostrae
commendationis inveniaris tramitem neglexisse, vel
minus exhibuisse quam tuus exigit ordo pauperibus,
quia et nos ei annuum quid de nostra Ecclesia dari
fecimus, ut ejusdem operis quod te hortamur exhibere
participes esse possemus. <note>(Cf. Joan. Diac. l. III,
c. 20.)</note> 
</p>
        </div2>

<div2>
          <head>EPISTOLA XV. AD JANUARIUM EPISCOPUM. <hi>Theodosiae, monasterium in domo sua construere cogitanti, concurrat.</hi> </head>
<p>Gregorius Januario episcopo Caralitano.</p>
<p>
            <pb n="0684C"/>Theodosia religiosa femina in construendo monasterio
voluntatem Stephani quondam viri sui complere
desiderans, petiit a nobis ut ad fraternitatem
tuam nostras transmitteremus epistolas, quibus per
commendationem nostram tuum facilius mereretur
auxilium. Asserit siquidem hoc a suo conjuge constitutum,
<pb n="0685A"/>
ut in praedio quod appellatur Piscenas,
quod ad Xenodochii Thomae quondam episcopi jura
pervenit, monasterium construi debuisset. Quia igitur
in alienis hoc fundare rebus, licet possessor,
permitteret, dominus tamen videtur cum ratione
refugere, petitionem ejus praevidimus annuendam,
id est ut in domo juris sui, quam Caralis asserit se
habere, ancillarum Dei monasterium debeat, Domino
adjuvante, construere. Sed quia praedictam domum
suam dicit ab hospitibus atque supervenientibus
onerari, hortamur fraternitatem tuam ut studeas
ei in cunctis concurrere, devotionique ejus tuae praebeas
tuitionis auxilium, ut mercedis defuncti atque
ejus studii tuus te concursus faciat et sollicitudo
participem. Reliquiae vero, quas ibidem postulat
<pb n="0685B"/>
collocandas, volumus ut a fraternitate tua sub debita
veneratione condantur.
</p>
        </div2>

<div2>
          <head>EPISTOLA XVI. AD CYPRIANUM DIACONUM. <hi>Dispersa, quae in Siciliam detulerant Itali sacerdotes, Ecclesiarum vasa colligantur, ac summa cautione serventur.</hi> </head>
<p>Gregorius Cypriano diacono, rectori Siciliae.</p>
<p>Pervenit ad nos diversos Italiae sacerdotes Siciliam
confugientes plurima secum Ecclesiarum suarum
ministeria detulisse, eaque sive defunctis eis, sive
male dispergentibus, prope omnia deperiisse. Qua
in re moti hortamur dilectionem tuam <emph>696</emph> quatenus
transmittens per omnia Siciliae loca, sicubi vasa
sacra resque Ecclesiarum positas incaute repereris,
<pb n="0685C"/>
eas cum summa districtione recolligi facias, atque
adunatas sub notitia atque desuscepto apud singularum
Ecclesiarum episcopos deponas, apud quos usque
dum pacis tempus expoposcerit, juvante Domino,
debeant tutissime conservari. Omnium autem rerum
<pb n="0686A"/>
ipsarum non solum desusceptum eos qui eas tradunt
percipere volumus, sed etiam a te notitias earum
subtiliter retineri, ut, dum necesse fuerit, ex hac
cautela, juvante Domino, possint ab iis quibus traduntur
sine imminutione restitui. Mense Novembri,
indictione 12.
</p>
        </div2>

<div2>
          <head>EPISTOLA XVII. AD FELICEM EPISCOPUM <hi>Solidos duodecim, quibus Tribunus clericus redemptus fuit, redemptori restituat ex Ecclesiae pecuniis.</hi> </head>
<p>Gregorius Felici episcopo Sipontino.</p>
<p>Qualiter succurrendum sit redemptionibus captivorum,
et sanctorum canonum et mundanarum
legum sanctio evidenter edocuit. Quod cum omnibus
<pb n="0686B"/>
notum sit, mirati sumus ut fraternitas tua in redemptionem
Tribuni clerici tui praesentium latoris nulla
mota misericordia subveniret. Quod ergo sponte facere
distulisti, nostra saltem facere festina adhortatione
commonitus, ne si, quod non credimus, negligendum
putaveris, incipiat tibi necessitas quod voluntas
fugit imponere. Quia igitur supradictus Tribunus
ab hostibus se praedatum ac centum duodecim
solidis se perhibet comparatum, ad quorum se
deflet restitutionem urgeri, haec te oportet diligenter
inquirere. Et si ita est, nec eum unde pretium in se
datum reddere possit habere cognoveris, supradictos
solidos de Ecclesia redemptori ejus restitue. Nam
valde durum est si de Ecclesia cui militat remedium
nullum inveniat. Omissa itaque excusatione, pretium
<pb n="0686C"/>
quod in eo datum manifesta veritate patuerit, sine
aliqua mora, sicut sumus praefati, restitue, quatenus
nec creditorem ejus tempore necessitatis afficto
subvenisse poeniteat, et hic onere moeroris exutus,
mente libera, officii sui ministerium sollicite ac
<pb n="0687A"/>
competenter exhibeat. Mense Januario, indictione
12.
</p>
        </div2>

<div2>
          <head>EPISTOLA XVIII. AD MAURUM ABBATEM. <hi>Dat monachis in perpetuum ecclesiam sancti Pancratii, tum ne missarum celebratio deinceps negligatur, tum ut ad martyris corpus opus Dei peragatur quotidie.</hi> </head>
<p>Gregorius Mauro abbati.</p>
<p>Ecclesiarum cura, quae sacerdotalibus officiis
evidenter infixa est, ita nos cogit esse sollicitos, <emph>697</emph> 
 ut nulla in eis neglectus culpa appareat. Quoniam
vero ecclesia sancti Pancratii, quae erat
commissa presbyteris, frequenter neglectum habuisse
cognovimus, ita ut venientes Dominico die populi
missarum solemnia celebraturi, non invento presbytero,
murmurantes redirent, hoc matura deliberatione
<pb n="0687B"/>
nostro sedit arbitrio ut, eis remotis, monachorum
congregationem in monasterio eidem ecclesiae
cohaerenti constituere cum Dei gratia deberemus,
quatenus abbas qui illic praeesset curam et sollicitudinem
ante fatae ecclesiae habere modis omnibus
debuisset. In quo etiam monasterio te Maurum abbatem
praevidimus praeponendum, statuentes ut terras
praefatae ecclesiae, vel quidquid illuc intraverit,
seu de reditibus ejus accesserit, ante dicto monasterio
tuo debeat applicari, atque illic sine diminutione
<pb n="0688A"/>
aliqua pertinere, ita sane ut quaecunque in ipsa suprascripta
Ecclesia fienda reparandaque sunt per te
sine dubio reparentur.</p>
<p>Sed ne remotis presbyteris quibus Ecclesia ipsa
fuerat ante commissa, vacare ministeriis videatur,
idcirco hujus tibi auctoritatis tenore praecipimus ut
 peregrinum illic non desinas adhibere presbyterum,
qui sacra missarum possit solemnia celebrare.
Quem tamen et in monasterio tuo habitare, et inde
vitae subsidia habere necesse est.</p>
<p>Sed et hoc prae omnibus curae tuae sit, ut ibidem
ad sacratissimum corpus beati Pancratii quotidie
opus Dei procul dubio peragatur. Haec igitur, quae
tibi praecepti hujus facienda serie deputamus, non
solum te perficere, verum etiam et ab his qui in
<pb n="0688B"/>
officio locoque tuo successerint sic in perpetuum servari
volumus et impleri, ut nullus deinceps in supradicta
ecclesia possit inveniri neglectus.
</p>
        </div2>

<div2>
          <head> <emph>698</emph> EPISTOLA XIX. AD LEONEM ACOLYTHUM. <hi>Ecclesiam sanctae Agathae in Subura commendat.</hi> </head>
<p>Gregorius Leoni acolytho.</p>
<p>Locorum venerabilium cura nos admonet de
eorum utilitate per omnia cogitare. Quia ergo ecclesia
 sanctae Agathae sita in Subura, quae spelunca
<pb n="0689A"/>
fuit aliquando pravitatis haereticae, ad catholicae
fidei culturam Deo propitiante reducta est, ideo hujus
auctoritatis tenore commonitus, pensiones omnium
domorum in hac urbe constitutarum, quas praedictam
ecclesiam temporibus habuisse Gothorum constiterit,
annis singulis congregare non desinas, et quantum
in sartis tectis, vel luminaribus, aliaque reparatione
ejusdem ecclesiae necessarium fuerit, erogare modis
omnibus studebis. Quidquid vero exuberare potuerit,
fideliter rationibus te ecclesiasticis inferre praecipimus.
 Mense Aprili, indictione 12.
</p>
        </div2>

<div2>
          <head>EPISTOLA XX. AD MAXIMUM PRAESUMPTOREM. <hi>Maximum violenter intrusum, ejusque ordinatores episcopos, ab omni sacerdotali officio summovet, donec de imperatoriae jussionis veritate constiterit.</hi> </head>
<p>
            <pb n="0689B"/>Gregorius Maximo praesumptori in Salona.</p>
<p>Licet caetera cujuspiam talia vitae sint merita, ut
nihil sit quod ex his sacerdotalibus valeat ordinationibus
obviare, tamen solius nefas ambitus severissima
canonum districtione damnatur. Cognovimus
itaque quod vel surrepta vel simulata <emph>699</emph> piissimorum
principum jussione, dum vita dignus non
fueris, te ad sacerdotii ordinem cunctis venerabilem
prorupisse. Quod nos ideo sine ulla haesitatione
credidimus, quia vitam aetatemque tuam non habemus
incognitam, ac deinde quia serenissimi domini
imperatoris animum non ignoramus, quod se in
 causis sacerdotalibus miscere non soleat, ne nostris
in aliquo peccatis gravetur. Additur inauditum
nefas, quod post interdictionem quoque nostram,
<pb n="0689C"/>
quae sub excommunicatione tua, ordinantiumque te
facta est, caesis presbyteris, diaconibus, caeteroque
clero, manu militari ad medium diceris deductus.
<pb n="0690A"/>
Quam rem nos consecrationem dicere nullo modo
possumus <note>(Grat. 9, q. 1, c. 1)</note>, quia ab excommunicatis
est hominibus celebrata. Quia igitur sine ullius
exempli forma violasti talem tantamque sacerdotii
dignitatem, praecipimus ut usque dum dominicis vel
responsalis nostri cognoverim apicibus quod non
surreptitia, sed vera fueris jussione ordinatus,
nullatenus tu ordinatoresque tui attrectare quidquam
praesumatis sacerdotalis officii, neque usque ad rescriptum
nostrum ad cultum vos sacri altaris accedere.
Quod si contra haec agere praesumpseritis,
anathema vobis sit a Deo, et a beato Petro apostolorum
principe, ut contemplatione judicii vestri, caeteris
quoque catholicis Ecclesiis ultionis vestrae praebeatur
exemplum. Mense Maio, indictione 12.
</p>
        </div2>

<div2>
          <head>EPISTOLA XXI. AD VENANTIUM EPISCOPUM. <hi>Christianum mancipium retinere Judaeis non liceat; qui vero Judaeorum terras dudum colunt Christiani, peragant colere jure colonario.</hi> </head>

<pb n="0690B"/>
<p>Gregorius Venantio episcopo Lunensi.</p>
<p>Multorum ad nos relatione pervenit, a Judaeis in
Lunensi civitate degentibus, <emph>700</emph> in servitium Christiana
detineri mancipia: quae res nobis tanto visa
est asperior, quanto a fraternitate tua patientia
operosior. Oportebat quippe te respectu loci tui, atque
Christianae religionis intuitu, nullam relinquere
occasionem ut superstitioni Judaicae simplices animae
non tam suasionibus, quam potestatis jure quodammodo
deservirent. Quamobrem hortamur fraternitatem
tuam ut secundum piissimarum legum tramitem,
<pb n="0690C"/>
nulli Judaeo liceat Christianum mancipium in
suo retinere dominio. Sed si qui penes eos inveniuntur,
libertas eis tuitionis auxilio ex legum sanctione
<pb n="0691A"/>
servetur. Hi vero qui in possessionibus eorum sunt,
licet et ipsi ex legum districtione sint liberi, tamen
quia colendis eorum terris diutius adhaeserunt, ut
pote conditionem loci debentes, ad colenda quae
consueverant rura permaneant, pensiones praedictis
viris praebeant, et cuncta quae de colonis vel originariis
jura praecipiunt peragant, extra quod nihil
eis oneris amplius indicatur. Quod si quisquam de
his vel ad alium migrare locum, vel in obsequio suo
retinere voluerit, ipse sibi reputet qui jus colonarium
temeritate sua, jus vero dominii sibi juris
severitate damnavit. In his ergo omnibus ita te volumus
solerter impendi, ut nec direpti gregis pastor
reus existas, nec apud nos minor aemulatio fraternitatem
tuam reprehensibilem reddat.
</p>
        </div2>

<div2>
          <head>EPISTOLA XXII. AD CONSTANTIUM EPISCOPUM. <hi>Hortatur ut Venantium Lunensem episcopum in cleri sui ac caeterorum religiosorum emendatione adjuvet.</hi> </head>

<pb n="0691B"/>
<p>Gregorius Constantio episcopo Mediolanensi.</p>
<p>Quorumdam de Laudensium venientium partibus
ad nos relatione pervenit, religionem locorum ipsorum
ita ab ecclesiasticae disciplinae tramite deviasse,
ut nullatenus in suis moribus, <emph>701</emph> actionibusque
canonicae dispositionis statuta respiciant. Quae quia
erant et examinanda subtilius, et severius ulciscenda,
praesentium latorem Venantium fratrem et
coepiscopum nostrum ut instanter emendarentur,
admonui. Sed pro magnitudine inquietudinis excedentium
personarum, solum se non judicavit in hujusmodi
<pb n="0691C"/>
inquisitione sufficere; ideoque postulavit a
nobis ut in eodem examinando negotio fraternitatis
tuae ei adjiceretur atque auctoritatis auxilium. Quanquam
igitur fraterna dilectio hoc a te et sine nostris
scriptis debeat exigere, tamen praesentibus quoque
vos specialiter epistolis adhortamur, ut adhibito vobis
praedicto fratre nostro, cunctos clericos caeterosque
religiosos praenominatae civitatis et territorii
ejus de excessibus quorum aliquid est suspicionis
ad te venire compellas, atque cuncta secundum
<pb n="0692A"/>
Deum propter futuri metum judicii subtiliter inquirentes,
si quem a canonum statutis recessisse repereritis,
canonica eum ultione corrigite. Nec patiamini
in locis vestris eos qui non gerunt in moribus
quod ostendunt in habitu per abrupta diutius evagari.
Quos oportet et ad rectitudinis normam pastorali
vos circumspectione reducere. Ita ergo fraternitas
tua, cunctis solertius indagatis, quae nobis in talibus
nuntiata sunt corrigat, ordinet, atque in futurum sopire
festinet, ut et animae tuae proficiat, si tui causas
vigilanter atque vivaciter perscrutaris officii, et nostrum
minime frustrari permittas, quod semper de
tuae maturitatis habuimus districtione judicium.
</p>
        </div2>

<div2>
          <head>EPISTOLA XXIII. AD HOSPITONEM DUCEM BARBARICINORUM. <hi>Felici et Cyriaco in convertendis ab idololatria Barbaricinis laborantibus faveat.</hi> </head>

<pb n="0692B"/>
<p>Gregorius Hospitoni duci Barbaricinorum.</p>
<p>Cum de gente vestra nemo Christianus sit, in hoc
scio quia omni gente tua es melior, quia tu in ea
Christianus inveniris. Dum enim Barbaricini omnes,
ut insensata animalia vivant, Deum verum nesciant,
ligna autem et lapides adorent, in eo ipso quod
Deum verum colis, quantum omnes antecedas ostendis.
Sed fidem quam percepisti etiam bonis actibus
exsequere et verbis, et Christo, cui credis, offer
quod praevales, ut ad eum quoscunque potueris adducas,
eosque baptizari facias, et aeternam vitam
diligere admoneas. Quod si fortasse ipse agere non
potes, quia ad aliud occuparis, salutans peto ut hominibus
<pb n="0692C"/>
nostris, quos illuc transmisimus, fratri scilicet
et <emph>702</emph> coepiscopo meo Felici, filioque meo
Cyriaco servo Dei, solatiari in omnibus debeas, ut
dum eorum labores adjuvas, devotionem tuam omnipotenti
Domino ostendas; et ipse tibi in bonis actibus
adjutor sit, cujus tu in bono opere famulis solatiaris.
Benedictionem vero sancti Petri apostoli per
eos vobis transmisimus, quam peto ut debeatis benigne
suscipere. Mense Junio, indictione 12.
</p>
        </div2>

<div2>
          <head>EPISTOLA XXIV. AD ZABARDAM DUCEM SARDINIAE. <hi>Gratias agit quod eo pacto cum Barbaricinis facere pacem disponat, ut Christo serviant.</hi> </head>

<pb n="0693A"/>
<p>Gregorius Zabardae duci Sardiniae.</p>
<p>Scriptis fratris et coepiscopi mei Felicis et Cyriaci
servi Dei, gloriae vestrae bona cognovimus. Magnasque
omnipotenti Deo gratias agimus quod talem ducem
Sardinia suscepit, qui sic sciat quae terrena sunt
reipublicae exsolvere, ut bene etiam noverit omnipotenti
Deo obsequia patriae coelestis exhibere. Scripserunt
etenim mihi quod eo pacto cum Barbaricinis
facere pacem disponitis, ut eosdem Barbaricinos
ad Christi servitium adducatis. Hac de re valde laetatus
sum, et dona vestra, si omnipotenti Deo placuerit,
<pb n="0693B"/>
citius serenissimis principibus innotesco. Vos
ergo, quod coepistis explete, omnipotenti Deo devotionem
vestrae mentis ostendite, eos quos illuc ad
convertendos Barbaricinos transmisimus quantum
valetis adjuvate, scientes quod talia opera multum
vos et ante terrenos principes, et coram coelesti rege
praevaleant adjuvare.
</p>
        </div2>

<div2>
          <head>EPISTOLA XXV. AD NOBILES AC POSSESSORES IN SARDINIA. <hi>Quod rusticos suos ab idolorum cultu non avertant arguit; id praestare si nequeunt, saltem Felici et Cyriaco ad hoc opus missis opem ferant.</hi> </head>
<p>Gregorius nobilibus ac possessoribus in Sardinia
insula consistentibus.</p>
<p>Fratris et coepiscopi mei Felicis vel filii mei
Cyriaci servi Dei relatione cognovi pene omnes vos
<pb n="0693C"/>
rusticos in vestris possessionibus idololatriae deditos
habere. Et valde hac de re contristatus sum, quia
scio quod subjectorum culpa praepositorum deprimit
vitam, et cum in subjecto peccatum non corrigitur,
in eos qui praesunt sententia retorquetur. Unde, magnifici
filii, exhortor ut omni cura omnique sollicitudine
animarum vestrarum <emph>703</emph> zelum habere debeatis,
et quas rationes omnipotenti Deo de subjectis
vestris reddituri estis aspiciatis. Ad hoc quippe
vobis illi commissi sunt, quatenus et ipsi vestrae utilitati
valeant ad terrena servire, et vos per vestram
providentiam eorum animabus ea quae sunt aeterna
prospicere. Si igitur impendunt illi quod debent, vos
eis cur non solvitis quod debetis? id est, ut assidue
<pb n="0694A"/>
illos magnitudo vestra commoneat, ab idololatriae
errore compescat, quatenus eis ad fidem ductis, omnipotentem
Dominum erga se placabilem faciat. Ecce
enim mundum hunc quam vicinus finis urget aspicitis;
quod modo humanus in nos, modo divinus saeviat
gladius videtis; et tamen vos veri Dei cultores
a commissis vobis lapides adorari conspicitis, et tacetis?
Quid, quaeso, in tremendo judicio dicturi estis,
quando hostes Dei et sub potestate vestra suscepistis,
et tamen eos Deo subdere atque ad eum revocare
contemnitis? Unde debitum salutationis alloquium
solvens, peto ut magnitudo vestra attendere erga
zelum Dei vehementer invigilet, et quis quantos ad
Christum perduxerit suis mihi epistolis indicare festinet.
Quod ergo vos agere ex aliqua occasione forsitan
<pb n="0694B"/>
minime valetis, praedicto fratri et coepiscopo
nostro Felici vel filio meo Cyriaco injungite, eisque
ad opus Dei solatium praebete, ut in remuneratione
vitae tanto possitis esse participes, quanto nunc bono
operi solatium praebetis.
</p>
        </div2>

<div2>
          <head>EPISTOLA XXVI. AD JANUARIUM EPISCOPUM. <hi>Clericos, a quibus despiciebatur, ad disciplinam cogendos. Rusticum in infidelitate pertinacem pensionis onere premendum. Clerici carne lapsi irrevocabiliter deponantur. Accurate, antequam ordinentur, examinandi. Sardiniae presbyteris id concedit quod vetuerat, ut nempe, quos baptizabunt, si episcopi desint, chrismate in frontibus tangant.</hi> </head>
<p>Gregorius Januario episcopo Caralitano.</p>
<p>Fratris et coepiscopi nostri Felicis, et Cyriaci abbatis
<pb n="0694C"/>
relatione cognovimus <note>(Grat. 11, q. 1, c. 40)</note> 
quod in <emph>704</emph> insula Sardinia sacerdotes a laicis judicibus
opprimantur, et fraternitatem tuam ministri
sui despiciant; dumque solum simplicitati a vobis
studetur, quantum videtur, disciplina negligitur.
Unde hortor ut, omni excusatione postposita, ecclesiam
quam suscepisti auctore Deo regas, disciplinam
clericis tenere, nullius verba metuere studeas.
Archidiaconum vero tuum <note>(Grat. dist. 81, c. 29)</note>,
ut audio, cum mulieribus habitare prohibuisti, et
nuncusque in ea prohibitione despiceris. Qui nisi
jussioni tuae paruerit, eum sacro ordine volumus esse
privatum.</p>
<p>Accidit autem aliud valde lugendum, quia ipsos
<pb n="0695A"/>
rusticos, quos habet Ecclesia tua, nuncusque in infidelitate
remanere negligentia fraternitatis vestrae
permisit. Et quid vos admoneo ut extraneos ad
Deum adducatis, qui vestros ab infidelitate corrigere
negligitis? Unde necesse est vos per omnia in eorum
conversionem vigilare. Nam si cujuslibet episcopi in
Sardinia insula paganum rusticum invenire potuero,
in eumdem episcopum fortiter vindicabo. <note>(Cf. Joan.
Diac. l. II, c. 47.)</note> </p>
<p>Jam vero <note>(Grat. 23, q. 6, c. 4)</note>, si rusticus tantae fuerit
perfidiae et obstinationis inventus, ut ad Dominum
Deum venire minime consentiat, tanto pensionis
onere gravandus est, ut ipsa exactionis suae poena
compellatur ad rectitudinem festinare.</p>
<p>Pervenit etiam ad nos <note>(Grat. dist. 50, can. 9)</note> 
<pb n="0695B"/>
 quosdam de sacris ordinibus lapsos, vel post poenitentiam,
vel ante, ad ministerii sui officium revocari,
quod omnino prohibuimus, et in hac re sacratissimi
quoque canones contradicunt. Qui igitur
post acceptum sacrum ordinem lapsus in peccatum
carnis fuerit, sacro ordine ita careat, ut ad altaris
ministerium ulterius non accedat. Sed ne unquam ii
<pb n="0696A"/>
qui ordinati sunt pereant, provideri debet quales ordinentur,
ut prius aspiciatur si vita eorum continens
in annis plurimis fuit, si studium lectionis, si
eleemosynae amorem habuerunt. Quaerendum quoque
est ne forte fuerit bigamus. Videndum etiam ne sine
litteris, aut ne obnoxius curiae, compellatur post sacrum
ordinem ad actionem publicam redire. Haec
itaque omnia diligenter fraternitas vestra inquirat,
ut, dum diligenter <emph>705</emph> quilibet exquisitus ordinatur,
non celeriter post ordinationem deponatur. Ea
autem quae fraternitati vestrae scripsimus, cunctis
sub vobis episcopis innotescite, quia ego illis scribere
nolui, ne honorem vestrum viderer imminuere.</p>
<p>Pervenit quoque ad nos quosdam scandalizatos
fuisse, quod presbyteros chrismate tangere eos qui
<pb n="0696B"/>
baptizandi sunt prohibuimus. Et nos quidem secundum
usum veterem Ecclesiae nostrae fecimus; sed si
omnino hac de re aliqui contristantur, ubi episcopi
desunt, ut presbyteri etiam in frontibus baptizandos
chrismate tangere debeant concedimus <note>(Grat. dist.
95, c. 1; lib. IV Sent. dist. 7, cap. 1. Vide sup.
ep. 9)</note>.
</p>
        </div2>

<div2>
          <head>EPISTOLA XXVII. AD JANUARIUM EPISCOPUM. <hi>A xenodochis rationes exigat; ii sint notae probitatis atque industriae clerici. Qui Epiphanium presbyterum scriptis epistolis accusavit, si in probatione deficiat, communione privetur. Paulus clericus in maleficiis deprehensus detur in poenitentiam. Gratis ordinentur, vel connubio jungantur clerici; gratis velentur virgines. Ad laicorum patrocinia clerici non confugiant.</hi> </head>

<pb n="0697A"/>
<p>Gregorius Januario episcopo Caralitano.</p>
<p>Oportebat quidem fraternitatem tuam ita de rebus
piis esse sollicitam, ut nihil ad explendas eas nostris
admonitionibus penitus indigeret; tamen quia quaedam
ad nos pervenerunt quae <emph>706</emph> sunt corrigenda
capitula, nihil est incongruum si nostrae quoque vobis
pagina auctoritatis accedat.</p>
<p>
            <pb n="0697B"/>Quamobrem significamus pervenisse ad nos consuetudinem
fuisse ut xenodochia quae sunt in Caralitanis
partibus constituta, apud episcopum civitatis
<pb n="0698A"/>
singulis quibusque temporibus suas subtiliter rationes
exponerent, ejus videlicet tuitione atque sollicitudine
gubernanda. Quod quia tua hactenus fertur charitas
neglexisse, hortamur ut, sicut dictum est, tibi singulis
quibusque temporibus rationes suas xenodochi,
qui in eis sunt constituti vel fuerunt, subtiliter ponant.
Atque tales in eis qui praesint ordinentur,
qui vita, moribus, atque industria inveniantur esse
dignissimi, religiosi duntaxat, quos vexandi judices
non habeant potestatem, ne si tales personae fuerint,
quas in suum possint evocare judicium, vastandarum
rerum debilium qui illic rejacent praebeatur occasio;
de quibus rebus summam te curam gerere volumus,
ut nulli sine tua dentur notitia, ne usque ad direptionem
earum ex fraternitatis tuae perveniatur incuria.</p>
<p>
            <pb n="0698B"/>Praeterea nosti latorem praesentium Epiphanium
presbyterum quorumdam Sardorum litteris criminaliter
<pb n="0699A"/>
accusatum <note>(Grat. 5, q. 6, c. 4)</note>. Cujus nos, ut
voluimus, discutientes causam, nihilque in eo objectorum
reperientes, ut ad locum suum reverteretur,
absolvimus. Criminis ergo ejus auctores te volumus
perscrutari. Et nisi qui easdem transmisit <emph>707</emph> epistolas
paratus fuerit hoc quod objecit canonicis atque
 districtissimis probationibus edocere, nullatenus ad
sanctae mysterium communionis accedat.</p>
<p>Paulum vero clericum, qui saepe dicitur in maleficiis
deprehensus, qui, despecto habitu suo ad laicam
reversus vitam, in Africam fugerat, si ita est,
 corporali prius proveniente vindicta, praevidimus in
poenitentiam dari, quatenus et secundum apostolicam
sententiam ex carnis afflictione spiritus salvus fiat,
et terrenas peccatorum sordes, quas pravis contraxisse
<pb n="0699B"/>
fertur operibus, lacrymarum possit assiduitate
diluere. Eis vero qui ab ecclesiastica communione
suspensi sunt, nullus religiosus secundum canonum
praecepta jungatur.</p>
<p>De ordinationibus vero vel de nuptiis clericorum,
aut de iis quae velantur virginibus, nullus, ut nunc
fieri dicitur, quidquam praemii praesumat accipere,
nisi quidpiam sua sponte offerre maluerint.</p>
<p>De mulieribus quae de monasteriis ad laicam vitam
sunt egressae, virosque sortitae, quid fieri debeat,
cum praedicto fraternitatis tuae presbytero subtilius
sumus collocuti, cujus relatione sanctitas vestra potest
plenius informari.</p>
<p>Religiosi vero clerici conventus patrociniaque laicorum
caveant, et tuae modis omnibus secundum canones
<pb n="0699C"/>
jurisdictioni subdantur, ne remissione fraternitatis
tuae ejus cui praees sit disciplina dissoluta
Ecclesiae.</p>
<p>Eos autem <note>(Grat. 27, q. 1, c. 29)</note> qui in praedictas
mulieres quae egressae sunt de monasteriis excesserunt,
et nunc dicuntur communione suspensi, si
fraternitas tua de tali facinore digne poenituisse praeviderit,
ad sacram communionem te volumus revocare.</p>
</div2>

<div2>
          <head>EPISTOLA XXVIII. AD CANDIDUM DEFENSOREM. <hi>Ut Albino luminibus privato singulis annis duos tremisses praebeat.</hi> </head>

<pb n="0700A"/>
<p>Gregorius Candido defensori.</p>
<p>Necessitatem patientibus pontificale convenit adesse
subsidium. Pro qua re experientiae tuae praesenti
auctoritate praecipimus quatenus Albino privato luminibus
filio quondam Martini coloni singulis annis
 duos tremisses sine aliqua dilatione praestare non desinat,
non dubitatura suis hoc sine dubio rationibus
imputari.
</p>
        </div2>

<div2>
          <head> <emph>708</emph> EPISTOLA XXIX. AD JANUARIUM EPISCOPUM. <hi>Phausiana quae pridem habuerat episcopum, nunc quoque habeat.</hi> </head>
<p>
            <pb n="0700B"/>Gregorius Januario episcopo Caralitano.</p>
<p>Pervenit ad nos in loco qui intra provinciam Sardiniam
 Phausiana dicitur consuetudinem fuisse
episcopum ordinandi, sed hanc pro rerum necessitate
longis abolevisse temporibus. Quia autem nunc
sacerdotum indigentia quosdam illic paganos remanere
cognovimus, et ferino degentes modo, Dei cultum
penitus ignorare, hortamur fraternitatem tuam
ut illic secundum pristinum modum ordinare festinet
antistitem, talem videlicet qui ad hoc opus moribus
ac verbo existat idoneus, et aberrantes ad gregem
dominicum pastorali studeat aemulatione
deducere; quatenus eo illic ad animarum vacante
compendium, nec vos inveniamini superflua poposcisse,
nec olim destructa frustra nos reformasse
<pb n="0700C"/>
poeniteat.
</p>
        </div2>

<div2>
          <head>EPISTOLA XXX. AD CONSTANTINAM AUGUSTAM. <hi>Ut Constantinam caput sancti Pauli postulantem deterreat, varia recenset prodigia. Addit hanc esse Romanis consuetudinem, ut reliquias petentibus brandea solum concedant. Ad objectam Graecorum consuetudinem respondet. Tandem e catenis sancti Pauli particulas lima excutiendas promittit.</hi> </head>
<p>Gregorius Constantinae Augustae.</p>
<p>
            <pb n="0701A"/>Serenitas vestrae pietatis, religionis studio et sanctitatis
amore conspicua, propter eam quae in honorem
sancti Pauli apostoli in palatio aedificatur ecclesiam,
caput ejusdem sancti Pauli, aut aliud quid
de corpore ipsius, suis ad se jussionibus a me praecepit
debere transmitti. Et dum illa mihi desiderarem
imperari, de quibus facillimam obedientiam exhibens
vestram erga me amplius potuissem gratiam
provocare, major me moestitia tenuit, quod illa praecipitis
quae facere nec possum, nec audeo. Nam corpora
sanctorum Petri et Pauli apostolorum tantis in
Ecclesiis suis coruscant miraculis atque terroribus,
ut neque ad orandum sine magno illuc timore possit
accedi. Denique dum beatae recordationis decessor
meus, quia argentum, quod supra sacratissimum
<pb n="0701B"/>
corpus beati Petri apostoli erat, longe tamen ab
eodem corpore fere quindecim pedibus mutare voluit,
 signum ei non parvi terroris apparuit. <emph>709</emph> 
Sed et ego aliquid similiter ad sacratissimum corpus
sancti Pauli apostoli meliorare volui; et quia necesse
erat ut juxta sepulcrum ejus effodi altius debuisset,
praepositus loci ipsius ossa aliqua non quidem eidem
sepulcro conjuncta reperit. Quae quoniam levare
praesumpsit, atque in alium locum transponere, apparentibus
quibusdam tristibus signis, subita morte
defunctus est.</p>
<p>Praeter haec autem sanctae memoriae decessor
meus, itidem ad corpus sancti Laurentii martyris
quaedam meliorare desiderans, dum nescitur ubi venerabile
corpus esset collocatum, effoditur exquirendo,
<pb n="0702A"/>
et subito sepulcrum ipsius ignoranter apertum
est; et ii qui praesentes erant atque laborabant, monachi
et mansionarii, qui corpus ejusdem martyris
viderunt, quod quidem minime tangere praesumpserunt,
omnes intra decem dies defuncti sunt, ita ut
nullus vitae superesse potuisset, qui sanctum justi
corpus illius viderat.</p>
<p>Cognoscat autem tranquillissima domina, quia
 Romanis consuetudo non est, quando sanctorum
reliquias dant, ut quidquam tangere praesumant de
corpore, sed tantummodo in pyxide brandeum
mittitur, atque ad sacratissima corpora sanctorum
ponitur. Quod levatum in ecclesia, quae est dedicanda
debita cum veneratione reconditur, et tantae per hoc
ibidem virtutes fiunt, ac si illuc specialiter eorum
<pb n="0702B"/>
corpora deferantur. Unde <emph>710</emph> contigit ut beatae
recordationis Leonis papae temporibus, sicut a majoribus
traditur, dum quidam Graeci de talibus reliquiis
dubitarent, praedictus pontifex hoc ipsum brandeum
allatis forficibus inciderit, et ex ipsa incisione sanguis
effluxerit. In Romanis namque vel totius Occidentis
partibus omnino intolerabile est atque sacrilegum,
si sanctorum corpora tangere quisquam fortasse
voluerit. Quod si praesumpserit, certum est
quia haec temeritas impunita nullo modo remanebit.
Pro qua re de Graecorum consuetudine, qui ossa levare
sanctorum se asserunt, vehementer miramur,
et vix credimus. Nam quidam monachi Graeci huc
ante biennium venientes nocturno silentio juxta ecclesiam
sancti Pauli, corpora mortuorum in campo
<pb n="0703A"/>
jacentia effodiebant, atque eorum ossa recondebant,
servantes sibi, dum recederent. Qui cum tenti
et cur hoc facerent diligenter fuissent discussi, confessi
sunt quod illa ossa ad Graeciam essent tanquam
sanctorum reliquias portaturi. Ex quorum exemplo,
sicut praedictum est, major nobis dubietas nata est,
utrum verum sit quod levare veraciter ossa sanctorum
dicuntur.</p>
<p>De corporibus vero beatorum apostolorum quid
ego dicturus sum, dum constet quia eo tempore quo
passi sunt ex Oriente fideles venerunt, qui eorum
corpora sicut civium suorum repeterent? Quae ducta
usque ad secundum urbis milliarium, in loco qui dicitur
 Catacumbas collocata sunt. <emph>711</emph> Sed dum ea
exinde levare omnis eorum multitudo conveniens niteretur,
<pb n="0703B"/>
ita eos vis tonitrui atque fulguris nimio metu
terruit atque dispersit, ut talia denuo nullatenus attentare
praesumerent. Tunc autem exeuntes Romani
eorum corpora, qui hoc ex Domini pietate meruerunt,
levaverunt, et in locis quibus nunc sunt condita
posuerunt.</p>
<p>Quis ergo, serenissima domina, tam temerarius
possit existere, ut haec sciens, eorum corpora non
dico tangere, sed vel aliquatenus praesumat inspicere?
Dum igitur talia mihi a vobis praecepta sunt,
de quibus parere nullatenus potuissem, quantum
<pb n="0704A"/>
invenio, non vestrum est; sed quidam homines contra
me pietatem vestram excitare voluerunt, ut mihi,
quod absit, voluntatis vestrae gratiam subtraherent,
et propterea quaesiverunt capitulum de quo vobis
quasi inobediens invenirer. Sed in omnipotente
Domino confido, quia nullo modo benignissimae voluntati
subripitur, et sanctorum apostolorum virtutem,
quos toto corde et mente diligitis, non ex corporali
praesentia, sed ex protectione semper habebitis.</p>
<p>Sudarium vero, quod similiter transmitti jussistis,
cum corpore ejus est, quod ita tangi non potest,
sicut nec ad corpus illius accedi. Sed quia serenissimae
dominae tam religiosum desiderium esse vacuum
<pb n="0704B"/>
non debet, de catenis quas ipse sanctus Paulus
apostolus in collo et in manibus gestavit, ex quibus
multa miracula in populo demonstrantur, partem aliquam
vobis transmittere festinabo, si tamen hanc
tollere limando praevaluero; quia dum frequenter ex
catenis eisdem multi venientes benedictionem petunt,
ut parvum quid ex limatura accipiant, assistit
sacerdos cum lima, et aliquibus petentibus ita concite
aliquid de catenis ipsis excutitur, ut mora nulla
sit. Quibusdam vero petentibus, diu per catenas ipsas
ducitur lima, et tamen ut aliquid exinde exeat,
<pb n="0705A"/>
non obtinetur. Mense Junio, indictione 12. <note>(Cf.
Joan. Diac., l. III, n. 56.)</note> </p>
</div2>

<div2>
          <head>EPISTOLA XXXI. AD THEODORUM MEDICUM. <hi>Gratias refert de transmissa in pauperes pecunia. Ad sacrae Scripturae lectionem hortatur. Commendat Narsetem. Mittit munera tabulas.</hi> </head>
<p>Gregorius Theodoro medico imperatoris.</p>
<p>Ego omnipotenti Deo gratias ago, quia eorum qui
se vicissim veraciter diligunt loca animum non dividunt.
Ecce enim, dulcissime et gloriosissime fili,
longe nobis distamus corpore, et tamen praesentes
nobis existimus charitate. Hoc vestra opera, hoc
scripta testantur, hoc de praesenti expertus sum,
hoc de absenti vestra gloria recognosco. Hoc vos et
hominibus amabiles, et omnipotenti Deo dignos in
<pb n="0705B"/>
perpetuum faciat. Quia enim virtutum mater est charitas,
idcirco bonorum operum fructus profertis, quia
ipsam eorum fructuum in mente radicem tenetis. Ea
autem quae in redemptionem captivorum, Deo vobis
aspirante transmisistis, laetus, fateor, et tristis accepi.
Laetus videlicet vobis, quos de praeparanda mansione <emph>712</emph> 
 coelestis patriae cogitare cognovi; tristis vero
vehementer mihi, qui super curam rerum sancti
Petri apostoli adhuc etiam de rebus dulcissimi filii
mei domni Theodori rationes positurus sum, sollicite
an negligenter eas expenderim, requirendus
vado. Omnipotens autem Deus, qui menti vestrae
suae misericordiae viscera infudit, qui vobis sollicite
cogitare concessit, hoc quod de Salvatore nostro per
egregium praedicatorem dicitur: <hi>Quia pro nobis egenus
<pb n="0705C"/>
factus est, cum dives esset <note>(II Cor. VIII, 9)</note>
            </hi>, in
ejusdem Salvatoris adventu, vos virtutibus divites
ostendat, ab omni culpa liberos assistere faciat, et
pro terrenis coelestia, pro transitoriis gaudia vobis
mansura concedat.</p>
<p>Hoc autem quod pro vobis agi apud sacratissimum
corpus sancti Petri apostoli scribitis, certum tenete
quia etsi lingua vestra faceat, fieri charitas vestra
jubet. Sed utinam digni simus qui pro vobis orare
debeamus. Quia vero dignus ego non sum, non ambigo.
Sed multi hic digni sunt, qui ex oblatione vestra
ab hostibus redimuntur, et fideliter nostro Creatori
deserviunt, de quibus hoc egistis quod scriptum est:
<pb n="0706A"/> <hi>Absconde eleemosynam in sinu pauperis, et haec pro te
exorabit 
 <note>(Eccli. XXIX, 15)</note>
            </hi>.</p>
<p>Sed quia ille plus diligit, qui plus praesumit, erga
dulcissimam mentem gloriosissimi filii mei domni
Theodori habeo aliquam querelam, quia donum ingenii,
donum rerum, donum misericordiae atque charitatis
a sancta Trinitate percepit; sed tamen saecularibus
indesinenter causis astringitur, assiduis processionibus
occupatur, et quotidie legere neglegit
verba Redemptoris sui. Quid est autem Scriptura
sacra, nisi quaedam epistola omnipotentis Dei ad
creaturam suam? Et certe sicubi esset gloria vestra
alibi constituta, et scripta terreni imperatoris acciperet,
non cessaret, non quiesceret, somnum oculis
non daret, nisi prius quid sibi imperator terrenus
scripsisset agnovisset. Imperator coeli, Dominus hominum
<pb n="0706B"/>
et angelorum, pro vita tua tibi suas epistolas
transmisit, et tamen, gloriose fili, easdem epistolas
ardenter legere negligis. Stude ergo, quaeso, et quotidie
Creatoris tui verba meditare. Disce cor Dei in
verbis Dei, ut ardentius ad aeterna suspires, ut
mens vestra ad coelestia gaudia majoribus desideriis
accendatur. Tanto enim tunc major ei erit requies,
quanto modo amore Conditoris sui requies nulla fuerit.
Sed ad haec agenda infundat vobis omnipotens
Deus consolatorem spiritum. Ipse mentem vestram
sua praesentia impleat, et implendo levet.</p>
<p>De me autem cognoscite quia multas hic et innumeras
amaritudines patior. Sed ago omnipotenti
Deo gratias, quia minus affligor valde quam mereor.</p>
<p>
            <pb n="0706C"/>Charissimum autem filium meum susceptum vestrum
domnum Narsetem gloriae vestrae commendo.
Quem quidem scio commendatum in omnibus habetis,
sed facere vos rogo quod facitis, ut dum peto quod
fieri video, mercedi vestrae me petendo subjungam.
Praeterea excellentiae vestrae benedictionem ea qua
transmissa est charitate suscepi. Unam vero anatem
 cum duobus parvulis anaticis pro vestri amoris gratia
transmittere <emph>713</emph> praesumpsi, ut quoties ad respiciendum
eam vester oculus ducitur, memoria etiam
mei inter occupationes tumultusque causarum in animum
vestrum revocetur.
</p>
        </div2>

<div2>
          <head>EPISTOLA XXXII. AD NARSEM PATRICIUM. <hi>Causam presbyterorum cum Joanne patriarcha se ad canonum normam omnino exacturum declarat. Commendatum a se Theodoro Narsetem. Epistolae brevitatem excusat, quod tribulationibus prematur.</hi> </head>

<pb n="0707A"/>
<p>Gregorius Narsae patricio.</p>
<p>Multa mihi dulcissima charitas vestra per epistolas
suas in bonae operationis laudibus est locuta, ad
quae omnia breviter ego respondeo: <hi>Nolite me vocare
Noemi, id est pulchram; sed vocate me Mara, id
est amaram, quia amaritudine plena sum <note>(Ruth. I, 20)</note>
            </hi>.</p>
<p>De causa vero presbyterorum quae cum fratre meo
et coepiscopo, viro reverendissimo Joanne patriarcha
agitur, ipsum, puto, adversarium patimur, quem
<pb n="0707B"/>
asseris velle canones custodire. Charitati autem tuae
breviter fateor quia omni virtute et omni pondere
eamdem causam, auxiliante omnipotente Deo,
 exigere paratus sum. In qua si videro sedi apostolicae
canones non servari, dabit omnipotens Deus
quid contra contemptores ejus faciam.</p>
<p>Quod autem scripsit mihi charitas vestra, ut filio
meo domno Theodoro archiatro et expraefecto pro
vobis gratias agerem, feci, et quantum potui commendare
minime cessavi. Peto autem mihi ignoscas
quod epistolis tuis sub brevitate respondeo, quia tantis
tribulationibus premor, ut mihi neque legere,
neque per epistolas multa loqui liceat. Hoc solum tibi
breviter dico: <hi>Quia oblitus sum manducare panem
meum a voce</hi> <emph>714</emph> <hi>gemitus mei <note>(Ps. CI, 5)</note>
            </hi>. Omnes
<pb n="0707C"/>
qui vobiscum sunt mea peto vice salutari. Domnae
<pb n="0708A"/>
Dominicae salutes meas dicite, cui minime respondi,
quia cum sit Latina, Graece mihi scripsit.
</p>
        </div2>

<div2>
          <head>EPISTOLA XXXIII. AD ANTHEMIUM SUBDIACONUM. <hi>Judaeis conversis tribus det solidos singulis annis.</hi> </head>
<p>Gregorius Anthemio subdiacono.</p>
<p>His quos de Judaica perditione Redemptor noster
ad se dignatur convertere, rationabili nos oportet
moderatione concurrere, ne victus, quod absit, inopiam
patiantur. Ideoque tibi hujus praecepti auctoritate
mandamus quatenus filiis Justae ex Hebraeis, id
est Juliano, Redempto, et Fortunae, a tertia decima
succedenti indictione annis singulis solidos dare non
differas, quos tuis noveris modis omnibus rationibus
imputandos.
</p>
        </div2>

<div2>
          <head>EPISTOLA XXXIV. AD PANTALEONEM PRAEFECTUM. <hi>Ut Donatistarum audaciam comprimat, et Paulum episcopum Romam quantocius mittat, hortatur.</hi> </head>

<pb n="0708B"/>
<p>Gregorius Pantaleoni praefecto Africae.</p>
<p>Haereticorum nefandissimam pravitatem, qualiter
lex persequatur instantius, excellentiae vestrae non
habetur incognitum. Hi igitur quos et fidei nostrae
integritas et legum damnat districtio mundanarum,
non leve peccatum est si vestris inveniant temporibus
licentiam reserpendi. In illis igitur partibus, quantum
didicimus, ita Donatistarum crevit audacia, ut non
solum de suis Ecclesiis auctoritate pestifera ejiciant
catholicae fidei sacerdotes, sed hos et quos vera <emph>715</emph> 
confessione aqua regenerationis abluerat, rebaptizare
non metuant. Valdeque miramur, si tamen ita est,
<pb n="0708C"/>
ut vobis illic positis, hujuscemodi liceat hominibus
<pb n="0709A"/>
pravis excedere. Primum siquidem quale de vobis
judicium hominibus relinquatis attendite, si hi qui
aliorum temporibus justa ratione compressi sunt vobis
administrantibus viam sui excessus inveniant.
Deinde perditorum animas Deum nostrum de manu
vestra scitote requirere, si tantum nefas, in quantum
possibilitas exigit, emendare negligitis. Haec enim
excellentia vestra non amare suscipiat. Nam quia vos
ut filios proprios diligimus, propterea haec quae vobis
prodesse non ambigimus indicamus. Paulum vero
fratrem et coepiscopum nostrum ad nos sub omni
festinatione dirigite, ne cuiquam impediendi eum
 aliqua excusatione detur occasio; ut veritatem plenius
agnoscentes, qualiter tanti facinoris ultio debeat
provenire, Deo adjuvante, rationabili possimus tractatu
<pb n="0709B"/>
disponere.
</p>
        </div2>

<div2>
          <head>EPISTOLA XXXV. AD VICTOREM ET COLUMBUM EPISCOPOS. <hi>Coacto concilio, Donatistis prompte ac fortiter obsistant. Mittant ad se Paulum episcopum, quo edocente, Donatistarum facinoribus planius cognitis, de illis puniendis ac comprimendis tutius decernat.</hi> </head>
<p>Gregorius Victori et Columbo episcopis Africae.</p>
<p>Qualiter neglectus inter initia morbus vires accipiat,
 ex nostris necessitatibus quicunque in hac
sumus vita constituti probavimus. Huic igitur nascenti
si doctorum obstet provisio medicorum, scimus
quidem quia ante cessaret, quam tarde procuratus
plurimum noceret. Hujus ergo considerationis ratio
vehementer nos debet impellere ut, animarum morbis
<pb n="0709C"/>
initiantibus, tota festinemus possibilitate resistere,
ne dum salubria adhibere medicamenta negligimus,
multorum nobis vitam, quos Deo nostro contendimus
lucrari, subripiant. Unde nos oportet ita caulas
ovium, quibus nos custodes videmur esse praepositi,
vigilanti sollicitudine praemunire, quatenus lupus
insidians undique pastores sibi repugnantes inveniat,
et viam ingrediendi in eas non habeat.</p>
<p>Comperimus siquidem Donatistarum stimulos sic
in illis partibus gregem turbasse dominicum, ac si
nullius pastoris moderamine regeretur. Nuntiatumque
nobis est, quod dicere sine gravi dolore non possumus,
quoniam plurimi eorum venenatis jam sint dentibus
laniati. Denique ut sacerdotes catholicos pravissima
de suis Ecclesiis <emph>716</emph> temeritate depellerent, et
<pb n="0709D"/>
multos insuper quibus salutem regenerationis aqua
praebuerat, rebaptizantes, pravitate nefandissima
necavisse. Quae res animos nostros valde moestificat,
<pb n="0710A"/>
quod vobis illic positis damnatae praesumptioni tantum
scelus perpetrare licuerit.</p>
<p>Qua de re fraternitatem vestram scriptis decurrentibus
adhortamur, ut, habito tractatu, unitoque concilio,
ita nascenti huic adhuc morbo inhianter
ac tota virtute debeatis obsistere, dummodo nec vires
ex neglectu percipiat, nec in commisso vobis grege
pestilentiae damna concutiat. Nam si quolibet modo,
quod non credimus, incipienti negligitis iniquitati
resistere, plurimos erroris sui gladio vulnerabunt. Et
est profecto gravissimum, laqueo diabolicae fraudis
irretiri permittere, quos prius possumus, ne alligentur,
eripere. Melius est autem ne quisquam vulneretur
obsistere, quam vulneratus qualiter sanari possit
exquirere. Hoc itaque considerantes, sacrilegam pravitatem
<pb n="0710B"/>
sedula oratione ac virtute qua valetis obruere
festinate, ut et subsequens nuntius, Christi gratia
suffragante, de eorum nos ultione laetificet magis,
quam de excessu contristet.</p>
<p>Paulum praeterea fratrem et coepiscopum nostrum
ad nos, quo potestis studio, omni sub festinatione
dirigite; quatenus ab eo causas subtilius tanti facinoris
agnoscentes, huic nefandissimae pravitati cum
Creatoris nostri solatio medicinam dignae possimus
correptionis imponere.</p>
</div2>

<div2>
          <head>EPISTOLA XXXVI. AD LEONEM EPISCOPUM. <hi>Ne subdiaconi cum suis uxoribus misceantur. Speciosi subdiaconi uxor, in monasterium ob secundas nuptias detrusa, dimittatur.</hi> </head>
<p>
            <pb n="0710C"/>Gregorius Leoni episcopo Catanensi.</p>
<p>Multorum relatione comperimus hanc apud vos
olim consuetudinem tenuisse, ut subdiaconi suis
licite miscerentur conjugibus <note>(Grat. dist. 32, can. 2;
et caus. 27, quaest. 2, c. 20)</note>. Quod ne denuo quisquam
praesumeret, a servo Dei sedis nostrae diacono, ex
auctoritate nostri decessoris, est isto modo prohibitum,
ut eodem tempore hi qui jam uxoribus fuerant
copulati unum ex duobus eligerent, id est, aut a suis
uxoribus abstinerent, aut certe nulla ratione ministrare
praesumerent. Et quantum dicitur, Speciosus
tunc subdiaconus pro hac re ab administrationis se
suspendit officio, et usque in obitus sui tempus notarii
quidem gessit officium, et a ministerio, quod subdiaconum
oportuerat exhibere, cessavit. Post cujus
<pb n="0710D"/>
obitum, quia relicta ejus Honorata marito est
sociata, a tua eam fraternitate <emph>717</emph> in monasterio
cognovimus esse deputatam. Ideoque si, ut fertur,
<pb n="0711A"/>
ejus se maritus ab administratione suspendit, ante
dictae mulieri non debet officere, quod ad secundam
conjugii copulationem migravit, praesertim si non tali
mente subdiacono juncta est, ut a carnis voluptatibus
abstineret.</p>
<p>Si ergo ita se veritatem quemadmodum edocti sumus
habere cognoscis, praedictam te mulierem de
monasterio per omnia convenit relaxare, ut ad suum
maritum sine aliqua possit formidine remeare.</p>
<p>De caetero vero fraternitas tua sit omnino sollicita,
ut quos ad hoc jam officium contigerit promoveri,
hoc quam maxime diligenter inspiciat, ne si uxores
habent, miscendi se cum eis licentia potiantur, sed
ad similitudinem sedis apostolicae eos cuncta observare
sua nihilominus districtione constituat.
</p>
        </div2>

<div2>
          <head>EPISTOLA XXXVII. AD MAXIMIANUM EPISCOPUM. <hi>Euplo patris et matris bona reddi jubet.</hi> </head>

<pb n="0711B"/>
<p>Gregorius Maximiano episcopo Syracusano.</p>
<p>Euplus praesentium portitor Eusanium Agrigentinae
civitatis episcopum suum fuisse memorat genitorem,
matrisque suae res apud eum plurimas indicat mansisse.
Quem quoniam intestatum asserit esse defunctum,
ideo et res maternas sibi petit debere restitui,
et ante dicti episcopi patris sui se permitti substantiam
adipisci. Qua de re fraternitati tuae hujus praecepti
serie deputamus, quatenus diligenter curet addiscere;
et si quid apud praedictam Ecclesiam de rebus
matris ipsius inveniri potuerit, si quidem nihil
est quod ante dicto Euplo rationabiliter possit obsistere,
<pb n="0711C"/>
ei secundum suam faciat portionem restitui.
 Proinde et de rebus paternis quas ante episcopatum
dignoscitur habuisse, si eas in jus Ecclesiae suae quolibet
modo non transtulit, ei, quantum portioni ejus
legaliter scit competere, ut satisfieri possit immineat.
Nam omnino et contra rationem et contra nostrum
probatur esse propositum, si cui ea quae juste competunt,
restitui ac satisfieri denegemus. Ita ergo haec
fraternitas tua implere festinet, ut suprascripto portitori
ad nos denuo ex hac re nulla remeandi necessitas
imponatur. Nam quod beatae recordationis
<pb n="0712A"/>
decessor noster praeceptum direxerat, ut lapso eo
omnes res ejus Ecclesiae remanerent, hoc ideo eum
credimus praecepisse, ne per eas adhuc amplius deperiret;
nunc vero aequum esse pensamus ut filium
patris culpa non ingravet, sed fraternitatis tuae dispensatione
quidquid ei legaliter potest competere consequatur.
</p>
        </div2>

<div2>
          <head> <emph>718</emph> EPISTOLA XXXVIII. AD THEODELINDAM REGINAM. <hi>Ab imperitis seductam dolet. Sanctarum quatuor synodorum, maxime Chalcedonensis, fidem in Romana Ecclesia integram servari profitetur. Hortatur ne extra Constantii episcopi communionem maneat.</hi> </head>
<p>Gregorius Theodelindae reginae Langobardorum.</p>
<p>Quorumdam ad nos relatione pervenit ab aliquibus
<pb n="0712B"/>
episcopis gloriam vestram usque ad hoc scandalum
contra sanctam Ecclesiam fuisse perductam, ut sese
a catholicae unanimitatis communione suspenderet.
Quod, quantum vos pure diligimus, tanto de vobis
fortius dolemus, quia vos imperitis stultisque hominibus
creditis, qui non solum ea quae loquuntur nesciunt,
sed vix ea quae audierunt percipere possunt.
Qui dum neque legunt, neque legentibus credunt, in
ipso errore manent, quem sibi ipsi de nobis finxerunt.
Nos enim veneramur sanctas quatuor synodos:
Nicaenam, in qua Arius; Constantinopolitanam, in
qua Macedonius; Ephesinam primam, in qua
Nestorius; Chalcedonensem, in qua Eutyches atque
Dioscorus damnatus est; profitentes quia quisquis
aliter sapit quam hae quatuor synodi, a fide veritatis
<pb n="0712C"/>
alienus est. Damnamus autem quoscunque damnant, et
quoscunque absolvunt absolvimus, sub anathematis
interpositione ferientes eum qui earumdem quatuor
synodorum, maxime autem Chalcedonensis, de qua
quibusdam imperitis hominibus nata est dubietas et
superstitionis occasio, fidei addere vel adimere praesumit.</p>
<p>Cum itaque integritatem nostram ex aperta mea
 traditione seu professione cognoscitis, dignum est
ut de Ecclesia beati Petri apostolorum principis nullum
ulterius scrupulum dubietatis habeatis; sed in
<pb n="0713A"/>
vera fide persistite, et vitam vestram in petra Ecclesiae,
hoc est in confessione beati Petri apostolorum
principis solidate, ne tot vestrae lacrymae tantaque
bona opera pereant, si a fide vera inveniantur
aliena. Sicut enim rami sine virtute radicis arefiunt,
ita opera quantumlibet bona videantur, nulla sunt,
si a soliditate fidei disjunguntur. Decet ergo gloriam
vestram ad reverendissimum fratrem et coepiscopum
nostrum Constantium, cujus et fides et vita olim
mihi bene est approbata, sub omni celeritate transmittere,
eique directis epistolis indicare ordinationem
ejus quam benigne suscipitis; et quia ab ejus
Ecclesiae communione in nullo separamini, ut vere,
sicut de bona ac fideli filia, communi exsultatione
gratulemur. In hoc autem vos ac vestra <emph>719</emph> opera
<pb n="0713B"/>
Deo placere cognoscite, si priusquam ejus examen
veniat sacerdotum illius judicio comprobentur. <note>(Vide
sup. ep. 4.)</note> </p>
</div2>

<div2>
          <head>EPISTOLA XXXIX. AD CONSTANTIUM EPISCOPUM. <hi>Brixianis civibus non juret se tria capitula minime damnasse, sed in epistola integram Chalcedonensis synodi fidem profiteatur. Joannem Ravennatem intra Missarum solemnia non nominet, nisi id postulet antiqua consuetudo, aut ab illo soleat ipse nominari. Theodelindae iterum scribens, jam quintae synodi non meminit, quae tamen contra priores quatuor statuit nihil. Compescat Fortunatum. Ursicinum e status sui conditione non pulset.</hi> </head>
<p>Gregorius Constantio episcopo Mediolanensi.</p>
<p>Scriptis sanctitatis vestrae percursis, in gravi vos
maerore esse cognovimus, maxime propter episcopos
<pb n="0713C"/>
et cives Brixiae, qui vobis mandant ut eis epistolam
transmittatis, in qua jurare debeatis vos tria
capitula minime damnasse. Quod si decessor fraternitatis
vestrae Laurentius non fecit, a vobis quaeri
non debet. Si autem fecit, cum universali Ecclesia
non fuit, et cautionis suae juramenta transcendit.
Sed quia eumdem virum sua credimus sacramenta
servasse, atque in unitate catholicae Ecclesiae permansisse,
dubium non est quod nulli episcoporum
suorum juraverit se tria capitula minime damnasse.
Ex qua re colligat sanctitas vestra quia cogi non debet
ad hoc quod a decessore vestro factum nullo
<pb n="0714A"/>
modo est. Sed ne ii qui vobis ista scripserunt scandalizari
videantur, transmittite eis epistolam, in
qua sub anathematis interpositione fateamini neque
vos aliquid de fide Chalcedonensis synodi imminuere,
neque eos qui imminuunt recipere, et quoscunque
damnavit damnare, et quoscunque absolvit
absolvere. Unde credo eis posse celerrime satisfieri.</p>
<p>Quod autem scripsistis, quia scandalizantur plurimi
eorum, quia fratrem et coepiscopum nostrum
Joannem Ravennatis Ecclesiae inter missarum solemnia
nominetis, requirenda vobis consuetudo antiqua
est; et si consuetudo fuit, modo a stultis
hominibus reprehendenda non est. Si vero consuetudo
non fuit, fieri non debet unde quibusdam
<pb n="0714B"/>
scandalum moveri possit. Tamen sollicite perquirere
studui si idem Joannes frater et coepiscopus
noster vos ad altare nominet, quod minime
dicunt fieri. Et si ille vestri nominis memoriam
non facit, quae necessitas cogat ignoro, ut vos illius
faciatis. Quod quidem si sine aliquorum <emph>720</emph> scandalo
fieri potest, vos tale aliquid facere valde laudabile
est, quia charitatem quam erga fratres vestros
habetis ostenditis.</p>
<p>Quod autem scripsistis, quia epistolam meam reginae
Theodelindae transmittere minime voluistis,
pro eo quod in ea quinta synodus nominabatur, si
eam exinde scandalizari posse credidistis, recte factum
est, ut minime transmitteretis. Unde nunc ita
facimus sicut vobis placuit, ut quatuor synodos solummodo
<pb n="0714C"/>
laudaremus. De illa tamen synodo quae in
Constantinopoli postmodum facta est, quae a multis
quinta nominatur, scire vos volo quia nihil contra
quatuor sanctissimas synodos constituerit, vel senserit,
quippe quia in ea de personis tantummodo, non
autem de fide aliquid gestum est, et de his personis
de quibus in Chalcedonensi concilio nihil continetur;
sed post expressos canones facta contentio et
extrema actio de personis ventilata est. Nos tamen
sicut voluistis ita fecimus, ut ejusdem synodi nullam
memoriam faceremus. Sed et de episcopis quae
scripsistis, praedictae filiae nostrae reginae scripsimus.
<pb n="0715A"/>
Ursicinum qui vobis scripsit aliqua contra Joannem
fratrem et coepiscopum nostrum, vos per epistolas
vestras et dulcedine et ratione ab intentione sua
compescere debetis. De Fortunato autem fraternitatem
vestram esse sollicitam volumus, ne vobis a
malis hominibus in aliquo subripiatur. Nam audio
eum cum decessore vestro Laurentio ad mensam
Ecclesiae per annos plurimos nuncusque comedisse,
inter nobiles consedisse, et subscripsisse, eumque
fratre nostro sciente in numeris militasse. Et post tot
annos modo videtur fraternitati vestrae ut de status
sui conditione pulsetur. Quod mihi omnino incongruum
videtur. Et ideo hoc per ipsum vobis, sed secreto
mandavi. Tamen si quid est rationabile quod
ei possit opponi, in nostro debet judicio ventilari. Ad
<pb n="0715B"/>
filium vero nostrum domnum Dynamium, si omnipotenti
Deo placuerit, per hominem vestrum scripta
transmittemus.
</p>
        </div2>

<div2>
          <head>EPISTOLA XL. AD MARCELLUM SCHOLASTICUM. <hi>Pro Maximo indulgentiam postulanti amice indicat id rectitudinem disciplinae non pati.</hi> </head>
<p>Gregorius Marcello scholastico.</p>
<p>Gloriae vestrae charitas sic in nostro corde semper
invigilat, ut nihil sibi corporalis defendat <emph>721</emph> 
absentia. Nam quamvis a carnalibus oculis longe est,
mentis tamen aspectibus nunquam deest. Frequenter
enim nos voluntas ad scribendum desideranter impellit,
sed occupatio non permittit. Dum ergo nobilitatis
vestrae peritia non ignoret quantis sit locus noster
occupationibus involutus, quod a scribendi interdum
<pb n="0715C"/>
cessamus officio, non voluntatis, sed necessitatis esse
consideret. Gloria autem vestra quod tardius in sua
nos requirit epistola, qua possit excusatione defendere
non videmus. In hoc igitur sola me debui taciturnitate
<pb n="0716A"/>
defendere, sed fervor charitatis linguam meam
non pertulit habere silentium. Salutantes itaque cum
omni affectu atque dulcedine, indicamus nos graviter
contristatos quod illa a nobis voluistis expetere
in quibus dum voluntatem vestram perficere, quia
obsistit ratio, non valemus, contristare vos, quod
nolumus, videmur. Nam hoc nos sine correptione relinquere
ecclesiastica non sinit aliquo modo disciplina;
nec vos pro talibus decet petere, ne non
rectitudini, sed indisciplinationi, quod absit, videamini
consentire. Causa vero ejusdem Maximi pro quo nobis
scribitis, quem si missarum solemnia celebrare
praesumpserit, jam sacri corporis communione privavimus,
matura quando oportuerit deliberatione, sicut
Deo nostro placuerit, judicabitur atque disponetur.
<pb n="0716B"/>
Oramus autem omnipotentem Dominum, ut et
hic vos sua propitiatione custodiat et ad aeternae
vitae praemia perducat. Mense Augusto, indictione
12. <note>(Vide sup. ep. 10.)</note> 
</p>
        </div2>

<div2>
          <head>EPISTOLA XLI. AD CLERUM, ORDINEM ET PLEBEM HORTONAE. <hi>Barbarum visitatorem delegat. Ante omnia monet ne laicam personam in episcopum eligant.</hi> </head>
<p>Gregorius clero, ordini et plebi consistenti Hortonae.</p>
<p>Vestri antistitis obitum cognoscentes, curae nobis
fuit destitutae Ecclesiae visitationem fratri et coepiscopo
nostro Barbaro solemniter delegare. Cui dedimus
in mandatis ut nihil de reditu, ornatu, ministeriisque
a quoquam usurpari patiatur, cujus vos
<pb n="0716C"/>
assiduis adhortationibus convenit obedire. Hoc tamen
scitote, quia ei ordinandi presbyteros ac diaconos,
si necesse fuerit, quos dignos ad hoc officium
invenire potuerit, dedimus licentiam, quatenus in
<pb n="0717A"/>
ecclesiastico <emph>722</emph> obsequio sacerdos exquiratur,
qui a venerandis canonibus nulla discrepet ratione,
et tanto ministerio dignus valeat reperiri. Qui dum
fuerit postulatus, cum solemnitate decreti omnium
subscriptionibus roborati, et visitatoris pagina prosequente,
ad nos veniat ordinandus, provisuri ante
omnia ne cujuslibet vitae vel meriti laicam personam
praesumatis eligere. Et non solum ille ad episcopatus
apicem nulla ratione provehetur, verum etiam vos
nullis intercessionibus veniam promereri posse cognoscite.
Sed omnes quos ex vobis de laica persona
aspirare constiterit, ab officio et a communione alienos
faciendos procul dubio noveritis.
</p>
        </div2>

<div2>
          <head>EPISTOLA XLII. AD VALENTINUM ABBATEM. <hi>Ne monachi feminas in monasterium inducant, aut eas sibi commatres faciant.</hi> </head>

<pb n="0717B"/>
<p>Gregorius Valentino abbati.</p>
<p>Pervenit ad nos <note>(Grat. 18, q. 21, c. 20)</note>, quod in
monasterio tuo passim mulieres ascendant, et,
quod adhuc est gravius, monachos tuos mulieres sibi
commatres facere, et ex hoc incautam cum eis communionem
habere. Ne ergo hac occasione humani
generis inimicus sua eos, quod absit, calliditate decipiat,
ideo hujus te praecepti serie commonemus, ut
neque mulieres in monasterio tuo deinceps qualibet
occasione permittas ascendere, neque monachos tuos
eas commatres sibi facere. Nam si hoc denuo ad
aures nostras quocunque modo pervenerit, sic te
severissimae noveris ultioni subdendum, ut emendationis
tuae qualitate caeteri sine dubio corrigantur.
<pb n="0717C"/> <note>(Vide l. II, ep. 25.)</note> 
</p>
        </div2>

<div2>
          <head>EPISTOLA XLIII. AD BONIFACIUM VIRUM MAGNIFICUM. <hi>Veniat Romam, de fide sua, jam non per epistolas, sed per semetipsum responsurus. Qui cum eo dubia patiuntur, secure venire posse, cum non potestate, sed ratione erga ipsos usurus sit.</hi> </head>
<p>Gregorius Bonifacio viro magnifico Africae.</p>
<p>Si ita, ut audieram, magnitudo vestra intentione
sollicita de animae suae vita cogitaret, nequaquam
se mihi de fide sua per epistolas, sed per semetipsam
posceret respondere. Nam quod <emph>723</emph> in excusationem
molestia corporalis adducitur, exspectato
salutis tempore, laborem summopere potuistis pro
<pb n="0718A"/>
commodo aeternae salutis assumere, ut et vos de
nostra ratione, et nos de vestra credulitate gauderemus.
Ea enim quae meis scripsi epistolis replicanda
nunc non sunt, neque alia ratiocinatione monstranda,
quia apud nolentis animum, quamvis sit
evidens ratio, haec ipsa obstaculum esse solet. Sed
per vos venite, et beati Petri apostolorum principis
liminibus vosmet praesentate, et cuncta quae scripsi,
nisi ex lectione monstravero, cum qua vultis disputatione
recedite. Hortor vos tamen ut dum vitae spatium
superest, ab ejusdem beati Petri Ecclesia, cui
claves coelestis regni commissae sunt, et ligandi ac
solvendi potestas attributa, vestra anima non inveniatur
divisa, ne si hic beneficium ejus despicitur,
illic vitae aditum claudat.</p>
<p>
            <pb n="0718B"/>Hi autem qui dubitationis vestrae participes sunt,
si ad me venire voluerint, nullam in me quasi ex
potestate prodeuntem violentiam pertimescant. Nam
nos licet in omnibus causis, in his tamen praecipue
quae Dei sunt, ratione magis stringere homines quam
potestate festinamus.</p>
</div2>

<div2>
          <head>EPISTOLA XLIV. AD MAXIMIANUM EPISCOPUM. <hi>Quosdam e Bacaudae episcopi clero, ad sacros ordines in Sicilia promotos, ad ipsum illos repetentem transmittat.</hi> </head>
<p>Gregorius Maximiano episcopo Syracusano.</p>
<p>Indicavit nobis Bacauda frater et coepiscopus noster
quosdam de clero suo in Siciliae partibus ad sacros
ordines pervenisse. Qui quoniam neque presbyterum
neque diaconos se habere commemorat, eos ad se
<pb n="0718C"/>
petiit debere transmitti. Proinde fraternitas tua ubicunque
illos latore praesentium indicante repererit,
huc eos sine dilatione transmittat, quatenus et illi
ad Ecclesiam in qua olim militaverunt, revocentur,
et ante dictus episcopus optatum de eis possit habere
solatium.
</p>
        </div2>

<div2>
          <head>EPISTOLA XLV. AD FANTINUM DEFENSOREM. <hi>Solidos sexaginta mittit pro Cosma persolvendos.</hi> </head>
<p>Gregorius Fantino defensori.</p>
<p>Lator praesentium Cosmas Syrus in negotio quod
agebat debitum se contraxisse perhibuit, <emph>724</emph> quod
et multis aliis et lacrymis ejus attestantibus verum esse
credidimus. Et quia CL solidos debebat, volui ut creditores
<pb n="0719A"/>
illius cum eo aliquid paciscerentur, quoniam
et lex habet, ut homo liber pro debito nullatenus
teneatur, si res defuerint quae possint eidem debito
addici. Creditores ergo suos, ut asserit, ad LXXX solidos
consentire possibile est. Sed quia multum est
ut a nil habente homine LXXX solidos petant, LX solidos
per notarium tuum tibi transmisimus, ut cum
eisdem creditoribus subtiliter loquaris, rationem
reddas, quia filium ejus quem tenere dicuntur, secundum
leges tenere non possunt. Et si potest fieri,
ad aliquid minus quam nos dedimus condescendant.
Et quidquid de eisdem LX solidis remanserit, ipsi
trade, ut cum filio sue exinde vivere valeat. Si autem
nil remanet, vel ad eamdem summam debitum
ejus incidere stude, ut possit sibi libere postmodum
<pb n="0719B"/>
laborare. Hoc tamen solerter age, ut, acceptis solidis,
ei plenariam munitionem scripto faciant. <note>(Cf.
Joan. Diac. l. II, n. 55.)</note> 
</p>
        </div2>

<div2>
          <head>EPISTOLA XLVI. AD RUSTICIANAM PATRICIAM. <hi>Festinum nimis illius e monte Sina reditum reprehendit.</hi> </head>
<p>Gregorius Rusticianae patriciae.</p>
<p>Excellentiae vestrae scripta suscipiens, libenter
agnovi qualiter ad montem Sina perrexerit. Sed credite,
ego quoque voluissem vobiscum ire, sed vobiscum
minime redire. Quamvis mihi valde difficile sit
credere quia ad loca sancta fuistis, Patres multos
vidistis. Nam, credo, si vidissetis, tam celeriter ad
Constantinopolitanam urbem redire minime poteratis.
At postquam talis civitatis amor de corde vestro
<pb n="0720A"/>
nullo modo recessit, suspicor quia excellentia vestra
sancta quae corporaliter vidit, ex corde minime attendit.
Sed omnipotens Deus mentem vestram gratia
suae pietatis illustret, donet vobis sapere, et temporalia
omnia quam sint fugitiva pensare, quia dum
haec loquimur, et tempus currit, et judex supervenit,
et mundum, quem sponte nolumus, ecce jam prope
est ut dimittamus inviti. Domnum Apionem et domnam
Eusebiam, eorumque filias mea peto vice salutari.
Domnam vero illam nutricem meam, quam mihi
per litteras commendatis, omnino diligo, et gravari
in nullo volo. Sed tantis angustiis premimur, ut ab
augariis atque oneribus hoc jam tempore nec nosmetipsos
excusemus.
</p>
        </div2>

<div2>
          <head> <emph>725</emph> EPISTOLA XLVII. AD SABINIANUM DIACONUM. <hi>Maximi, qui Gregorii scripta publice scindi fecerat, superbiam comprimendam. Ejus calumniae de Malcho episcopo occiso quid respondendum. Monendum de duobus Romanum.</hi> </head>

<pb n="0720B"/>
<p>Gregorius Sabiniano diacono.</p>
<p>De causa Maximi praevaricatoris quid actum sit
cognovisti. Sed postquam serenissimus domnus imperator
jussiones transmisit ut ordinari minime debuisset,
tunc ad altiorem superbiam erupit. Nam
homines gloriosi viri patricii Romani ab eo praemia
acceperunt, eumque ita ordinari fecerunt, ut Antonium
subdiaconum et rectorem patrimonii nisi fugisset
occiderent. Ego autem epistolas transmisi,
postquam eum ordinatum contra rationem cognovi,
et contra consuetudinem, ut missarum solemnia celebrare
non praesumeret, nisi prius a serenissimis
<pb n="0721A"/>
dominis cognoscerem quid de ejus persona jussissent.
Quae scripta mea publice relata, vel in civitate
posita, publice scindi fecit, atque in contemptum sedis
apostolicae apertius exsiliit. Quod ego qualiter
patiar scis, qui ante paratior sum mori, quam beati
Petri apostoli Ecclesiam meis diebus degenerare.
Mores autem meos bene cognitos habes, quia diu
porto; sed si semel deliberavero non portare, contra
omnia pericula laetus vado. Unde necesse est cum
Dei auxilio periculo succurrere, ne cogatur excedendo
peccare. Vide quae dico, <emph>726</emph> et pensa ex
quanto dolore sunt.</p>
<p>Pervenit vero ad me quia transmisit nescio quem
clericum, qui diceret quia Malchus episcopus in custodia
pro solidis occisus sit. De qua re unum est
<pb n="0721B"/>
quod breviter suggeras serenissimis Dominis nostris,
quia si ego servus eorum in morte Langobardorum
me miscere voluissem, hodie Langobardorum gens,
nec regem, nec duces, nec comites haberet, atque
in summa confusione esset divisa. Sed quia Deum
timeo, in mortem cujuslibet hominis me miscere
<pb n="0722A"/>
formido. Malchus autem episcopus neque in custodia
fuit, neque in aliqua afflictione, sed die qua causam
dixit, et addictus est, nesciente me, a Bonifacio
notario in domum ejus ductus est, cui et prandium
factum est, ibique prandit, et honoratus est ab
eo, et nocte subito mortuus est, quod jam dilectionem
tuam arbitror cognovisse. Exhilaratum autem
nostrum pro ea re dirigere volui. Sed quia jam
eamdem causam actam existimavi, idcirco me retinui.</p>
<p>Domno autem Romano dilectio tua dicat quia pro
Felice, sicut scripsit ad virum excellentissimum
 magistrum, epistolas, si Deus jusserit, facio, et per
hominem meum transmitto. Nam modo postquam
nulli alteri scribo, durum mihi fuit soli magistro
<pb n="0722B"/>
scribere. Cui etiam dicendum est quia Catellus palatinus
substantiam ejus, quantum Virigantinus dicit,
male exterminat. Cui vix potui imponere ut expensas
eidem Virigantino in monasterio quo lectioni vacat,
et laborare non potest, parum aliquid de substantia
matris suae dare debuisset.
</p>
        </div2>
      </div1>

<div1>
        <head>LIBER QUINTUS. Indictione decima tertia, anno ordinationis ejus quinto.</head>
<div2>
          <head> <emph>727</emph> EPISTOLA PRIMA. AD JOANNEM RAVENNATEM EPISCOPUM. <hi>Non praeponendos monasteriis clericos Ecclesiis deservientes.</hi> </head>
<pb n="0721C"/>
<p>Gregorius Joanni Ravennati episcopo, etc.</p>
<p>Pervenit ad me <note>(Grat. 18, q. 1, c. 26)</note> quod in
Ecclesia fraternitatis tuae aliqua loca dudum monasteriis
consecrata nunc habitacula clericorum aut
etiam laicorum facta sunt; dumque hi qui sunt in
ecclesiis fingunt se religiose vivere, monasteriis praeponi
appetunt, et per eorum vitam monasteria destruuntur.
<pb n="0722C"/>
Nemo etenim <note>(Grat. 16, q. 1, c. 2)</note> 
potest et ecclesiasticis obsequiis deservire, et in
monachica regula ordinate persistere, ut ipse monasterio
districtionem teneat qui quotidie in monasterio
ecclesiastico cogitur permanere. Proinde fraternitas
tua hoc, quolibet in loco factum sit, emendare
festinet, quia ego nullo modo patiar ut loca sacra
per clericorum ambitum destruantur. Vos itaque
ita agite, ut mihi hac de re correctam causam sub
celeritate nuntietis. <note>(Cf. Joan. Diac. l. II, n. 54.)</note> 
</p>
        </div2>

<div2>
          <head>EPISTOLA II. AD FELICEM EPISCOP. ET CYRIACUM ABBATEM. <hi>Introducendos in monasterium a Theodosia fundatum servos Dei.</hi> </head>

<pb n="0723A"/>
<p>Gregorius Felici episcopo et Cyriaco abbati.</p>
<p>Querelam Theodosiae religiosae feminae subditae
vobis satis series relationis explanat, in qua plura
et non ad sacerdotalem pertinentia mansuetudinem
contra Januarium fratrem et coepiscopum <emph>728</emph> nostrum
capitula comprehensa relegimus, ita ut post
fundatum a se servorum Dei monasterium, omne
quod ad avaritiam, turbulentiam praejudiciumque
pertinet, tempore dicatur oratorii ipsius dedicationis
exhibitum. Quamobrem si ita est ut ante fata
ejus suggestione comperimus, et in hoc quidquam
<pb n="0723B"/>
cognoscitis indecentius fuisse commissum, hortamur
ut Musicum abbatem monasterii Agilitani, remotis
prius omnibus praejudiciis, studeatis ut in monachos
suos, quos illic ordinare coeperat, summopere
vacare festinet, quatenus ipso venerabili loco, decenti
regularique modo per vos, Domino juvante,
disposito, nec frequens nos praedictae religiosae feminae
de non impletis bonis desideriis suis querela
concutiat, nec cum vestrae detrimento sit animae, si
tam pium propositum aliqua vobis negligentibus,
quod non credimus, dilatione torpescat.
</p>
        </div2>

<div2>
          <head>EPISTOLA III. AD VENANTIUM EPISCOPUM. <hi>Presbyteri, diaconi et subdiaconi qui se luxuriae crimine maculaverint suo gradu in perpetuum dejecti maneant. Peracta poenitentia communionem accipiant inter laicos. Saturnino expresbytero monasteriorum quorumdam curam suscipere concedit. Mittit baptizandae mulieri vestem, et Columbo presbytero Codicem regulae pastoralis.</hi> </head>

<pb n="0723C"/>
<p>Gregorius Venantio episcopo Lunensi.</p>
<p>Relectae textus quam fraternitas tua direxit epistolae
sollicitudinem tuam diligenter innotuit, sed
cognita nos corporis tui molestia contristavit. Verumtamen
<pb n="0724A"/>
dominica patienter debent sustineri flagella.
Nam frequenter ad emendationem <emph>729</emph> aegritudo
conceditur. Et hoc ante Deum hominem purgatum
statuit, quod in hac illum ad praesens vita contristat.
Unde necesse est ut Creatori nostro, etiam
in infirmitate positi, gratias referamus, et ut in illa
nobis vita castigatio ista proficiat exoremus.</p>
<p> Praeterea <note>(Grat. dist. 50, c. 10)</note> ad fraternitatis
tuae consulta respondentes, statuimus diaconum et
abbatem de portu Veneris, quem indicas cecidisse,
ad sacrum ordinem non debere vel posse ullo modo
revocari. Quem quidem sacro ordine privatum in poenitentiam
deputare te convenit. Cujus si postea actus
conversatioque meruerit, priorem inter alios monachos,
ubi tu tamen decreveris, standi locum obtineat.
<pb n="0724B"/>
Subdiaconi quoque, quos similis culpa constringit,
ab officio suo irrevocabiliter depositi, inter laicos
communionem accipiant. In portu autem Veneris loco
lapsi diaconi, alium qui hoc officium implere debeat
ordinabis. Saturninum vero expresbyterum, ut
nunquam ad sacri ordinis ministerium praesumat accedere,
scriptis cavere decrevimus. Sed eum in insula
Gorgona atque Capraria sollicitudinem de monasteriis
gerere, et in eo in quo est statu sine cujusquam
adversitate manere permittimus. Fraternitas ergo
tua commissos sibi vigilanti cura custodiat, a malis
actibus sua, ut valet, praedicatione corripiat, quatenus
et officii sui inveniatur, sicut decet, implere
propositum, et Deum sibi retributorem suae faciat
actionis existere. Nos vero omnino vos videre cupimus,
<pb n="0724C"/>
atque in Deo de vestra praesentia et salute gaudere.
 Vestem vero ei quae baptizanda est direximus;
atque ut nobis talia scribatis, semper optamus.
Codicem vero regulae pastoralis domno Columbo
presbytero transmittendum per harum portitorem direximus,
quem vos nolite detinere. Nam usui vestro
alium sub celeritate transmittemus.</p>
</div2>

<div2>
          <head>EPISTOLA IV. AD CONSTANTIUM EPISCOPUM. <hi>Id de lapsis decernit quod antecedenti epistola. Constantio scribit ut Joannem puniens iram caveat. Ut ejusdem Constantii famae consulatur. Finiendam Romae causam Fortunati.</hi> </head>

<pb n="0725A"/>
<p>Gregorius Constantio episcopo Mediolanensi.</p>
<p>Si lapsis ad suum ordinem revertendi licentia concedatur,
vigor canonicae procul dubio frangitur disciplinae,
dum per reversionis spem pravae actionis desideria
quisque concipere non formidat <note>(Grat. dist.
50, c. 1)</note>. Fraternitas siquidem vestra nos consuluit,
si <emph>730</emph> Amandinus expresbytero et abbate, qui a
suo est decessore culpa exigente depositus, in eo quo
fuerat ordine constitutus debeat revocari. Quod quidem
nec licet, nec fieri posse aliqua ratione decernimus.
<pb n="0725B"/>
Ejus tamen si conversatio forte meruerit, sacro
per omnia sicuti est privatus officio, in monasterio
eum ante alios, ut praevideritis, monachos ordinate.
Illud igitur prae omnibus studete, ut lapsos in sacrum
ordinem nullius vobis supplicatio aliquo modo revocare
suadeat, ne hujusmodi non statuta, sed temporaliter
dilata credatur eis esse vindicta.</p>
<p>Vitalianum vero expresbyterum, de quo scribitis
ut districte debeat custodiri, in Siciliam dirigi faciemus
ut, spe discedendi sublata, in poenitentiae se saltem
tunc lamenta constringat. Jobinum quoque de
portu Veneris quondam diaconum et abbatem suo
decrevimus privandum officio, atque ut alter in ejus
loco debeat ordinari scripsimus. Similiter etiam et
tres subdiaconos quos fraternitas vestra lapsos innotuit
<pb n="0725C"/>
a suo semper vacare ac decernimus privatos officio,
quibus nihil aliud quam inter laicos sacra est
praebenda communio. Saturninum vero expresbyterum
ne ad sacri ordinis ministerium praesumat unquam
accedere, deputavimus facere cautionem.
Eumque in eadem qua fuerat insula cum sacri ordinis
privatione volumus permanere, permittentes ei curam
et sollicitudinem de monasteriis habere vel gerere,
quem et ex suo lapsu cautiorem factum cum credimus
commissos sibi jam nunc sollicitius custodire.</p>
<p>De Joanne autem Ecclesiae vestrae notario charitas
nos qua vos diligimus olimque dileximus ut scriberemus
admonuit, ne dum ejus culpa provocat, aliquid
quod ad peccatum pertinet fieri mandaretis.
Hoc ergo caventes, Ecclesiae vestrae res subtiliter
<pb n="0725D"/>
modis sic quibus potueritis inquirite, unde nec
Deum offendatis, nec ille vos unde apud homines accuset,
valeat invenire. Nam nos non Joannem defendendo,
<pb n="0726A"/>
vel contra rationem commendando ejus personam,
sed ne vestra magis anima, stimulante furore,
in aliquo gravaretur, scripsimus. Unde necesse est ut,
sicut praefati sumus, Ecclesiae vestrae res subtili investigatione
cum Dei timore perquirere minime negligatis.</p>
<p>Praeterea multum nos de Fortunati persona charissimae
fraternitatis vestrae mirari fecit epistola. Sed
aut a vobis minime scripta ipsa dictata sunt, aut
certe si vestra sunt, nos in eis fratrem nostrum domnum
Constantium nequaquam agnoscimus. Debuistis
etenim et adhuc debetis attendere quia pro vestra est
opinione quod scribimus. Nam dum <emph>731</emph> illic se
praedictus Fortunatus violentiam sustinere nec defensoris
 auxilium invenire potuisse commemorat,
quid aliud nisi vestram attingit invidiam? Ergo ut
<pb n="0726B"/>
nec opinionem vestram haec res apud quosdam offuscet,
nec Ecclesiae vestrae possit fieri in aliquo, si
bona causa est, detrimentum, instructam huc debetis
mandare personam, ut causae qualitas trutinata sine
vestra possit invidia terminari. Quoniam praesertim
post ejus querelam, si illic pro vestris partibus fuerit
dicta sententia, non rationabiliter, sed sola potestate
credetur superatus. Nos vero pro charitate qua vobis
astringimur, quae pro opinione vestra sunt, ut facere
debeatis non desistimus admonere. Scientes quia etsi
vos ad tempus adhortatio ista constristat, postea tamen
deposita contentionis intentione laetificat. Mense
Septembri, indictione 13.</p>
</div2>

<div2>
          <head>EPISTOLA V. AD DOMINICUM EPISCOPUM. <hi>Gratulatur quod pastorali zelo Donatistas coercere studuerit; severiorem tamen in episcopos id negligentes Africani concilii sententiam non probat.</hi> </head>

<pb n="0726C"/>
<p>Gregorius Dominico episcopo Carthaginensi.</p>
<p>Veniens ad nos Prosper, praesentium lator, responsalis
vester, post alios vestrae charitatis affectus
[ <hi>Forte</hi> affatus; <hi>legitur tamen</hi> affectus <hi>in omnibus Mss.
nostris</hi> ], secundas nobis vestras epistolas cum allegatione
 principalium jussionum apud vos habitae
synodi chartulam porrexit. Quibus relectis, et de
vestro gratulati sumus, quem pastoraliter geritis zelo,
et piissimos dominos occasione religionis illatas
venalium personarum removisse calumnias. Maxime
autem quia ita studuit fraternitas vestra Africanam
servare provinciam, ut nullatenus devias haereticorum
<pb n="0726D"/>
sectas cum fervore sacerdotali coercere negligeret.
De quibus etiam omnibus sopiendis, et antequam
charitatis vestrae consuleremur apicibus, in tantum
<pb n="0727A"/>
nos subtilius definisse meminimus, ut nihil rursus
de his vobis responderi necessarium credamus.
Quanquam ergo haec se ita habeant, et desideremus
omnes haereticos a catholicis sacerdotibus vigore
semper rationeque compesci, tamen subtiliter intuentes
omnino nos tetigit, ne per ea quae apud vos
gesta sunt aliorum conciliorum primatibus, quod
avertat Dominus, generetur scandalum. Sententia
namque a vobis prolata est in conclusione gestorum.
In qua dum pro investigandis illis haereticis admonetis,
subintulistis <emph>732</emph> eos qui negligunt substantiarum
dignitatumque privatione plectendos. Optimum
est igitur, frater charissime, ut in his quae foris
corrigenda sunt prius charitas interna servetur, et
simus mente subjecti (quod maxime vestrae gravitatis
<pb n="0727B"/>
proprium judicamus) etiam personis dignitate minoribus.
Tunc enim totis coadunatis viribus haereticorum
commodius obviatis erroribus, cum secundum
morem sacerdotii vestri studueritis ecclesiasticam
interius custodire concordiam.
</p>
        </div2>

<div2>
          <head>EPISTOLA VI. AD VICTOREM EPISCOPUM. <hi>Gregorium abbatem longa, ob negligentiam, poenitentia afflictum restituat. Martiam sanctimonialem revocet. Tradatur Victoria Fantino diligenter examinanda. Anastasius medicus ne in monasterium virginum deinceps ingrediatur.</hi> </head>
<p>Gregorius Victori episcopo Panormitano.</p>
<p>Latorem praesentium Gregorium, abbatem atque
presbyterum monasterii sancti Theodori, nulla quidem
<pb n="0727C"/>
ratio permittebat ut post lapsum cellae ipsius
pene generalem ultra ei praeesse debuisset. Qui enim
tot discipulos per suam negligentiam ad infernum
duxit, reliquis unquam praeponi non debuit. Sed quia
longa hic est apud nos poenitentia afflictus, fraternitatem
tuam necesse est eum in monasterium praedictum
recipere, locoque suo constituere, ita tamen
ut Urbicus monasterii mei praepositus dare aliquem
de servis Dei debeat, qui ei praepositus fiat, ut quod
<pb n="0728A"/>
istius incuria negligitur, illius sollicitudine servetur.</p>
<p>Praeterea ex monasterio ancillarum Dei, quod
est sancti Martini, Martiam sanctimonialem feminam
in monasterium aliud injuste audio fuisse migratam;
et Victoria, quae locum illius sequebatur,
sicut audio, res monasterii dispersit, ut ad prioratus
locum pertingere et ipsa post abbatissam interim inveniri
debuisset. Quam rem fraternitas tua sub omni
studeat celeritate corrigere; cujus enim jam culpae
sis intelligis, ut ego tam longe positus quae in civitate
tua aguntur agnoscam, et tot curis occupatus
quae fieri debeant disponam. Praedictam itaque Martiam
in monasterium suum et locum suum volumus
revocari. Victoriam vero Fantino defensori nostro
tradi, quatenus ipse eam discutiens, cui quid de rebus
<pb n="0728B"/>
monasterii dedit inveniat. Quam discussam <emph>733</emph> 
in monasterium aliud dari volumus, nobisque per
Fantinum defensorem subtiliter renuntiari, ut sciamus
quid de ea debeat sententia certiori constitui.
Multa autem mala in eodem monasterio per Anastasium
medicum audio contigisse. Qui si quando in
monasterium virginum seu ipsum seu aliud fuerit ingressus,
fraternitatem tuam culpa respiciat, quae gregem
commissum tenet, et custodire dissimulat. <note>(Cf. Joan. Diac. l. II, n. 42.)</note> </p>
</div2>

<div2>
          <head>EPISTOLA VII. AD VENANTIUM EPISCOPUM. <hi>Saturninum expresbyterum, si post lapsum ministraverit, communione privet usque ad diem obitus.</hi> </head>
<p>Gregorius Venantio episcopo Lunensi.</p>
<p>Accedens ad Gorgonam insulam <note>(Grat. dist. 50,
c. 10)</note> fraternitas vestra discutiat id quod ad nos de
Saturnino expresbytero est perlatum. Pervent namque
ad nos quia postquam pro crimine lapsus sui a
sacerdotii ordine est dejectus, ad explendum ministerium
presbyterii praesumpsit accedere, et omnipotenti
Deo hostias immolare. Quod si ita factum
fraternitas vestra repererit, eum sacri corporis et
sanguinis Dominici participatione privatum in poenitentiam
<pb n="0729A"/>
redigat, ita ut usque ad diem obitus sui
in eadem excommunicatione permaneat, et viaticum
tantummodo exitus sui tempore percipiat. Sin
autem eum fraternitas tua talem poenitentiam agere
cognoverit, ut ei juste ad recipiendam inter laicos
communionem et ante exitum debeat misereri, hoc
in tuae fraternitatis ponimus potestate. Mense Octobri,
indictione 13.
</p>
        </div2>

<div2>
          <head>EPISTOLA VIII. AD CYPRIANUM DIACONUM. <hi>Persequatur Manichaeos. Judaeis vero qui ad Christum fuerint conversi minuenda pensionum onera. Mutuos det rusticis solidos.</hi> </head>
<p>Gregorius Cypriano diacono et rectori patrimonii
Siciliae.</p>
<p>
            <pb n="0729B"/>De Manichaeis qui in possessionibus nostris sunt,
frequenter dilectionem tuam admonui, <emph>734</emph> ut eos
persequi summopere debeat, atque ad fidem catholicam
revocare. Quod si tempus exigit, per te, si autem
pro causis aliis non licet, per alios solerter inquire.
Pervenit vero ad me esse Hebraeos in possesionibus
<pb n="0730A"/>
nostris qui converti ad Deum nullatenus
volunt. Sed videtur mihi ut per omnes possessiones
in quibus ipsi Hebraei esse noscuntur epistolas transmittere
debeas, eis ex me specialiter promittens
quod quicunque ad verum Dominum Deum nostrum
Jesum Christum ex eis conversus fuerit, onus possessionis
ejus ex aliqua parte imminuetur. Quod ita
quoque fieri volo, ut si quis ex eis conversus fuerit,
 si solidi pensionem habet, tremissis ei relaxari debeat;
si tres vel quatuor, unus solidus relaxetur. Si
quid amplius, jam juxta eumdem modum debet relaxatio
fieri, vel certe juxta quod dilectio tua praevidet,
ut et ei qui convertitur onus relevetur, et
ecclesiastica utilitas non gravi dispendio prematur.
Nec hoc inutiliter facimus, si pro levandis pensionum
<pb n="0730B"/>
oneribus eos ad Christi gratiam perducamus,
quia etsi ipsi minus fideliter veniunt, hi tamen
qui de eis nati fuerint jam fidelius baptizantur. Aut
ipsos ergo, aut eorum filios lucramur. Et ideo non
est grave quidquid de pensione pro Christo dimittimus.
Praeterea ante hoc tempus, Joanne diacono veniente,
<pb n="0731A"/>
mihi tua dilectio aliqua scripsit, quae omnia
hora eadem relegens, multos dies interposui, et
post multorum dierum moram, tanquam in memoria
retinens quae legeram, ad singula respondi. Sed
nunc, ut arbitror, unum mihi capitulum excidit, et
de eo me suspicor nihil respondisse. Scripseras enim
ut mutui solidi rusticis per manus quorumdam debiti
conductorum darentur, ne tollentes ab aliis,
aut in angariis, aut rerum pretiis gravarentur. Quod
capitulum mihi gratissimum fuit. Et siquidem jam
scripsi, ea serva quae scripta sunt. Si autem ex eo,
ut suspicor, minime aliquid rescripsi commonitione
certa, ad dandos solidos pro utilitate rusticorum
non debes immorari, quando et res ecclesiastica
non perit, et ex ea utilitas rusticorum levatur. Sed
<pb n="0731B"/>
et alia si qua sunt, quae utilia esse consideras, omni
ambiguitate postposita debes exhibere. <note>(Cf. Joan.
Diac. l. II, n. 43.)</note> 
</p>
        </div2>

<div2>
          <head> <emph>735</emph> EPISTOLA IX. AD PETRUM NOTARIUM. <hi>Miriensis Ecclesiae tunc reddenda ministeria, cum ibi ordinatus fuerit episcopus.</hi> </head>
<p>Gregorius Petro notario in Regio.</p>
<p>Ministeria Ecclesiae Miriensis, quae secum Squillacium
quondam episcopus Severinus detulerat, praesentium
sibi portitores restitui postulabant. Quia
ergo res ecclesiasticae cauta debent sollicitudine
praemuniri, hoc nobis visum est ut in eadem civitate
episcopus, cui ministeria ipsa tradi possint, debeat
ordinari. Sed quoniam Leonem archidiaconum aliosque
<pb n="0731C"/>
clericos ejusdem Ecclesiae illic esse commemorant,
experientiae tuae praecipimus, quatenus eos ad
suam Ecclesiam proficisci, ac eligere ordinandum
episcopum sibi commoneat, ut dum Deo illic fuerit
propitio consecratus, ipse Ecclesiae suae res sine
aliqua ambiguitate recipiat.
</p>
        </div2>

<div2>
          <head>EPISTOLA X. AD FELICEM EPISCOPUM. <hi>Districtam, nisi primae Justinianae episcopo primati suo pareat, minatur correptionem.</hi> </head>
<p>Gregorius Felici episcopo Sardicae.</p>
<p>Qualiter obedientia vel sit reverentia praepositis
<pb n="0732A"/>
exhibenda, ex tuis quoque subjectis ipse non ambigis.
In qua re valde est utile, si id quod disciplinae vigor
imponit, nullo cogente, humilitas laudanda servaverit.
Pervenit itaque ad nos quod fraternitas tua
Joanni fratri nostro, primae Justinianae episcopo, secundum
morem parere despiciat, et nec decreto ejus
nec relationi, quam ad nos direxit, juxta consuetudinem
voluisse subscribere. Quod si ita est, contristamur,
quia superbiae de te manifestum praebes indicium.
Quod quam sit, praecipue in sacerdote, culpabile,
divinae clamant admonitionis eloquia. Propterea <emph>736</emph> 
 hortamur ut mentis tumore deposito,
ordinatori tuo ante dicto fratri et coepiscopo nostro
humilem te exhibere ac parere non desinas, quatenus
et Deus gaudeat in fraternitatis vestrae concordia,
<pb n="0732B"/>
et alii de te sumant bonitatis exemplum. Nam
si, quod non credimus, te in superbia permanere
contigerit, districtam canonicamque disciplinae
correctionem, contumaciae tuae nos scito ulciscenter
imponere. Bene ergo facis, talem te sponte salubri
consideratione praebere, qualis esse canonica coerctione
exigente compelleris. Nam nec tibi denuo
post nostram admonitionem licebit ad tuae voluntatis
arbitrium contra morem majoribus tuis inobedientem
existere, nec tantae nos indisciplinationis ecclesiasticam
cognoscas dissimulare vel differre vindictam.
</p>
        </div2>

<div2>
          <head>EPISTOLA XI. AD JOANNEM EPISCOPUM. <hi>Pallio in litaniis solemnibus uti, quatuor duntaxat per annum diebus, concedit.</hi> </head>
<p>
            <pb n="0732C"/>Gregorius Joanni episcopo Ravennati.</p>
<p>Fraternitatem vestram valde invenio contristatam
pro eo quod in litaniis induere pallium rationis censura
prohibetur. Sed per excellentissimum patricium,
et per eminentissimum praefectum, atque per
alios civitatis suae nobiles viros importune expetit
ut hoc debeat concedi. Nos autem sollicite requirentes
ab Adeodato diacono quondam fraternitatis tuae,
cognovimus quia nunquam consuetudo fuerit decessoribus
tuis ut in litaniis pallio nisi in solemnitate
beati Joannis Baptistae, beati Petri apostoli, et beati
martyris Apollinaris uterentur. Cui quidem nequaquam
<pb n="0733A"/>
credere debuimus, quia multi apud civitatem
fraternitatis vestrae responsales saepius fuerunt qui
se fatentur tale aliquid nunquam vidisse. Et de hac
re multis potius credendum est quam uni pro sua
Ecclesia aliquid attestanti. Sed quia nos fraternitatem
vestram contristari nolumus, et petitionem filiorum
nostrorum apud nos <emph>737</emph> minime frustrari,
usum pallii, donec subtilius aliquid cogno camus, in
litaniis solemnibus, id est die natalitio beati Joannis
Baptistae, beati Petri apostoli, et beati Apollinaris
martyris, atque in ordinationis vestrae celebratione
concedimus. In secretario vero secundum morem
pristinum, susceptis ac dimissis Ecclesiae filiis, induere
vestra fraternitas pallium debeat, atque ad
missarum solemnia ita proficisci, et nihil sibi amplius
<pb n="0733B"/>
ausu temerariae praesumptionis arrogare, ne
dum in exteriori habitu inordinate aliquid arripitur,
ordinate etiam quae licere poterant amittantur. Data
 mense Octobri, indictione 13. <note>(Cf. Joan. Diac.
l. IV, n. 3. Vide sup. l. I, ep. 19; inf. ep. 56, al. 54.)</note> 
</p>
        </div2>

<div2>
          <head>EPISTOLA XII. AD PETRUM EPISCOPUM. <hi>Agrigentinae Ecclesiae redituum quartam partem in visitationis stipendium assignat.</hi> </head>
<p>Gregorius Petro episcopo Trecalitano.</p>
<p>Quoniam Agrigentina Ecclesia a nobis fraternitatis
suae visitationis curae commissa est, laboribus tuis
aliquid ex ea utile prospeximus consulendum. Propterea
Maximiano fratri et coepiscopo nostro scripsimus,
 ut quarta, quam ejusdem Ecclesiae episcopum
<pb n="0733C"/>
oportebat accipere, a die visitationis tuae, vel quousque
illic eam sollicitudinem gesseris, tibi debeat applicari.
Unde fraternitatem tuam necesse est mente
sollicita cogitare, ut cujus fructus Ecclesiae percipit,
opera studeat solerter impendere, atque ad Deum
illic animas congregare, pravos ab iniquitate compescere,
et incipientes bona opera, verbo exhortationis
nutrire, memor quod de Ecclesia universali scriptum
est: <hi>Panem otiosa non comedit <note>(Prov. XXXI, 27)</note>
            </hi>.
</p>
        </div2>

<div2>
          <head>EPISTOLA XIII. AD GAUDENTIUM EPISCOPUM. <hi>Capuanae Ecclesiae visitationem injungit.</hi> </head>

<pb n="0734A"/>
<p>Gregorius Gaudentio episcopo Nolano.</p>
<p>Quoniam Fuscus Capuanae Ecclesiae episcopus,
in Romana civitate positus, de hac luce migravit,
curae nobis fuit quae universis Ecclesiis a nobis impenditur,
ad fraternitatem tuam praesentia scripta
dirigere, ut memoratae Ecclesiae visitator accedas;
sic tamen ut nihil de provectionibus clericorum, reditu,
ornatu, ministeriisque, vel quidquid praefati
loci esse patuerit, a quoquam praesumi patiaris,
sed omnem vigilantiam atque cautelam circa clerum
plebemque ejusdem Ecclesiae exhibere te convenit,
ut in vigiliis obsequioque <emph>738</emph> ecclesiastico sedulo
<pb n="0734B"/>
ac devote debeant deservire, quatenus fraternitatis
tuae instantia atque adhortatione tales se in servitio
divino exhibeant, ut irreprehensibile eorum valeat
obsequium reperiri. <note>(Grat. dist. 61, c. 19.)</note> 
</p>
        </div2>

<div2>
          <head>EPISTOLA XIV. AD CLERUM ECCLESIAE CAPUANAE. <hi>De visitatione Ecclesiae Capuanae Gaudentio commissa.</hi> </head>
<p>Gregorius clero Ecclesiae Capuanae degenti Neapoli.</p>
<p>Quoniam Fuscus Capuanae Ecclesiae episcopus hic
positus de hac luce migravit, curae nobis fuit destitutae
Ecclesiae visitationem fratri et coepiscopo nostro
Gaudentio Nolanae civitatis episcopo solemniter
delegare, cui dedimus in mandatis ut nihil de provectionibus
clericorum, reditu, ornatu, ministeriisque
<pb n="0734C"/>
a quoquam usurpari patiatur. Cujus vos assiduis
adhortationibus convenit obedire, quatenus in ecclesiastico
obsequio, atque in Dei laudibus vigilanti debeatis
cura persistere, moresque vestros sub digna
ecclesiastici regiminis disciplina componere. Nec
quisquam vestrum ejus audeat praeceptionibus obviare,
sed omni tam ecclesiastica observatione, quam
etiam Ecclesiae vestrae custodia, ejus provisionibus
obedientiam exhibere, quatenus dum ejus regimini
<pb n="0735A"/>
vestra fuerit obedientia commodata, et Ecclesiae vestrae
in nullo negligatur utilitas, et ejus sit cura
propensior.
</p>
        </div2>

<div2>
          <head>EPISTOLA XV. AD JOANNEM EPISCOPUM. <hi>Quinque in illo carpit. Ravennatem Ecclesiam honorare desiderat, sed honorem ex superbia arripi non patitur</hi> </head>
<p>Gregorius Joanni episcopo Ravennati.</p>
<p>Primum me hoc contristat, quia mihi fraternitas
tua duplici corde scribit, et alia blandimenta in
epistolis suis exhibet, alia in lingua sua saeculariter
ostendit. Deinde grave mihi est, quia irrisiones illas,
quas habere notarii adhuc pueri solent, usque hodie
frater meus Joannes in lingua sua retinet. Mordenter
loquitur, et quasi de tali astutia laetatur. Amicis
<pb n="0735B"/>
praesentibus blanditur, de absentibus obloquitur.
Tertio grave mihi et omnino exsecrabile est, quia
servis suis, quaelibet hora fuerit, turpia crimina
imponit, ut effeminati, et adhuc graviter hoc apertius
vocentur. Post hoc accessit quod disciplina ad
vitam <emph>739</emph> clericorum custodiendam nulla est, sed
tantummodo solum se clericis suis dominum exhibet.
Ultimum vero est, quod tamen pondere elationis
primum, quia de usu pallii extra ecclesiam, quod
decessorum meorum temporibus facere nunquam
praesumpsit, nunquam a decessoribus ejus praesumptum
est, sicut responsales nostri testantur (excepto
si reliquiae conderentur, quod tamen de reliquiis
unus tantummodo potuit inveniri qui diceret), meis
diebus in despectum meum cum summa audacia non
<pb n="0735C"/>
solum faciebat, sed etiam frequentabat.</p>
<p>Ex quibus omnibus invenio quia honor episcopatus
totus foris in ostensione est, non in mente. Et quidem
omnipotenti Deo gratias ago, quia eo tempore
quo ad me hoc pervenit, quod ad aures decessorum
meorum nunquam pervenerat, Langobardi inter me
et Ravennatem civitatem positi fuerant. Nam ostendere
forsitan hominibus habui quantum scio esse
districtus.</p>
<p>Ne autem credas quia ego Ecclesiam tuam in aliquo
gravari aut minui volo, recordare in missarum
Romanorum solemnibus ubi Ravennas diaconus stabat,
<pb n="0736A"/>
et require ubi hodie stat, et cognosces quia Ecclesiam
Ravennatem honorare desidero. Sed ut quicunque
quodlibet ex superbia arripiat, hoc ego tolerare
non possum. Tamen hac de re jam diacono
nostro Constantinopolim scripsi, ut per omnes qui
sub se etiam tricenos et quadragenos episcopos habent
requirere debeat. Et sicubi iste usus est, ut in
litaniis cum palliis ambulent, absit ut per me Ravennatis
honor Ecclesiae in aliquo imminui videatur.</p>
<p>Haec ergo omnia quae superius dixi, frater charissime,
recogita; diem tuae vocationis attende; quas
rationes de sarcina episcopatus redditurus es considera.
Emenda illos mores notarii. Vide quid in lingua,
quid in actu episcopum deceat. Esto totus purus
fratribus tuis. Non aliud loquaris, et aliud in
<pb n="0736B"/>
corde habeas. Nec appetas ultra videri quam es, ut
possis ultra esse quam videris. Crede mihi, quando
ad hunc locum veni, tantae deliberationis fui tantaeque
charitatis circa fraternitatem tuam, ut si eamdem
charitatem meam custodire voluisses, adhuc
talem fratrem, sicque te pure diligentem, tibique
omni devotione concurrentem nunquam inveneras;
sed cognitis verbis ac moribus tuis, fateor, resilui.
Rogo ergo, per omnipotentem Deum, emenda omnia
illa quae praemisi, maxime duplicitatis vitia. Permitte
me amare te, et ad praesentem et ad futuram vitam
utile tibi esse poterit ut a fratribus ameris. Ad haec
autem mihi non verbis, sed moribus responde. <note>(Cf.
Joan. Diac. l. IV, n. 6.)</note> </p>
</div2>

<div2>
          <head> <emph>740</emph> EPISTOLA XVI. AD DATIANUM EPISCOPUM. <hi>Amice rogat ut sibi afflicto compatiatur.</hi> </head>

<pb n="0736C"/>
<p>Gregorius Datiano episcopo metropolitano.</p>
<p>Scripta dulcissimae et cordis ulnis omnibus amplectendae
vestrae beatitudinis tristis accepi, laetus
relegi. Quis enim in hac terra non lugeat, quae barbarorum
gladiis tradita, pene jam non habet qui in
ea vivant, et tamen habet quotidie qui moriantur?
Sed in quantalibet tristitia, quem non vestrae epistolae
in gaudium exsultationis excuterent? in quibus
cum oris efficacia, cum praepollentis sapientiae ingenio
mihi medullitus loquebatur, non carnis lingua,
<pb n="0737A"/>
sed charitatis. Quia vero ego de fonte vestrae securitatis
hauriens, ex aliquanto laetificatus sum, vos
quoque, rogo, nostrae tristitiae luctum tangite, et afflictionem
nostram in vobismetipsis magistra charitate
pertrahite. Neque enim nostri moeroris sordes
mundabitis, nisi ipsi quoque per compassionem manum
vestri cordis inquinetis. Nam sordida vascula,
ut inquinatione terrae careant, cum terra mundari
solent; et vos si parumper ad curam nostram vestrum
animum ducitis, ut nobis opitulari valeatis,
quasi cum luto lutum mundatis. Sed quia hoc operando
simul et orando agitis, si quid pro nobis in
vobis terrena actio inquinat, statim aqua orationis
lavat. Quia enim si quid patitur unum membrum,
compatiuntur omnia membra, compatiendo laboribus
<pb n="0737B"/>
nostris ostendite quia unum sumus. Narrare enim
mala quae extrinsecus et intrinsecus patior, epistolari
brevitate prohibeor. Sed communis filius Sabinianus
diaconus vestrae dulcissimae sanctitati curanda
vulnera nostra aperiet; sed ex opere supernae gratiae
subsequente salute cognoscat quia medicus est
qui vulnus videt. Pueros vero episcopo similes non
transmitto, nisi prius cum omnipotentis Dei et Beatitudinis
vestrae solatio a terrenis implicationibus
exutus ipse episcopus fuero. Quando enim me apud
meipsum invenero, tunc foris mei similes videlicet
deformes quaero. Data X Kal. Januarii.
</p>
        </div2>

<div2>
          <head>EPISTOLA XVII. AD CYPRIANUM DIACONUM. <hi>Dolet de Maximiani episcopi obitu. Joannem Catanensem archidiaconum in successorem indicat.</hi> </head>

<pb n="0737C"/>
<p>Gregorius Cypriano diacono.</p>
<p>Amarissimas tuae dilectionis epistolas de domni
Maximiani obitu mense Novembris suscepi. <emph>741</emph> 
Et quidem ille ad praemia desiderata pervenit, sed
infelix populus Syracusanae civitatis lugendus est,
qui pastorem talem diu habere non meruit. Proinde
dilectio tua sollicitudinem gerat, ut in eadem Ecclesia
talis debeat ad ordinandum eligi, qui post domnum
Maximianum ejusdem regiminis locum non videatur
immerito sortiri. Et quidem credo quod Traianum
presbyterum maxima pars eligat, qui, ut dicitur,
bonae mentis est; sed quantum suspicor, ad
regendum locum illum idoneus non est. Tamen si
melior inveniri non valet, et ipse nullis criminibus
<pb n="0737D"/>
tenetur involutus, condescendi ad eum, cogente nimia
necessitate, potest. Si autem mea voluntas ad hanc
electionem quaeritur, tibi secreto indico quod volo,
quia nullus mihi in eadem Ecclesia post domnum
Maximianum tam dignus videtur quam Joannes archidiaconus
Catanensis Ecclesiae. Qui si fieri potest
<pb n="0738A"/>
ut eligatur, credo quod apta valde persona inveniatur.
Sed ipse quoque prius de criminibus, quae impedire
possunt, a te secreto requirendus est. A quibus
si liber inventus fuerit, eligi jure potest. Quod si
factum fuerit, etiam frater et coepiscopus noster Leo
ei cessionem facere debebit, ut liber ad ordinandum
possit inveniri. Haec ergo dilectioni tuae indicare
curavi, tuae jam sollicitudinis intererit, ut omnia
sollicite circumspicias, et ea quae sunt Deo grata
disponas.
</p>
        </div2>

<div2>
          <head>EPISTOLA XVIII. AD JOANNEM EPISCOPUM. <hi>Quid cum Joanne tum ipse, tum decessor Pelagius, egerint, ob usurpatum episcopi universalis titulum. Ab hoc ut abstineat rogat, multisque urget momentis. Cavendum ipsi ab adulatoribus.</hi> </head>
<p>
            <pb n="0738B"/>Gregorius Joanni episcopo Constantinopolitano.</p>
<p>Eo tempore quo fraternitas vestra in sacerdotalem
honorem provecta est, quantam Ecclesiarum pacem
atque concordiam invenerit recolit. Sed quo ausu,
quove tumore nescio, novum sibi cunata est nomen
arripere, unde omnium fratrum corda potuissent ad
scandalum pervenire. Qua in re vehementer admiror,
quia ne ad episcopatum venire potuisses, fugisse
velle te memini. Quem tamen adeptum ita
exercere desideras, ac si ad eum ambitioso desiderio
cucurrisses. Qui enim indignum te esse fatebaris ut
episcopus dici debuisses, ad hoc quandoque perductus
es, ut, despectis fratribus, episcopus appetas
solus vocari. Et quidem hac de re sanctae memoriae
decessoris mei Pelagii gravia ad sanctitatem vestram
<pb n="0738C"/>
scripta transmissa sunt. In quibus synodi, quae apud
vos de fratris quondam et coepiscopi nostri Gregorii
causa congregata est, propter nefandum elationis
vocabulum, acta dissolvit, et archidiaconum, quem
juxta morem ad <emph>742</emph> vestigia dominorum transmiserat,
missarum vobiscum solemnia celebrare prohibuit.
Post ejus vero obitum, cum indignus ego ad Ecclesiae
regimen adductus sum, et ante per alios responsales
meos, et nunc per communem filium Sabinianum
diaconum alloqui fraternitatem vestram ut a tali
se praesumptione compesceret, non equidem scripto,
sed nudo sermone curavi. Et si emendare nolles,
eum missarum solemnia cum fraternitate vestra celebrare
prohibui, ut sanctitatem vestram prius sub
quadam verecundiae reverentia pulsarem, quatenus si
<pb n="0738D"/>
emendari nefandus ac profanus tumor verecunde non
posset, tunc ad ea debuisset quae sunt districta atque
canonica perveniri. Et quia resecanda vulnera
prius leni manu palpanda sunt, rogo, deprecor,
et quanta possum dulcedine exposco, ut fraternitas
<pb n="0739A"/>
vestra cunctis sibi adulantibus atque erroris
nomen deferentibus contradicat, nec stulto ac superbo
vocabulo appellari consentiat. Vere enim
flens dico, atque ex intimo viscerum dolore peccatis
meis deputo, quod ille meus frater nuncusque ad humilitatem
reduci non valuit, qui ad hoc in episcopatus
gradu constitutus est, ut aliorum animas ad humilitatem
reducat: quod ille qui veritatem docet
alios, semetipsum docere nec me quoque deprecante,
consensit.</p>
<p>Perpende, rogo, quia in hac praesumptione temeraria
pax totius turbatur Ecclesiae, et gratiae contradicitur
communiter omnibus effusae. In qua nimirum ipse
tantum crescere poteris, quantum penes temetipsum
decreveris. Tantoque major efficeris, quanto te a
<pb n="0739B"/>
superbi et stulti vocabuli usurpatione restringis. Atque
in tantum proficis, in quantum tibi non studueris
derogando fratribus arrogare. Humilitatem ergo,
frater charissime, totis visceribus dilige, per quam
cunctorum fratrum concordia, et sanctae universalis
Ecclesiae unitas valeat custodiri. Certe Paulus apostolus
cum audiret quosdam dicere: <hi>Ego sum Pauli,
ego Apollo, ego vero Cephae <note>(I Cor. I, 13)</note>
            </hi>, hanc dilacerationem
corporis Domini, per quam membra ejus
aliis quodammodo se capitibus sociabant, vehementissime
perhorrescens exclamavit, dicens: <hi>Nunquid
Paulus pro vobis crucifixus est, aut in nomine Pauli
baptizati estis <note>(Ibid., 13)</note>
            </hi>? Si ergo ille membra dominici
corporis certis extra Christum quasi capitibus,
et ipsis quidem apostolis subjici partialiter evitavit,
<pb n="0739C"/>
tu quid Christo universalis scilicet Ecclesiae
capiti, in extremi judicii es dicturus examine, qui
cuncta ejus membra tibimet conaris universalis appellatione
supponere? Quis, rogo, in hoc tam perverso
vocabulo, nisi ille ad imitandum proponitur,
qui, despectis angelorum legionibus secum socialiter
constitutis, ad culmen conatus est singularitatis
erumpere, ut et nulli subesse et solus omnibus praeesse
videretur? Qui etiam dixit: <hi>In coelum conscendam,
super astra coeli exaltabo solium meum. Sedebo
in monte testamenti, in lateribus Aquilonis. Ascendam
super</hi> <emph>743</emph> <hi>altitudinem nubium, similis ero
Altissimo <note>(Isai. XIV, 13)</note>
            </hi>.</p>
<p>Quid enim fratres tui omnes universalis Ecclesiae
episcopi, nisi astra coeli sunt? quorum vita simul et
<pb n="0739D"/>
lingua inter peccata erroresque hominum quasi inter
noctis tenebras lucent. Quibus dum cupis temetipsum
vocabulo elato praeponere, eorumque nomen
tui comparatione calcare, quid aliud dicis, nisi: <hi>In coelum conscendam, super astra coeli exaltabo
<pb n="0740A"/>
solium meum?</hi> 
 An non universi episcopi nubes sunt,
qui et verbis praedicationis pluunt, et bonorum operum
 luce coruscant? Quos dum vestra fraternitas
despiciens, sub se premere conatur, quid aliud dicit
nisi hoc, quod ab antiquo hoste dicitur: <hi>Ascendam
super altitudinem nubium?</hi> Quae cuncta ego cum flens
conspicio, et occulta Dei judicia pertimesco, augentur
lacrymae, gemitus se in meo corde non capiunt,
quod ille vir sanctissimus domnus Joannes, tantae
abstinentiae atque humilitatis, familiarium seductione
linguarum ad tantam superbiam erupit, ut in appetitu
perversi nominis illi esse conetur similis, qui
dum superbe esse similis Deo voluit, etiam donatae
similitudinis gratiam amisit; et ideo veram beatitudinem
perdidit, quia falsam gloriam quaesivit. Certe
<pb n="0740B"/>
Petrus apostolorum primus, membrum sanctae et universalis
Ecclesiae, Paulus, Andreas, Joannes, quid
aliud quam singularium sunt plebium capita? et tamen
sub uno capite omnes membra. Atque ut cuncta
brevi cingulo locutionis astringam, sancti ante legem,
sancti sub lege, sancti sub gratia, omnes hi perficientes
corpus Domini, in membris sunt Ecclesiae
constituti, et nemo se unquam universalem vocari
voluit. Vestra autem sanctitas agnoscat quantum apud
se tumeat, quae illo nomine vocari appetit, quo vocari
nullus praesumpsit, qui veraciter sanctus fuit.</p>
<p>Nunquid non, sicut vestra fraternitas novit, per
venerandum Chalcedonense concilium hujus apostolicae
sedis antistites, cui Deo disponente deservio, universales
oblato honore vocati sunt? Sed tamen nullus
<pb n="0740C"/>
unquam tali vocabulo appellari voluit, nullus
sibi hoc temerarium nomen arripuit, ne si sibi in
pontificatus gradu gloriam singularitatis arriperet,
hanc omnibus fratribus denegasse videretur.</p>
<p>Sed haec scio quia vestrae sanctitati ab illis oriuntur
qui vobis deceptiosa familiaritate deserviunt,
contra quos peto ut vestra fraternitas solerter invigilet,
nec se eorum verbis fallendum praebeat. Tanto
enim majores hostes credendi sunt, quanto magis laudibus
adulantur. Relinque tales; et si omnino decepturi
sunt, saltem terrenorum hominum, et non sacerdotum
corda decipiant. <hi>Sine mortuos ut sepeliant
mortuos suos <note>(Luc. IX, 60)</note>
            </hi>. Vos autem cum Propheta
dicite: <hi>Avertantur statim erubescentes, qui dicunt mihi
Euge, euge <note>(Psal. LXIX, 4)</note>
            </hi>. Et rursus: <hi>Oleum autem
<pb n="0740D"/>
peccatoris non impinguet caput meum <note>(Psal.
CXL, 5)</note>
            </hi>. Unde et bene quidam Sapiens admonet: <hi>Multi sint pacifici tui, consiliarius autem sit unus
tibi de mille 
 <note>(Eccli. VI, 6)</note>
            </hi>. Corrumpunt <hi>enim bonos
mores colloquia mala <note>(I Cor. XV, 33)</note>
            </hi>. <emph>744</emph> Antiquus
<pb n="0741A"/>
enim hostis cum robustum cor irrumpere non valet,
subjunctas ei infirmas personas quaerit, et quasi
contra alta moenia scalis appositis ascendit <note>(Genes. III)</note>.
Sic Adam per subjunctam mulierem decepit. Sic
beato Job cum filios occidit, infirmam mulierem reliquit <note>(Job II, 10)</note>,
ut qui ejus cor per se minime poterat,
saltem si posset per mulieris verba penetraret.
Quicunque ergo juxta vos infirmi ac saeculares sunt,
in sua semper suasione atque adulatione frangantur,
quia inde aeternas Dei inimicitias pariunt, unde ipsi
perversi amatores videntur.</p>
<p>Certe olim clamabatur per apostolum Joannem, <hi>Filioli, novissima hora est 
 <note>(I Joan. II, 18)</note>
            </hi>; secundum
quod Veritas praedixit. Pestilentia et gladius per
mundum saevit, gentes insurgunt gentibus, terrae
<pb n="0741B"/>
concutitur orbis, cum habitatoribus suis terra dehiscens
solvitur. Omnia enim quae praedicta sunt fiunt.
Rex superbiae prope est, et quod dici nefas est, sacerdotum
ei praeparatur exercitus, quia cervici
militant elationis, qui ad hoc positi fuerant ut ducatum
praeberent humilitatis. Sed hac in re, etiamsi
nostra lingua minime contradicat, illius virtus contra
elationem in ultionem erigitur, qui superbiae vitio
per semetipsum specialiter adversatur. Hinc enim
scriptum est: <hi>Deus superbis resistit, humilibus autem
dat gratiam <note>(Jac. IV, 6)</note>
            </hi>. Hinc rursus dicitur: <hi>Immundus
est apud Deum, qui exaltat cor <note>(Proverb.
XVI, 5)</note>
            </hi>. Hinc contra superbientem hominem scriptum
est: <hi>Quid superbit terra et cinis <note>(Eccli. X, 9)</note>
            </hi>? Hinc
per semetipsam Veritas dicit: <hi>Omnis qui se exaltat,
<pb n="0741C"/>
humiliabitur <note>(Luc. XIV, 11)</note>
            </hi>. Quae ut nos ad viam
vitae per humilitatem reduceret, in semetipsa dignata
est quod nos admonet demonstrare, dicens: <hi>Discite
a me, quia milis sum et humilis corde <note>(Matth. XI, 29)</note>
            </hi>.
Ad hoc namque unigenitus Dei Filius formam infirmitatis
nostrae suscepit: ad hoc invisibilis, non solum
visibilis, sed etiam despectus apparuit; ad hoc contumeliarum
ludibria, illusionum probra, passionum
tormenta toleravit, ut superbum non esse hominem
doceret humilis Deus. Quanta igitur humilitatis virtus
est, propter quam solam veraciter edocendam, is
qui sine aestimatione magnus est, usque ad passionem
mortis factus est parvus? Quia enim originem perditionis
nostrae se praebuit superbia diaboli, instrumentum
redemptionis nostrae inventa est humilitas
<pb n="0741D"/>
Dei. Hostis quippe noster inter omnia conditus, videri
supra omnia voluit elatus. Redemptor autem
noster magnus manens supra omnia, fieri inter omnia
dignatus est parvus.</p>
<p>Quid ergo nos episcopi dicimus, qui honoris locum
ex Redemptoris nostri humilitate suscepimus, et tamen
superbiam hostis ipsius imitamur? Ecce novimus
Creatorem nostrum de suae celsitudinis culmine,
<pb n="0742A"/>
ut humano generi daret gloriam, descendisse, et nos
de infimis creati, de fratrum minoratione gloriamur.
Humiliavit se usque ad nostrum pulverem Deus, et
in coelo os suum ponit, et super terram lingua pertransit
pulvis humanus, et non erubescit, non metuit
extolli homo <emph>745</emph> putredo, et filius hominis
vermis <note>(Job. XXV)</note>. Reducamus ad animum frater charissime,
hoc quod per sapientissimum Salomonem dicitur: <hi>Ante tonitruum praeibit coruscatio, et ante
ruinam exaltabitur cor 
 <note>(Eccli. XXXII, 14)</note>
            </hi>. Ubi e diverso
subjungitur: <hi>Ante gloriam humiliabitur.</hi> Humiliemur
ergo in mente, si ad solidam conamur venire celsitudinem.
Nequaquam per elationis fumum oculi cordis
obscurentur, qui quanto magis excreverit, tanto
celerius evanescit. Pensemus quid nos praecepta admoneant
<pb n="0742B"/>
Redemptoris nostri, dicentis: <hi>Beati pauperes
spiritu, quoniam ipsorum est regnum coelorum <note>(Matth.
V, 3)</note>
            </hi>. Hinc etiam per prophetam dicit: <hi>Super quem
requiescet Spiritus meus, nisi super humilem, et quietum,
et trementem sermones meos <note>(Isai. LXVI, 2)</note>
            </hi>?
Certe cum Dominus ad humilitatis viam adhuc infirmantia
discipulorum corda reduceret, dixit: <hi>Si quis
vult inter vos primus esse, erit omnium minimus <note>(Matth.
XX, 27)</note>
            </hi>. Qua in re aperte cognoscitur quoniam ille
veraciter sublimis est, qui in suis cogitationibus
humiliatur. Formidemus ergo in illorum numero
ascribi, qui primas in synagogis cathedras quaerunt,
et salutationes in foro, et vocari ab hominibus
rabbi. Quod contra discipulis Dominus dicit: <hi>Vos autem nolite vocari rabbi. Unus enim magister
<pb n="0742C"/>
vester est; vos autem omnes fratres estis. Et Patrem
nolite vocare vobis super terram, unus est enim Pater
vester 
 <note>(Matth. XXIII, 7, 8)</note>
            </hi>.</p>
<p>Quid ergo, frater charissime, in illo terribili examine
venientis judicii dicturus es, qui non solum
pater, sed etiam generalis pater in mundo vocari
appetis? Caveatur ergo malorum prava suggestio,
fugiatur omnis instigatio scandali. <hi>Oportet</hi> quidem <hi>ut veniant scandala, verumtamen vae homini illi per
quem scandalum venit 
 <note>(Matth. XVIII, 7)</note>
            </hi>. Ecce ex hoc
nefando elationis vocabulo Ecclesia scinditur, fratrum
omnium corda ad scandalum provocantur.
Nunquidnam mente excidit quod Veritas dicit: <hi>Qui
scandalizaverit unum de pusillis istis qui in me credunt,
expedit ei ut suspendatur mola asinaria in collo
<pb n="0742D"/>
ejus, et demergatur in profundum maris <note>(Ibid.)</note>
            </hi>? Scriptum
vero est: <hi>Charitas non quaerit quae sua sunt <note>(I Cor. XIII, 4)</note>
            </hi>.
Ecce vestra fraternitas sibi arrogat
etiam aliena. Rursus scriptum est: <hi>Honore invicem
praevenientes <note>(Rom. XIII, 10)</note>
            </hi>. Et tu conaris eum omnibus
tollere, quem tibi illicite desideras singulariter
usurpare. Ubi est, frater charissime, quod scriptum
est: <hi>Pacem habete cum omnibus et sanctimoniam,
<pb n="0743A"/>
sine qua nemo videbit Deum <note>(Ibid.)</note>
            </hi>? Ubi est
quod scriptum est: <hi>Beati pacifici, quoniam filii Dei
vocabuntur <note>(Matth. V, 9)</note>
            </hi>?</p>
<p>Considerare vos convenit, ne qua radix amaritudinis
sursum germinans impediat, et per illam coinquinentur
multi. Quod tamen si considerare negligimus,
contra tantae elationis tumorem judicia superna
vigilabunt. Et nos quidem in quos talis tantaque
per ausum nefarium culpa committitur, servamus
quod Veritas praecepit, dicens: <hi>Si peccaverit in te
frater tuus, vade, et corripe eum inter te et ipsum solum.
Si te audierit, lucratus eris fratrem tuum. Si autem
te non audierit, adhibe tecum adhuc unum vel
duos, ut in ore duorum vel trium testium stet omne
verbum. Quod si non audierit eos, dic Ecclesiae. Si
<pb n="0743B"/>
autem Ecclesiam non audierit, sit tibi sicut ethnicus
et publicanus <note>(Matth. XVII, 3)</note>
            </hi>. <emph>746</emph> Ego itaque per
responsales meos semel et bis verbis humilibus hoc
quod in tota Ecclesia peccatur, corripere studui,
nunc per meipsum scribo. Quidquid facere humiliter
debui, non omisi. Sed si in mea correptione despicior,
restat ut Ecclesiam debeam adhibere.</p>
<p>Haec itaque dicens, omnipotens Deus fraternitati
vestrae indicet quanto circa vos amore constringor,
quantumque in hac causa non contra vos, sed pro
vobis lugeo. In qua tamen praeceptis evangelicis, institutionibus
canonum, utilitatibus fratrum personam
praeponere non possum, nec ejus quem multum
amo.</p>
<p>Scripta autem sanctitatis vestrae dulcissima atque
<pb n="0743C"/>
suavissima de causa presbyterorum Joannis et
Athanasii suscepi, de qua vobis in subsequentibus
Domino adjuvante respondebo, quia sub tantis tribulationibus
 circumfusus barbarorum gladiis premor,
ut non dico multa tractare, sed mihi respirare
vix liceat. Data Kalendis Januarii, indictione 13. <note>(Cf. Joan. Diac. l. III, n. 54.)</note> 
</p>
        </div2>

<div2>
          <head>EPISTOLA XIX. AD SABINIANUM DIACONUM. <hi>Epistolam superiorem, ob reverentiam imperatoris, suavitate respersam, det Joanni episcopo. Principi is callide persuaserat ut Gregorium ad pacem secum servandam hortaretur. Sabiniani adversus ejus superbiam animum excitat Gregorius.</hi> </head>
<p>Gregorius Sabiniano diacono.</p>
<p>De causa fratris nostri viri reverendissimi Joannis
<pb n="0743D"/>
episcopi Constantinopolitani duas epistolas facere
nolui. Sed una breviter facta est, quae utrumque habere
videretur admistum, id est et rectitudinem, et
blandimentum. Tua itaque dilectio eam epistolam,
quam nunc direxi, propter voluntatem imperatoris
dare studeat. Nam de subsequenti talis alia transmittetur,
de qua ejus superbia non laetetur. Ad hoc
enim usque pervenit, ut sub occasione Joannis presbyteri
gesta huc transmitteret, in quibus se pene
<pb n="0744A"/>
per omnem versum <foreign xml:lang="greek"></foreign> patriarcham nominaret.
Sed spero in omnipotentem Deum quia hypocrisim
illius superna majestas solvet. Miror autem
quomodo dilectionem tuam fallere potuit, ut permitteres
domno imperatori persuaderi quatenus ad me
sua scripta de hac causa transmitteret, in quibus
admoneret ut cum eo pacem habere debuissem. Qui
si justitiam tenere vult, illum debuit admonere ut se
a superbo vocabulo compesceret, et protinus inter
nos pax fieret. Tamen qua id calliditate a praedicto
fratre nostro Joanne factum sit, suspicor, minime
pensasti. Idcirco enim hoc ille fecit ut audiretur domnus
imperator, et ille in sua vanitate confirmatus
esse videretur, aut non a me audiretur, et ejus
animus contra me irritaretur. Sed nos rectam viam
<pb n="0744B"/>
tenebimus, nihil in hac causa aliud nisi omnipotentem
Dominum metuentes. Unde tua dilectio in nullo
trepidet. Omnia quae in hoc saeculo videt alta esse
contra veritatem, pro veritate despiciat, in omnipotentis
Dei gratia, atque beati Petri apostoli <emph>747</emph> 
adjutorio confidat. Vocem Veritatis recolat, dicentis: <hi>Major est 
 qui in vobis est, quam qui in mundo <note>(I Joan. IV, 4)</note>
            </hi>;
et in hac causa quidquid agendum
est, cum summa auctoritate agat. Postquam enim
defendi ab inimicorum gladiis nullo modo possumus,
postquam pro amore reipublicae argentum, aurum,
mancipia, vestes perdidimus, nimis ignominiosum
est ut per eos etiam fidem perdamus. In isto enim
scelesto vocabulo consentire, nihil est aliud quam
fidem perdere. Unde sicut tibi jam transactis epistolis
<pb n="0744C"/>
scripsi, nunquam cum eo procedere praesumas <note>(Cf. Joan. Diac. l. III, n. 55. Vide sup. ep. 10; inf.
epp. 20, 21, 43.)</note> 
</p>
        </div2>

<div2>
          <head>EPISTOLA XX. AD MAURICIUM AUGUSTUM. <hi>Laudat imperatoris zelum pro Ecclesiae pace. Joannis episcopi hypocrisim depingit. Ambitioso quem usurpabat titulo Ecclesiam totam, venerandas synodos, pias leges, ipsius Christi mandata turbari; illius proinde superbiam imperiali auctoritate constringendam. Se vero, nisi humiliter ac suaviter admonentem audiat Joannes, illi cum Deo invicte restiturum.</hi> </head>
<p>Gregorius Mauricio Augusto.</p>
<p>Piissimus atque a Deo constitutus dominus noster,
inter caeteras augustorum ponderum curas, conservandae
quoque sacerdotali charitati rectitudine studii
<pb n="0744D"/>
spiritalis invigilat, videlicet pie veraciterque
considerans neminem posse recte terrena regere,
nisi noverit divina tractare, pacemque reipublicae ex
universalis Ecclesiae pace pendere. Quae enim, serenissime
domine, virtus humana, quodque carnei robur
brachii contra vestri Christianissimi culmen imperii
irreligiosas praesumeret manus erigere, si studeret
concors sacerdotum mens Redemptorem suum
lingua pro vobis, atque, ut oportebat, meritis exorare?
<pb n="0745A"/>
Aut quis ferocissimae gentis gladius in necem
fidelium tanta crudelitate grassaretur, nisi nostra
vita, qui sacerdotes nominamur, et non sumus, a
pravissimis gravaretur operibus? Sed dum nos competentia
nobis relinquimus, et nobis incompetentia
cogitamus, peccata nostra barbaricis viribus sociamus,
et culpa nostra hostium gladios exacuit, quae
reipublicae vires gravat. Quid autem dicturi sumus,
qui populum Dei, cui indigne praesumus, peccatorum
nostrorum oneribus premimus, qui quod per
linguam praedicamus per exempla destruimus, qui
iniqua docemus operibus et sola voce ea quae sunt
justa praetendimus? Ossa jejuniis atteruntur, et
mente turgemus. Corpus despectis vestibus tegitur,
et elatione cordis purpuram superamus. Jacemus in
<pb n="0745B"/>
cinere, et excelsa despicimus. Doctores humilium,
duces superbiae, ovina facie lupinos dentes abscondimus.
Sed quis horum finis est, nisi quod hominibus
suademus. Deo autem manifesti sumus? Quamobrem
providentissime piissimus Dominus ad compescendos
bellicos motus pacem quaerit Ecclesiae,
atque ad hujus compagem sacerdotum dignatur
corda reducere. Quod quidem ego opto, atque, <emph>748</emph> 
quantum ad me attinet, serenissimis jussionibus
obedientiam praebeo. Quia vero non causa mea, sed
Dei est, et quia non solus ego, sed tota turbatur
Ecclesia, quia piae leges, quia venerandae synodi,
quia ipsa etiam Domini nostri Jesu Christi mandata
superbi atque pompatici cujusdam sermonis inventione
turbantur, piissimus Dominus locum secet vulneris,
<pb n="0745C"/>
atque resistentem aegrum augustae auctoritatis
vinculis constringat. Astringendo enim ista, rempublicam
sublevatis; et dum talia reciditis, de regni
vestri prolixitate tractatis.</p>
<p>Cunctis enim Evangelium scientibus liquet quod
voce dominica sancto et omnium apostolorum Petro
principi apostolo, totius Ecclesiae cura commissa
est. Ipsi quippe dicitur: <hi>Petre, amas me? pasce oves
meas <note>(Joan. XXI, 17)</note>
            </hi>. Ipsi dicitur: <hi>Ecce Satanas expetiit
cribrare vos sicut triticum; et ego pro te rogavi,
Petre, ut non deficiat fides tua. Et tu aliquando conversus
confirma fratres tuos <note>(Luc. XXII, 31)</note>
            </hi>. Ipsi dicitur: <hi>Tu es Petrus, et super hanc petram aedificabo
Ecclesiam meacm, et portae inferi non praevalebunt adversus
<pb n="0746A"/>
eam. Et tibi dabo claves regni coelorum, et quodcunque
ligaveris super terram, erit ligatum et in coelis:
et quodcunque solveris super terram, erit solutum
et in coelo 
 <note>(Matth. XVI, 8)</note>
            </hi>.</p>
<p>Ecce claves regni coelestis accepit, potestas ei ligandi
ac solvendi tribuitur, cura ei totius Ecclesiae
et principatus committitur, et tamen universalis apostolus
non vocatur, et vir sanctissimus consacerdos
meus Joannes vocari universalis episcopus conatur.
Exclamare compellor ac dicere: <hi>O tempora, o
mores!</hi> </p>
<p>Ecce cuncta in Europae partibus barbarorum juri
sunt tradita, destructae urbes, eversa castra, depopulatae
provinciae, nullus terram cultor inhabitat,
saeviunt et dominantur quotidie in necem fidelium
<pb n="0746B"/>
cultores idolorum, et tamen sacerdotes, qui in pavimento
et cinere flentes jacere debuerunt, vanitatis
sibi nomina expetunt, et novis ac profanis vocabulis
gloriantur.</p>
<p>Nunquid ego hac in re, piissime domine, propriam
causam defendo? Nunquid specialem injuriam
vindico? causam omnipotentis Dei, causam universalis
Ecclesiae?</p>
<p>Quis est iste, qui contra statuta evangelica, contra
canonum decreta, novum sibi usurpare nomen
praesumit? Utinam vel sine aliorum imminutione
unus sit, qui vocari appetit universalis.</p>
<p>Et certe multos Constantinopolitanae Ecclesiae in
haereseos voraginem incidisse novimus sacerdotes,
<pb n="0746C"/>
et non solum haereticos, sed etiam haeresiarchas factos.
Inde quippe Nestorius, qui Mediatorem Dei
et hominum Jesum Christum duas esse personas
existimans, quia Deum fieri hominem potuisse non
credidit, usque ad Judaicam perfidiam erupit. Inde
Macedonius, qui consubstantialem Patri et Filio Spiritum
sanctum Deum esse denegavit. Si igitur illud
nomen in ea Ecclesia sibi quisquam arripit, quod
apud bonorum <emph>749</emph> omnium judicium fecit; universa
ergo Ecclesia, quod absit, a statu suo corruit,
quando is qui appellatur universalis cadit. Sed absit
a cordibus Christianis nomen istud blasphemiae,
in quo omnium sacerdotum honor adimitur, dum ab
uno sibi dementer arrogatur.</p>
<p>
            <pb n="0747A"/>Certe pro beati Petri apostolorum principis honore,
 per venerandam Chalcedonensem synodum
Romano pontifici oblatum est. Sed nullus eorum
unquam hoc singularitatis nomine uti consensit,
ne dum privatum aliquid daretur uni, honore debito
sacerdotes privarentur universi. Quid est ergo quod
nos hujus vocabuli gloriam et oblatam non quaerimus,
et alter sibi hanc arripere et non oblatam praesumit?</p>
<p>Ille ergo magis est piissimorum dominorum praeceptione
flectendus, qui praeceptis canonicis obedientiam
praebere contemnit. Ille coercendus est, qui
sanctae universali Ecclesiae injuriam facit, qui corde
tumet, qui gaudere de nomine singularitatis appetit,
qui honori quoque imperii vestri se per privatum
<pb n="0747B"/>
vocabulum superponit.</p>
<p>Ecce omnes hac de re scandalum patimur. Ad vitam
ergo rectam revertatur auctor scandali, et omnia
sacerdotum jurgia cessabunt. Ego enim cunctorum
sacerdotum servus sum, in quantum ipsi sacerdotaliter
vivunt. Nam qui contra omnipotentem
Dominum per inanis gloriae tumorem atque contra
statuta Patrum suam cervicem erigit, in omnipotenti
Domino confido, quia meam sibi nec cum gladiis
flectit.</p>
<p>Quid autem nuper in hac urbe ex hujus auditu vocabuli
gestum sit, Sabiniano diacono ac responsali
meo subtilius indicavi. Cogitet ergo dominorum pietas
de me proprio suo, quem specialiter prae caeteris
semper fovit atque continuit, qui et vobis obedientiam
<pb n="0747C"/>
praebere desidero et tamen de mea negligentia
reperiri reus in superno tremendoque judicio pertimesco;
ac secundum petitionem praedicti Sabiniani
diaconi, aut piissimus dominus ipsum dignetur judicare
negotium, aut saepe nominatum virum, ut ab
hac tandem intentione cesset, inflectere. Si ergo judicio
pietatis vestrae justissimo, vel clementibus jussionibus
cesserit, omnipotenti Deo gratias referimus,
atque de concessa per vos omni Ecclesiae pace gaudemus.
Sin autem in eadem diutius contentione
perstiterit, hac de re jam Veritatis sententiam certam
tenemus, quae ait: <hi>Omnis qui se exaltat humiliabitur <note>(Luc. XIV, 11; XVIII, 14)</note>
            </hi>.
Et rursus scriptum est: <hi>Ante ruinam exaltatur cor 
 <note>(Prov. XVI, 18)</note>
            </hi>. Ego autem
dominorum jussionibus obedientiam praebens, praedicto
<pb n="0748A"/>
consacerdoti meo <emph>750</emph> et dulciter scripsi, et
humiliter ut ab hac inanis gloriae appetitione sese
emendet admonui. Si igitur me audire voluerit, habet
devotum fratrem. Si vero in superbia persistit,
jam quid sequatur aspicio, quia illum sibi adversarium
invenit, de quo scriptum est: <hi>Deus superbis resistit,
humilibus autem dat gratiam <note>(Jac. IV, 6)</note>
            </hi>.
</p>
        </div2>

<div2>
          <head>EPISTOLA XXI. AD CONSTANTINAM AUGUSTAM. <hi>Ut Joannis ambitioni se opponere pergat hortatur. Perstringit illius hypocrisim, perversitatem ac superbiam. Conqueritur imperatorem illi et Maximo patrocinari. Huic, ob principis reverentiam, quod nesciente se ordinatus sit indulget, alia ejus facinora discutienda et judicanda reservat.</hi> </head>
<p>Gregorius Constantinae Augustae.</p>
<p>
            <pb n="0748B"/>Omnipotens Deus, qui pietatis vestrae cor suae dextera
majestatis tenet, et nos ex vobis protegit, et
vobis pro temporalibus actibus aeternae praemia remunerationis
parat. Nam Sabiniano diacono responsali
meo scribente cognovi in causis beati Petri apostolorum
principis contra quosdam superbe humiles
et ficte blandos quanta se justitia vestra serenitas impendat.
Et in Redemptoris nostri largitate confido,
quia bonum hoc in serenissimo Domino et piissimis
filiis, in coelesti quoque patria retributionem recipietis.
Nec dubium est peccatorum vinculis solutos
aeterna vos bona recipere, qui in causis ejus Ecclesiae
ipsum vobis cui potestas ligandi et solvendi
data est debitorem fecistis. Unde adhuc peto ut nullius
praevalere contra veritatem hypocrisim permittatis,
<pb n="0748C"/>
quia sunt quidam qui juxta egregii praedicatoris
vocem per dulces sermones et benedictiones seducunt
corda innocentium, qui veste quidem despecti
sunt, sed corde tument. Et quasi in hoc mundo
cuncta despiciunt, sed tamen ea quae mundi sunt
cuncta simul adipisci quaerunt. Qui indignos se omnibus
hominibus fatentur, sed privatis vocabulis
contenti esse non possunt, quia illud appetunt unde
omnibus digniores esse videantur. Vestra itaque pietas,
quam omnipotens Deus cum serenissimo domino
universo mundo praeesse constituit, illi per favorem
justitiae famulatum suum reddat a quo jus tantae potestatis
accepit, ut quanto verius in exsecutione
veritatis auctori omnium servit, tanto securius commisso
sibi mundo dominetur.</p>
<p>
            <pb n="0749A"/>Praeterea indico quia piissimi domini scripta
suscepi, ut fratri et consacerdoti meo Joanni <emph>751</emph> 
debeam esse pacificus. Et quidem sic religiosum
dominum decuit ut ista praeciperet sacerdotibus.
Sed cum se nova praesumptione atque superbia idem
frater meus universalem episcopum appellet, ita ut
sanctae memoriae decessoris mei tempore ascribi se
in synodo tali hoc superbo vocabulo faceret, quamvis
cuncta acta illius synodi, sede contradicente apostolica,
soluta sint, triste mihi aliquid serenissimus
dominus innuit, quod non eum corripuit qui superbit,
sed magis ab intentione mea declinare studuit,
qui in hac causa Evangeliorum et canonum humilitatis
atque rectitudinis veritatem defendo. Qua in
re a praedicto fratre et consacerdote meo contra
<pb n="0749B"/>
evangelicam sententiam, contra beatum quoque Petrum
apostolum, et contra omnes Ecclesias, contraque
statuta canonum agitur. Sed est omnipotens
Dominus, in cujus manu sunt omnia, de quo scriptum
est: <hi>Non est sapientia, non est prudentia, non
est consilium contra Dominum <note>(Prov. XXI, 30)</note>
            </hi>. Et
quidem saepe praefatus sanctissimus frater serenissimo
domino multa suadere conatur, sed bene novi
quia tantae illae orationes ejus et lacrymae nil ei a
quoquam contra rationem aut animam suam subripi
permittunt.</p>
<p>Triste tamen valde est ut patienter feratur quatenus,
despectis omnibus, praedictus frater et coepiscopus
meus solus conetur appellari episcopus.
Sed in hac ejus superbia quid aliud nisi propinqua
<pb n="0749C"/>
jam Antichristi esse tempora designatur? Quia illum
videlicet imitatur, qui spretis in sociali gaudio angelorum
legionibus ad culmen conatus est singularitatis
erumpere, dicens: <hi>Super astra coeli exaltabo solium
meum, sedebo in monte testamenti, in lateribus
Aquilonis, et ascendam super altitudinem nubium, et
ero similis Altissimo <note>(Isai. XIV, 13)</note>
            </hi>. Unde per omnipotentem
Dominum rogo ne pietatis vestrae tempora
permittatis unius hominis elatione maculari, neque
tam perverso vocabulo ullum quoquo modo praebeatis
assensum, atque hac in causa nequaquam me
pietas vestra despiciat, quia etsi peccata Gregorii
tanta sunt ut pati talia debeat, Petri tamen apostoli
peccata nulla sunt, ut vestris temporibus pati ista
mereatur. Unde iterum atque iterum per omnipotentem
<pb n="0749D"/>
Dominum rogo ut sicut parentes priores vestri
principes, sancti Petri apostoli gratiam quaesierunt,
ita vos quoque et hanc vobis quaerere et conservare
curetis, et propter peccata nostra, qui ei indigne
servimus, ejus apud vos honor nullatenus minuatur,
qui et modo vobis adjutor esse in omnibus, et postmodum
vestra valeat peccata dimittere.</p>
<p>Viginti autem jam et septem annos ducimus, quod
in hac urbe inter Langobardorum gladios vivimus.
Quibus quam multa hac ab Ecclesia quotidianis diebus
<pb n="0750A"/>
erogantur, ut inter eos vivere possimus, suggerenda
non sunt. Sed breviter indico, quia sicut in
Ravennae partibus dominorum pietas apud primum
exercitum Italiae saccellarium habet qui causis supervenientibus
quotidianas expensas faciat, ita et in
hac urbe in causis talibus eorum sacceliarius ego
sum. Et tamen haec Ecclesia, quae uno eodemque
tempore clericis, monasteriis, pauperibus, populo,
atque insuper Langobardis tam multa indesinenter
expendit, <emph>752</emph> ecce adhuc ex omnium Ecclesiarum
premitur afflictione, quae de hac unius hominis superbia
multum gemunt, etsi nihil dicere praesumunt.</p>
<p>Salonitanae vero civitatis episcopus me ac responsali
meo nesciente ordinatus est, et facta res est
<pb n="0750B"/>
quae sub nullis anterioribus principibus evenit. Quod
ego audiens, ad eumdem praevaricatorem, qui inordinate
ordinatus est, protinus misi, ut omnino missarum
solemnia celebrare nullo modo praesumeret,
nisi prius a serenissimis dominis cognoscerem si hoc
fieri ipsi jussissent quod ei sub excommunicationis
interpositione mandavi. Et contempto me atque despecto,
in audaciam quorumdam saecularium hominum,
quibus, denudata sua Ecclesia, praemia multa
praebere dicitur, nunc usque missas facere praesumit,
atque ad me venire secundum jussionem dominorum
noluit. Ego autem praeceptioni pietatis eorum obediens,
eidem Maximo, qui me nesciente ordinatus
est, hoc, quod in ordinatione sua me vel responsalem
meum praetermittere praesumpsit, ita ex corde laxavi,
<pb n="0750C"/>
ac si me auctore fuisset ordinatus. Alia vero perversa
illius, scilicet mala corporalia, quae cognovi,
vel quia cum pecuniis est electus, vel quia excommunicatus
missas facere praesumpsit, propter Deum
irrequisita praeterire non possum. Sed opto, et Dominum
deprecor, quatenus nihil in eo de his quae
dicta sunt valeat inveniri, et sine periculo animae
meae causa ipsius terminetur. Prius tamen quam haec
cognoscantur, serenissimus dominus discurrente
jussione praecepit ut cum venientem cum honore
suscipiam. Et valde grave est ut vir de quo tanta et
talia nuntiantur, cum ante requiri et discuti debeat,
honoretur. Et si episcoporum causae mihi commissorum
apud piissimos dominos aliorum patrociniis
disponuntur, infelix ego in Ecclesia ista quid facio?
<pb n="0750D"/>
Sed ut episcopi mei me despiciant, et contra me refugium
ad saeculares judices habeant, omnipotenti
Deo gratias ago, peccatis meis deputo. Hoc tamen
breviter suggero, quia aliquantulum exspecto; et si
ad me diu venire distulerit, in eo exercere districtionem
canonicam nullo modo cessabo. In omnipotenti
autem Domino confido, quia longam piissimis dominis
vitam tribuet, et nobis sub manu vestra non secundum
peccata nostra, sed secundum gratiae suae
dona disponet. Haec ergo tranquillissimae dominae
<pb n="0751A"/>
suggero, quia integerrima serenitatis ejus conscientia
quanto moveatur zelo rectitudinis atque justitiae non
ignoro.
</p>
        </div2>

<div2>
          <head>EPISTOLA XXII. AD NOBILES SYRACUSANOS. <hi>Cum episcopi electionem Gregorii arbitrio commisissent, talem eis ordinare studet, qui Maximianum decessorem imitetur.</hi> </head>
<p>Gregorius nobilibus Syracusanis.</p>
<p>Laudis vestrae testimonium quam direxistis gerit
epistola, quod electionis vos onera sapienter declinasse
significat. Et quoniam nostro hoc arbitrio commisistis,
ac multa bona de venerandae memoriae
quondam Maximiano episcopo <emph>753</emph> referentes
talem vobis ordinari deposcitis, vos quidem sicut
decet fideles filios facitis, quia haec de digno sollicitoque
<pb n="0751B"/>
patre testamini, et obtrectantibus aliis bona
ipsius etiam post obitum non tacetis. Unde oramus
omnipotentem Dominum, ut et vobis pro sinceritatis
vestrae voluntate retribuat, et obloquentibus clementer
ignoscat. Hoc tamen sciat magnitudo vestra, quia
civitati illi quem dare Maximiano reverendissimo
similem non habemus. Sed quia a clero et plebe
Ecclesiae Syracusanae Agatho, ab aliquibus autem
alter eligitur, hunc qui a clero et plebe electus est
ad nos iterum venire necesse est, ut utrisque cominus
constitutis, ille qui Deo placuerit, et utilior
visus fuerit, ordinetur. Nam desiderii nostri est talem
illic cum Christi gratia ordinari pontificem, qui
bonorum supradicti episcopi cujus vos actionibus
testimonium perhibetis in omnibus debeat, Deo adjutore,
<pb n="0751C"/>
imitator existere.
</p>
        </div2>

<div2>
          <head>EPISTOLA XXIII. AD CASTORIUM NOTARIUM. <hi>Ad eligendum quantocius episcopum Ravennates hortetur. Non largum praemiis, sed dignum meritis eligant.</hi> </head>
<p>Gregorius Castorio notario.</p>
<p>Nimis nos Joannis fratris et coepiscopi nostri mors
cognita contristavit, maxime quod civitas illa hoc
tempore amisit pastoralis curae solatium. Quia igitur
plurimae utilitates exposcunt ut Ecclesiae ipsi sacerdos
sine mora, Christo auctore, debeat ordinari, ideoque
experientiae tuae praecipimus quatenus clerum et
populum omni instantia studeat adhortari, ut consecrandum
sibi non differant eligere sacerdotem. Quos
tamen et prae omnibus admonere te volumus, ut in
<pb n="0751D"/>
generali causa utilitates proprias non attendant. Nulla
ergo sit in hac electione venalitas, ne dum praemia
<pb n="0752A"/>
appetunt, discretionem electionis amittant, et illum
dignum ad hoc esse arbitrentur officium, qui non
meritis, sed datione placuerit. Specialiter enim et
absolute cognoscant quia non solum indignus est sacerdotio,
sed et aliis profecto erit culpis obnoxius,
quisquis Dei donum pretii praesumpserit venalitate
mercari. Non itaque largus praemiis, sed dignus
meritis eligatur. Nam et electum et eligentes poena
respiciet, si sacerdotii sinceritatem mente sacrilega
violare tentaverint. Sive autem unus, sive duo electi
fuerint, quinque de prioribus presbyteris et quinque
 de praecedentibus simul venire ad nos per omnia
commoneto. De clericis vero, praeter eos qui venire
deliberant, si quos alios praesentes esse necessarios
aestimas, ad nos sine mora transmitte, ut <emph>754</emph> ad
<pb n="0752B"/>
ordinandam Ecclesiam, nec excusatio, nec aliqua
possit provenire dilatio.
</p>
        </div2>

<div2>
          <head>EPISTOLA XXIV. AD ROMANUM EXARCHUM. <hi>Ne Speciosum presbyterum episcopo suo resistentem tueatur, neque patrocinetur sanctimonialibus ad saeculum reversis.</hi> </head>
<p>Gregorius Romano exarcho Italiae.</p>
<p>Apud excellentiam vestram pravorum audacia correptionis
debet aculeos magis quam defensionis invenire
solatium. Nam satis grave est si illic habere
pravam contingat actionem refugium, unde disciplinae
decet prodire censuram. Pervenit itaque ad nos Speciosum
quemdam presbyterum, qui causa poscente
in monasterium a Joanne fratre et coepiscopo nostro
<pb n="0752C"/>
fuerat deputatus, contra sui pastoris exinde voluntatem
exiisse, et, ecclesiasticae contitutionis vigore
despecto, ante dicto episcopo, vestra fretum
tuitione, resistere. Quod quia excellentiae vestrae sine
dubio pulsat invidiam, necesse est ut ab ejus vos,
habita discretione, debeatis tuitione suspendere, ne
si nominis vestri occasione pastori suo inobediens vel
contumax fuerit ad tempus, et vestros contra vos
judices defensare, atque excellentiam vestram hac ex
re cogatur offendere, et nos pariter de vestra discordia
contristare.</p>
<p>Comperimus praeterea, quod dici nefas est, quasdam
mulieres, quae nunc usque in religioso atque
monachico habitu permanserunt, suam vestem et
suam velaturam deponere, et conjugibus, quod sine
<pb n="0752D"/>
gravi referre non possumus dolore, sociari. Sed hoc
quidem ut dicere vel attentare praesumant, favoris
<pb n="0753A"/>
vestri patrocinio fulciri dicuntur, quod nos credere
perversitatis ipsius acerbitas non permittit. Petimus
ergo ut in tanto vos peccato miscere nullatenus debeatis.
Nam hujusmodi iniquitatem impunitam propter
Deum nullo modo patimur remanere. Unde
iterum quaesumus ut excellentia vestra in talium se
causarum defensione non misceat, ne et Deus suam
defendat injuriam, et inter nos aliorum pariat culpa
discordiam. Mense Februario, indictione 13. <note>(Cf.
Joan. Diac. l. III, n. 40.)</note> </p>
</div2>

<div2>
          <head>EPISTOLA XXV. AD SEVERUM EPISCOPUM. <hi>Visitationem Ecclesiae Ravennatis commendat.</hi> </head>
<p>Gregorius Severo Ficulino episcopo.</p>
<p>Obitum Joannis antistitis directa relatio patefecit.
<pb n="0753B"/>
Quapropter visitationis destitutae <emph>755</emph> Ecclesiae fraternitati
tuae operam solemniter delegamus: quam
ita te convenit exhibere, ut nihil de provectionibus
clericorum, reditu, ornatu, ministeriisque, vel quidquid
illud est in patrimonio ejusdem a quoquam
praesumatur Ecclesiae, etc. <hi>Secundum morem.</hi> 
</p>
        </div2>

<div2>
          <head> EPISTOLA XXVI. AD RAVENNATES. <hi>Commissam Severo Ravennatis Ecclesiae visitationem.</hi> </head>
<p>Gregorius clero, ordini et plebi consistenti Ravennae.</p>
<p>Vestri antistitis obitum cognoscentes, curae nobis
fuit visitationem destitutae Ecclesiae fratri et coepiscopo
nostro Severo Ficulino solemniter delegare,
cui dedimus in mandatis ut nihil de provectionibus
<pb n="0753C"/>
clericorum, reditu, ornatu, ministeriisque a quoquam
usurpari patiatur. Cujus vos assiduis adhortationibus
convenit obedire, etc. <hi>Secundum morem. <note>(Vide sup.
ep. 25.)</note>
            </hi> 
</p>
        </div2>

<div2>
          <head>EPISTOLA XXVII. AD CYPRIANUM DIACONUM. <hi>Attendat num res Ecclesiae minuerit defunctus episcopus. Ad successoris electionem clerum et populum hortetur.</hi> </head>
<p>Gregorius Cypriano diacono.</p>
<p>Obitum Theodori episcopi dilectionem tuam jam
credimus cognovisse. Sed quia ipse testamentum
dicitur condidisse, subtiliter, ne quid de rebus Ecclesiae
suae consumpsisset, te oportet inquirere. Et siquidem
<pb n="0754A"/>
eum exinde aliquid incongrue minuisse didiceris,
ita age ut res ipsae ab eo cujus interest modis
omnibus reparentur. Clerum vero et populum loci
ipsius admonere te convenit, ut, omni dilatione postposita,
eligant qui sibi, revelante Deo, debeat episcopus
ordinari. <note>(Grat. Caus. 12, q. 5, c. 2.)</note> 
</p>
        </div2>

<div2>
          <head>EPISTOLA XXVIII. AD CASTORIUM DIACONUM. <hi>Pisaurensis episcopi aliorumve sacerdotum vitam perscrutetur; si quid sinistrum invenerit, renuntiet. Tutorem tueatur, ut quae sibi pro pauperibus injuncti sunt valeat exsequi.</hi> </head>
<p>Gregorius Castorio diacono.</p>
<p>Quaedam ad nos de Pisaurensi episcopo pervenerunt,
quae indiscussa nullo modo sunt <emph>756</emph> relinquenda.
Propterea experientiae tuae praecipimus ut de
<pb n="0754B"/>
vita et actibus ipsius subtili indagatione studeat perscrutari.
Et si quid fortasse repererit quod sacerdotii,
quod absit, integritatem valeat maculare, ad nos eum
cum scriptis tuis de his quae in veritate cognoveris
omnimodo sub competenti cautela transmitte, ut informati,
Deo revelante, subtilius de veritate, quid
fieri debeat pertractemus. Non solum autem de eo,
sed et de aliorum quoque sacerdotum te vita convenit
esse sollicitum. Et si de quolibet sinistrum quidpiam
sentire potueris, nobis renuntiare festina, ut actuum
pravitas salubriter cum Dei solatio debeat emendari.</p>
<p>Pervenit quoque ad nos Adeodatum quemdam civem
Pisaurensem, filio atque vernaculo suo haeredibus
institutis, Thomam deputasse tutorem, hanc conditionem
<pb n="0754C"/>
adjiciens, ut si forte, haeredes ipsius in
pupillari aetate de hac vita transirent, omnis ejus
substantia per manus ante dicti tutoris debuisset
pauperibus erogari. Sed obitis qui haeredes fuerunt
instituti, ne defuncti possit voluntas impleri, suprascriptus
tutor a quibusdam dicitur impediri. Propterea,
si sicut edocti sumus ita esse in veritate compereris,
curae atque sollicitudinis tuae sit ante dictum
tutorem rationabiliter tueri, atque defendere, ut
quaeque sibi injuncta sunt valeat effectui mancipare.
Sed quoniam dicitur eumdem tutorem velle aliquid
 in diaconia quae ibidem constituta est emere, summopere
ei solatiari festina, ut ea quae mercedis intuitu
piis causis relicta sunt te concurrente sine cujusquam
<pb n="0755A"/>
possint impedimento compleri. Valerianum
vero monachum, quem emendatum in monasterio
beati Joannis in Classe posito tradidisti, in eodem
eum monasterio sine dubio volumus permanere.
Praeterea ne quam necessitatem in expensis tua experientia
patiatur, de reditibus sanctae Romanae
Ecclesiae, qui illic te providente aggregati sunt,
omnes expensas tuas te facere volumus. Et si quid
superfuerit, nobis cum veneris defer.</p>
</div2>

<div2>
          <head>EPISTOLA XXIX. AD VINCOMALUM DEFENSOREM. <hi>Illum instituit Ecclesiae defensorem.</hi> </head>
<p>Gregorius Vincomalo defensori.</p>
<p> Ecclesiasticae utilitatis intuitu id nostro sedit arbitrio,
ut si nulli conditioni vel corpori teneris obnoxius,
<pb n="0755B"/>
nec fuisti clericus alterius civitatis, aut in
nullo tibi canonum obviant statuta, officium Ecclesiae
defensorum accipias, ut <emph>757</emph> quidquid pro pauperum
commodis tibi a nobis injunctum fuerit, incorrupte
et vivaciter exsequaris, usurus hoc privilegio
quod in te habita deliberatione contulimus, ut omnibus
quae tibi a nobis fuerint injuncta complendis
operam tuam fidelis exhibeas, redditurus de actibus
tuis sub Dei nostri judicio rationem. Hanc autem
epistolam Paterio notario Ecclesiae nostrae scribendam
dictavimus. Mense Martio, indictione 13.
</p>
        </div2>

<div2>
          <head> EPISTOLA XXX. AD MAURICIUM AUGUSTUM. <hi>Imperatoribus pro triginta libris auri in eleemosynam missis gratias agit. Scribonem laudat, tum de fideli summae illius distributione, tum de rogis militum liberali manu factis.</hi> </head>

<pb n="0755C"/>
<p>Gregorius Mauricio Augusto.</p>
<p>Dominorum pietas, quae suos consuevit misericorditer
famulos continere, ita benigna hic subventione
resplenduit, ut cunctorum debilium inopia largitatis
ejus sit consolatione sublevata. Pro qua re lacrymabili
<pb n="0756A"/>
prece omnes deposcimus ut omnipotens Deus
qui clementiae vestrae ad hoc corda compunxit, incolume
in amoris sui constantia dominorum servet
imperium, ut victorias eorum in cunctis gentibus
auxilio suae majestatis extendat. Triginta itaque libras
auri, quas confamulus meus Busa detulit Scribo,
sacerdotibus, egenisque, et aliis fideliter erogavit.
Et quia quaedam in hanc urbem sanctimoniales feminae
ex diversis provinciis venerunt, post captivitatem
fugientes, ex quibus, quantum locorum possibilitas
recipit, aliquae in monasteriis datae sunt,
quae vero in eis minime capi potuerunt, singulariter
degentes inopem vitam ducunt, placuit ut hoc quod
caecis, truncis, aliisque debilibus superesse posset,
eis erogari debuisset, dummodo non solum dominorum
misericordiam indigentes indigenae, sed advenientes
<pb n="0756B"/>
etiam peregrini susciperent. Unde actum est
ut simul omnes pro vita dominorum concorditer orarent,
quatenus omnipotens Deus longa vobis et quieta
tempora tribuat, et pietatis vestrae felicissimam sobolem
diu in Romana republica florere concedat.
 Rogae quoque militum ita per praedictum <emph>758</emph> 
confamulum meum Scribonem, praesente quoque
glorioso Casto magistro militum, factae sunt, ut
dona dominorum cuncti sub disciplina debita gratias
agendo susciperent, et hoc quod eis prius dominari
consueverat, omne murmur averterent.
</p>
        </div2>

<div2>
          <head>EPISTOLA XXXI. AD CONDUCTORES MASSARUM. <hi>Donec adveniat Gallicani patrimonii rector, Arigio patricio obediant.</hi> </head>

<pb n="0756C"/>
<p>Gregorius conductoribus massarum per Galliam.</p>
<p>Quamvis inter medias sitis turbas gentium constituti,
tamen ratio nos ipsa suspicari compellit multum
vos ab aliis bona actione distare. Sicut enim appellatio
<pb n="0757A"/>
sancti Petri apostolorum principis familiam Ecclesiae
tantae multitudini clariorem demonstrat, ita
debetis caeteros morum claritate praecedere, atque
eos quibus praeestis, ut bene agant, ut agnoscant cui
serviunt, assidue commonere, ut a rapinis gentium
atque pravitatibus abstineant, et familia Ecclesiae
non solum nomine, sed et meritis honoretur. Nos
autem de vobis cognoscite studiosissime cogitare.
Disposuimus enim hominem nostrum, qui vos possit
tueri et regere, cum litteris commendatitiis ad excellentissimum
regem, Christo auxiliante, transmittere.
Sed viam tempus hiemis impedivit. Viro ergo
glorioso Arigio patricio vos praevidimus commendandos,
cui interim summa cum benignitate atque
obedientia, sicut beati Petri famulos decet, obedire
<pb n="0757B"/>
studete, atque ea quae pro ecclesiastica utilitate vobis
praecipiuntur implete. Visum autem nobis est ut
consuetudinaria excepta ejus utilitate debeatis inferre.
Pensiones vero fideliter cum omni collectae
diligentia apud unumquemque vestrum, quem communi
consensu elegeritis, rejaceant; a quo cum venerit
is quem a latere nostro transmiserimus, eas
possit accipere. Non enim sumus dubii quod per eum
qui vobis visus fuerit possint fideliter conservari. Ita
ergo in omnibus irreprehensibiles atque obedientes
existite, quatenus <emph>759</emph> veniens ad vos is qui patrimonium
ipsum recturus est, sciat quemadmodum
unicuique vestrum pro sua debeat strenuitate rependere. <note>(Vide l. VI, ep. 57; l. IX, ep. 118.)</note> 
</p>
        </div2>

<div2>
          <head>EPISTOLA XXXII. AD CYPRIANUM DIACONUM. <hi>Defuncto Maximiano episcopo, nonnullos e clericis ab eo propter maleficium in carcerem conjectos, gravibus afficiat poenis.</hi> </head>

<pb n="0757C"/>
<p>Gregorius Cypriano diacono.</p>
<p>Vir sanctissimus Maximianus, coepiscopus noster,
<pb n="0758A"/>
Ecclesiam Dei pravis hominibus purgare desiderans,
laudabiliter erga ecclesiasticorum vitam, sicut nosti,
sollicitus fuit. Qui dum eorum actus vigilanter cura
pastorali intenderet, maleficio quod vulgo canterma
dicitur, quosdam didicit maculatos. Quos etiam,
sicut et dilectionis tuae nuntiavit epistola, dedit in
custodia retinendos. Sed quia, peccatis nostris facientibus,
morte praeventus, crimen ipsum ulcisci non
valuit, necesse est ut dilectio tua cum omni hoc subtilitate
indagare festinet, atque in eos secundum immanitatem
facinoris studeat vindicare qualiter secundum
leges suprascriptum episcopum zelo correptionis
ac justitiae in hac ultione propter Deum novit
potuisse, si viveret, commoveri. Omni ergo virtute
omnique instantia tua dilectio in hac causa zelum
<pb n="0758B"/>
suum erga omnipotentem Deum curet ostendere, et
inimicis illius adversitatem dignam inflictis ultionibus
exhibere, ut impleas quod scriptum est: <hi>Nonne
qui oderunt te, Domine, oderam, et super inimicos
tuos tabescebam <note>(Psal. CXXXVIII, 21)</note>
            </hi>? Si ergo hoc zelo
dilectio tua accenditur in eorum qui Deum dereliquerunt
et contra eum maleficiis aliquid egerunt,
poena monstretur. Quod si recte illic exsequi non
valet, nobis qui tales sunt transmitti debent, si tamen
hic monstrari potuerit unde illic possunt absque
difficultate convinci. Sed quia hoc impossibile esse
existimo, illic per te debet districta atque fortis
correctio provenire. Virum autem gloriosum domnum
 Libertinum praetorem in tali loco per contemplationem
omnipotentis Dei adjutorem te habere
<pb n="0758C"/>
confido. In hac tamen causa mitescere <emph>760</emph> minime
debuisti, etiamsi tibi quilibet saecularis judex adversarius
potuisset existere.</p>
<p>Possessiones praeterea Archelai medici dilectio tua
rationabiliter tueatur, ut ab aliquibus injuste eum
minime gravari permittat.</p>
</div2>

<div2>
          <head>EPISTOLA XXXIII. AD GAUDENTIUM EPISCOPUM. <hi>Capuanis clericis Neapoli ministrantibus quartam distribuat. Archidiacono inopi restituat solidos decem.</hi> </head>

<pb n="0759A"/>
<p>Gregorius Gaudentio episcopo Nolano.</p>
<p>Qui ecclesiasticis famulantur obsequiis, ecclesiastica,
ut possibilitas exigit, debent adipisci subsidia.
Proinde fraternitatem tuam praesentibus hortamur
affatibus ut clericis Capuanae Ecclesiae, qui in civitate
Neapolitana consistunt, quartam in presbyterium
eorum de hoc quod ante dictae Ecclesiae singulis
annis accesserit juxta antiquam consuetudinem distribuere
 secundum personarum studeat qualitatem,
quatenus aliquod stipendiorum habentes solatium,
ministerium officiumque suum circa eamdem
<pb n="0759B"/>
Ecclesiam devotiori mente provocentur impendere.</p>
<p>Praeterea decem solidos, quos Rustico archidiacono
suo Fuscus quondam episcopus suprascriptae
Ecclesiae abstulit, fraternitas tua omni cessante ambiguitate
restituat, quia in tantam dicitur eum pauperiem
pervenisse, ut conferendum illi potius esset
quam aliquid ab eo auferendum. Durum enim est et
procul a sacerdotis officio et personam positam sub
necessitate negligere, et studio congregandi indecenter
inhiare pecuniis. <note>(Vide l. II, ep. 32.)</note> </p>
</div2>

<div2>
          <head>EPISTOLA XXXIV. AD CYPRIANUM DIACONUM. <hi>Ciceronem monachum lapsum Misenati Ecclesiae, cujus fuerat famulus, restituat.</hi> </head>
<p>
            <pb n="0759C"/>Gregorius Cypriano diacono.</p>
<p> Benenatus frater et coepiscopus noster Ciceronem
quemdam monachum, qui pro suis excessibus
a dilectissimo filio nostro diacono <emph>761</emph> Petro, tunc
autem subdiacono et rectore patrimonii nostri, est
in poenitentia deputatus, juris Ecclesiae suae famulum
esse perhibet, eumque sibi cum rebus suis postulat
debere restitui. Necesse est ergo ut dilectio tua studiose
perquirat. Et si ita verum esse constiterit, suprascriptum
<pb n="0760A"/>
Ciceronem cum rebus suis, quae apud
Fantinum defensorem dicuntur esse depositae, dominio
 Misenatis Ecclesiae sine aliqua dilatione restitue,
 ut postquam a monachica conversatione
culpae lapsu se abripuit, jugum dominii, quod evadere
in conversatione permanens poterat, recognoscat.
 Mense Maio, indictione 13.
</p>
        </div2>

<div2>
          <head>EPISTOLA XXXV. AD CYPRIANUM DIACONUM. <hi>Monachos tres ad monasterium sancti Martini cogat redire; faveat ejusdem monasterii procuratoribus; eidem reddat mancipia.</hi> </head>
<p>Gregorius Cypriano diacono.</p>
<p>Pervenit ad nos, insinuante Theodosio abbate
monasterii sancti Martini, tres se illic in Sicilia monachos,
quos pro utilitate monasterii sui transmiserat,
<pb n="0760B"/>
retinuisse, et petiit a nobis ut cum tuo eos solatio
in suum debeat monasterium revocare. Dilectio
ergo tua, quae nos hujusmodi causas zelari valde
ferventerque cognovit, eos sollicita faciat indagatione
perquiri, et inventos ad suprascriptum abbatem, cui
contumaces exstiterunt, sub competenti cautela atque
districtione transmitti.</p>
<p>Esto itaque sollicitus ne regularis districtio, vel
dilatione aliqua, vel deputatorum remissione laedatur.
Praesentium vero portitoribus, qui pro agendis ejusdem
monasterii utilitatibus a supradicto Theodosio
abbate noscuntur esse transmissi, in omnibus te instanter
volumus praebere solatia, quatenus, te concurrente,
rationabiliter quae sibi injuncta sunt valeant
explicare. Mancipia autem ejusdem monasterii, quae
<pb n="0760C"/>
praedictus abbas ab hominibus Ecclesiae nostrae indebite
perhibet detineri, necesse est te modis omnibus
perscrutari. Et si ita repereris, sine aliqua ea facito
dilatione restitui.</p>
</div2>

<div2>
          <head>EPISTOLA XXXVI. AD SEVERUM SCHOLASTICUM. <hi>Componendam cum Agilulpho Langobardorum rege pacem exarcho persuadeat.</hi> </head>
<p>Gregorius Severo scholastico exarchi.</p>
<p>
            <pb n="0761A"/>Qui assistunt judicibus, et sinceris erga eos dilectionibus
obstringuntur, illa eis suadere <emph>762</emph> debent
atque suggerere, quae et animam salvent, et opinioni
non derogent. Proinde quoniam novimus quanta fidei
sinceritate excellentissimum exarchum diligatis,
idcirco magnitudini vestrae quae acta sunt indicare
curavimus, ut haec cognoscentes, ad consentiendum
eum rationabiliter provocetis.</p>
<p>Scitote autem quia Agilulphus Langobardorum rex
generalem pacem facere non recusat, si tamen ei
domnus Patricius judicium esse voluerit. Nam multa
sibi in locis suis intra pacis terminum queritur esse
commissa. Et quoniam sibi, si ratio judicandum
invenerit, satisfieri postulat, et ipse quoque se satisfacturum
modis omnibus pollicetur, si quid a partibus
<pb n="0761B"/>
suis constiterit in pace esse commissum. Quia
ergo rationi non ambigitur convenire quod petit,
oportet esse judicium, ut si qua ab utraque parte
mala facta sunt, componantur, dummodo generalis
 pax valeat Deo protegente firmari; nam qualiter
sit nobis omnibus necessaria, bene nostis. Sapienter
itaque sicut consuevistis agite, ut excellentissimus
exarchus ad hoc sine mora debeat consentire, ne per
eum pax renui, quod non expedit, videatur. Si enim
consentire noluerit, nobiscum quidem specialem
pacem facere repromittit, sed scimus quia et diversae
insulae et loca sunt alia procul dubio peritura. Haec
autem consideret, et pacem habere festinet, quatenus
in hac saltem dilatione et nos quietem possimus habere
ad modicum, et reipublicae resistendi vires, adjuvante
<pb n="0761C"/>
Domino, melius reparentur.</p>
</div2>

<div2>
          <head>EPISTOLA XXXVII. AD FORTUNATUM EPISCOPUM. <hi>Monasterium in honorem sancti Petri et sancti Michaelis dedicet, in quo missas celebrent presbyteri ibi deservientes; monachis tamen proficiat quidquid a fidelibus offerri contigerit.</hi> </head>
<p>Gregorius Fortunato episcopo Neapolitano.</p>
<p>Theodosius, abbas monasterii sancti Martini, petitoria
nobis insinuatione suggessit, quae habetur in
subditis, in domo quondam Martini, ex ejus
voluntate, decessorem suum Andream abbatem monasterium
in quo monachi habitare debeant construxisse.
Et quia id in honorem beati Petri apostolorum
principis, et sancti archangeli Michaelis postulat dedicari,
<pb n="0762A"/>
dilectionem tuam praesentibus apicibus duximus
adhortandam, quatenus ad praedictum locum,
cum postulaverit, ingravanter accedas, venerandae
solemnia dedicationis impendens. Et quoties necesse
fuerit, a presbyteris Ecclesiae tuae in loco sancto
deservientibus, celebrentur sacrificia veneranda <emph>763</emph> 
 missarum, ita ut in eodem monasterio nec
fraternitas tua, nec presbyteri, praeter diligentiam
disciplinae aliquid molestiarum inferant; aut si quid
illic pro diversorum devotione commoditatis accesserit,
sibi existiment vindicari, cum monachis in eodem
loco deservientibus debeat proficere quidquid a
fidelibus offerri contigerit.
</p>
        </div2>

<div2>
          <head>EPISTOLA XXXVIII. AD ELIAM PRESBYTERUM ET ABBATEM. <hi>Excusationem ejus accipit; mittit Evangelia; Epiphanium diaconatu Romanae Ecclesiae alligat; modestam subsidii petitionem liberalitate vincit.</hi> </head>

<pb n="0762B"/>
<p>Gregorius Eliae presbytero et abbati Isauriae.</p>
<p>Dulcissima sanctitatis vestrae scripta suscepi, in
quibus mihi satisfecistis, ut contristari non debeam
quod secundum meum desiderium ad beati Petri
apostolorum principis limina non venistis. Et ego
quidem omnino vos videre volui; sed si molestia
corporis aut aetatis impedimento fuit, hoc mihi sufficit,
ut ubicunque tua sanctitas fuerit, pro me sollicite
oret, quia etsi locis corpore dividimur, charitate
semper indisjuncti sumus. Evangelia autem sicut
mandastis transmisimus. Filium vero vestrum
Epiphanium mandastis <note>(Grat. 1, q. 1, c. 122)</note>, ut ad
sacrum ordinem provehere deberemus, vobisque retransmittere.
<pb n="0762C"/>
Sed in uno vos audivimus, in altero
autem minime audire potuimus. Diaconus quidem
factus est; sed quisquis semel in hac Ecclesia ordinem
sacrum acceperit, egrediendi ex ea ulterius
licentiam non habet. Si ergo vos videre non potui,
hac ex re consolationem habeo, quia in filio vestro
requiesco. Solidos autem vobis voluistis pro necessitatibus
cellae quinquaginta transmitti, quos multum
esse aestimantes, ex eis nobis decem donastis, ut
quadraginta mitteremus. Sed ne forsitan vel hoc
grave esset, adhuc alios nobis ex eis estis dignati
largiri. Sed quia vos valde in continentia nostra
benignos invenimus, eidem benignitati vice simili
respondemus. Quinquaginta transmisimus, et ne forsitan
<pb n="0763A"/>
minus essent, alios decem superaddidimus. Ne
vero et hac adhuc minus esset, alios duodecim jungi
fecimus. In hoc autem cognoscimus charitatem vestram,
quia de nobis ita praesumitis, sicut vos praesumere
debetis. Sed per omnipotentem Dominum
rogo, ut assiduas preces pro me facias, quatenus a
peccatis quibus obligatus sum, et tribulationibus quibus
premor, citius absolvar, et patriae coelestis gaudiis
perfruar. Hoc autem quod pro me qualiter oratis
in epistolis vestris <emph>764</emph> indicastis, cognoscite quia
valde me relevavit. Sed jam post petitionem meam
amplius facite, quam etiam me non petente fecistis.
Praefatum vero dilectissimum filium meum Epiphanium
diaconum, quia huic Ecclesiae diaconatu interveniente
ligavimus, sanctitatem tuam non debet contristare,
<pb n="0763B"/>
quod sancto Petro apostolorum principi,
quia per temetipsum corpore non vales, ei per filium
tuum ipse deservias, et lucro coelestis remunerationis
perfruaris.</p>
<p>Sancta autem Trinitas te sua protectione custodiat,
et in praesentis vitae eremo a subsequentibus atque
obviantibus hostibus tegat, ut et si qua sunt vestra
praeterita peccata relaxet, et ea quae adhuc ante
faciem veniunt a vobis manu suae pietatis amoveat.
Ipsa te ducat, et ipsa perducat, atque in aeterno gaudio
ipsa suscipiat. Det tibi ad electorum sortem pertingere,
 et pro me peccatore, ut absolvi merear,
orare. Mense Junio, indictione 13.</p>
</div2>

<div2>
          <head>EPISTOLA XXXIX. AD ANASTASIUM EPISCOPUM. <hi>De ejus in Antiochenam sedem restitutione gratulatur, et suas Italiaeque calamitates strictius narrat.</hi> </head>

<pb n="0763C"/>
<p>Gregorius Anastasio episcopo Antiocheno.</p>
<p> <hi>Gloria in excelsis Deo, et in terra pax hominibus
bonae voluntatis <note>(Luc. II, 14)</note>
            </hi>; quia magnus ille fluvius,
qui quondam arentia Antiochiae sava reliquerat,
tandem ad proprium alveum reversus, et subjectas
juxta positas valles rigat, ut et unum tricesimum,
et aliud sexagesimum, aliud vero centesimum
fructum ferat. Jam nunc dubium non est multos in
ejus vallibus animarum flores excrescere, eosque
ad maturos usque fructus per linguae vestrae fluenta
pervenire. Unde omnipotenti Deo debitam laudem
cordis atque oris vocibus ex omnibus medullis reddimus,
<pb n="0764A"/>
et in vestra beatitudine non vobis tantummodo,
sed omnibus qui vobis subjacent congaudemus.
Suscepi vero epistolas dulcissimae mihi atque
suavissimae sanctitatis vestrae, ipsum, ut ita dicam,
laborem sudantes. Et quidem scio quod post illa
quietis culmina, in quibus secreta coelestia cordis
tangebas manu, grave valde sit exteriora tolerare.
 Sed memento quia apostolicam sedem regis, et dolorem
citius temperas, quoniam omnibus omnia factus
es. In libris Regum, sicut perfecta vestra sanctitas
novit, quidam describitur qui utraque manu
pro dextera utebatur <note>(I Paralip. XXI)</note>. In qua re ego de
dulcissimo atque sanctissimo dudum patrono domno
meo <emph>765</emph> Anastasio dubius non sum, quia dum terrena
opera ad coelestem utilitatem pertrahit, in usum
<pb n="0764B"/>
dextrae vertit sinistram, ut et coelestis intentio opus
suum videlicet dextra peragat, et cura temporalium
dum ad justitiae utilitatem ducitur, ad fortitudinem
dextrae sinistra permutetur.</p>
<p>Et quidem haec esse sine gravi labore et taedio nequaquam
possunt. Sed recordemur labores praecedentium,
et dura non erunt quae toleramus. <hi>Per multas</hi> 
enim <hi>tribulationes oportet nos introire in regnum
Dei <note>(Act. XIV, 21)</note>
            </hi>. <hi>Et supra modum gravati sumus,
supra etiam virtutem, ita ut et nos taederet etiam vivere.
Sed et ipsi in nobis responsum mortis habuimus, ut non
simus fidentes in nobis <note>(II Cor. I, 8, 9)</note>
            </hi>. Et tamen <hi>non
sunt condignae passiones hujus temporis ad supervenientem
gloriam, quae revelabitur in nobis <note>(Rom. VIII,
18)</note>
            </hi>. Quomodo igitur sine labore transire possumus
<pb n="0764C"/>
aestum hujus saeculi, nos infirmae oves, in quo graviter
sudasse novimus et arietes?</p>
<p>Quantas vero in hac terra tribulationes de Langobardorum
gladiis, de iniquitatibus judicum, de insolentia
atque importunitate causarum, de cura subjectorum,
de molestia etiam corporis patior, explere
nec calamo nec lingua sufficio. De quibus et si qua
breviter possum loqui, dubito, ne vestrae sanctissimae
charitati, dum de suis tribulationibus affligitur, etiam
meas augeam. Sed omnipotens Deus, et suae largitate
pietatis sanctissimae vestrae beatitudinis mentem
omni consolatione repleat, et indignum me aliquando
ab his quae patior malis quiescere pro vestra intercessione
concedat. Amen. Gratia. Quae videlicet
<pb n="0765A"/>
verba de scriptis vestris accepta idcirco in meis
epistolis pono, ut de sancto Ignatio vestra beatitudo
cognoscat, quia non solum vester est, sed etiam
noster. Sicut enim magistrum ejus apostolorum
principem habemus communem, ita quoque ejusdem
principis discipulum nullus nostrum habeat privatum.
Benedictionem autem vestram qua debuimus
mente suscepimus, bene redolentem, bene sapientem.
Et omnipotenti Deo gratias agimus, quia et
odora sunt et sapora quae agitis, quae dicitis, quae datis.
De vita igitur vestra dicamus pariter, dicamus
omnes: <hi>Gloria in excelsis Deo, et in terra pax hominibus
bonae voluntatis.</hi> 
</p>
        </div2>

<div2>
          <head>EPISTOLA XL. AD MAURICIUM AUGUSTUM. <hi>Conqueritur quod fatuus appellatus sit, quod de Ariulphi ad pacem animo plus aliis credatur quam sibi; quod interim captiva ducatur Italia. Imperatorem, ut debitam sacerdotibus reverentiam impendat, multis hortatur. Quas accepit ipse enumerat plagas. Gregorium praefectum et Castorium magistrum militum excusat. Diversum fore ab imperatorio divinum judicium.</hi> </head>

<pb n="0765B"/>
<p>Gregorius Mauricio Augusto.</p>
<p>In serenissimis jussionibus suis dominorum pietas,
dum me de quibusdam redarguere studuit, parcendo
mihi minime pepercit. Nam in eis urbane simplicitatis
vocabulo me fatuum appellat. <emph>766</emph> In Scriptura
etenim sacra cum in bona intelligentia ponitur simplicitas,
vigilanter saepe prudentiae atque rectitudini
sociatur. Unde etiam de beato Job scriptum est: <hi>Erat
vir simplex et rectus <note>(Job. I, 1)</note>
            </hi>. Et beatus Paulus apostolus
<pb n="0765C"/>
admonet, dicens: <hi>Estote simplices in malo, et prudentes
in bono <note>(Rom. XVI, 19)</note>
            </hi>. Et per semetipsam
admonet Veritas, dicens: <hi>Estote prudentes sicut serpentes,
et simplices sicut columbae <note>(Matth. X, 16)</note>
            </hi>.
Esse valde inutile indicans, si aut simplicitati prudentia,
aut prudentiae simplicitas desit. Ut ergo servos
suos ad cuncta eruditos efficeret, esse eos et
simplices sicut columbas, et prudentes ut serpentes
voluit, quatenus in eis et serpentis astutia columbae
simplicitatem acueret, et columbae simplicitas serpentis
astutiam temperaret.</p>
<p>Ego igitur, qui in serenissimis dominorum jussionibus,
ab Ariulphi astutia deceptus, non adjuncta
prudentia simplex denuntior, constat procul dubio
quia fatuus appellor, quod ita esse ego quoque ipse
<pb n="0765D"/>
confiteor. Nam si hoc vestra pietas taceat, causae
clamant. Ego enim si fatuus non fuissem, ad ista
toleranda quae inter Langobardorum gladios hoc in
loco patior minime venissem. In ea autem re quam
de Ariulpho perhibui, quia toto corde venire ad
rempublicam paratus fuit, dum mihi non creditur,
etiam mentitus esse reprehendor. Sed etsi sacerdos
non sum, scio gravem esse hanc injuriam sacerdoti,
<pb n="0766A"/>
ut veritati serviens, fallax credatur. Et dudum novi
 quoniam Nordulpho plus est creditum quam mihi,
Leoni amplius quam mihi, et nunc eis qui esse ad
medium videntur plus quam meis assertionibus credulitas
impenditur.</p>
<p>Et quidem si terrae meae captivitas per quotidiana
momenta non excresceret, de despectione mea atque
irrisione laetus tacerem. Sed et hoc me vehementer
affligit, quia ego unde crimen falsitatis tolero, inde
Italia quotidie ducitur sub Langobardorum jugo
captiva. Dumque meis suggestionibus in nullo creditur,
vires hostium immaniter excrescunt. Hoc tamen
piissimo domino suggero, ut de me mala omnia quaelibet
existimet, de utilitate vero reipublicae et causa
ereptionis Italiae non quibuslibet facile pias aures
<pb n="0766B"/>
praebeat, sed plus rebus quam verbis credat. Sacerdotibus
autem <note>(Caus. 11, q. 1, c. 41)</note> non ex terrena
potestate dominus noster citius indignetur, sed
excellenti consideratione propter eum cujus servi
sunt, eis ita dominetur, ut etiam debitam reverentiam
impendat. Nam in divinis eloquiis aliquando
sacerdotes dii, aliquando angeli vocantur. Nam et
per Moysen de eo qui ad juramentum deducendus
est, dicitur: <hi>Applica illum ad deos <note>(Exod. XXII,
8)</note>
            </hi>, id est ad sacerdotes. Et rursum scriptum est: <hi>Diis non detrahes 
 <note>(Ibid. 28)</note>
            </hi>, scilicet sacerdotibus.
Et propheta ait: <hi>Labia sacerdotis custodient scientiam,
et legem requirent ex ore ejus, quia angelus Domini
exercituum est <note>(Malach. II, 7)</note>
            </hi>. Quid ergo mirum si illos
vestra pietas dignetur honorare, quibus in suo eloquio
<pb n="0766C"/>
honorem tribuens, eos aut angelos, aut deos
ipse etiam appellat Deus?</p>
<p> <emph>767</emph> Ecclesiastica quoque testatur historia,
quia cum piae memoriae Constantino principi scripto
oblatae accusationes contra episcopos fuissent, libellos
quidem accusationis accepit, sed eosdem qui
accusati fuerant episcopos convocans, in eorum
conspectu libellos quos acceperat incendit, dicens: <hi>Vos dii estis, a vero Deo constituti. Ite, et inter vos
causas vestras 
 disponite, quia dignum non est ut nos
judicemus deos.</hi> In qua tamen sententia, pie domine,
sibi magis ex humilitate quam illis aliquid praestitit
ex reverentia impensa. Ante eum quippe pagani in
republica principes fuerunt, qui verum Deum nescientes,
deos ligneos et lapideos colebant, et tamen eorum
<pb n="0766D"/>
sacerdotibus honorem maximum tribuebant. Quid
ergo mirum si Christianus imperator veri Dei sacerdotes
dignetur honorare, dum pagani, ut praediximus,
principes honorem impendere sacerdotibus
noverunt qui diis ligneis et lapideis serviebant?</p>
<p>Haec ergo pietati dominorum non pro me, sed pro
cunctis sacerdotibus suggero. Ego enim homo peccator
<pb n="0767A"/>
sum. Et quia omnipotenti Deo incessanter
quotidie delinquo, aliquod mihi apud tremendum
examen illius esse remedium suspicor, si incessantibus
quotidie plagis ferior. Et credo quia eumdem
omnipotentem Dominum tanto vobis amplius placatis,
quanto me ei male servientem districtius affligitis.
Multas enim jam plagas acceperam, et supervenientibus
dominorum jussionibus, inveni consolationes
quas non sperabam. Si enim possum, has celeriter
plagas enumero.</p>
<p>Primum quod mihi pax subducta est, quam cum
Langobardis in Tuscia positis sine ullo reipublicae
dispendio feceram. Deinde corrupta pace, de Romana
civitate milites ablati sunt. Et quidem alii ab
hostibus occisi, alii vero Narniis et Perusii positi;
<pb n="0767B"/>
et ut Perusium teneretur, Roma relicta est. Post hoc
plaga gravior fuit adventus Agilulphi, ita ut oculis
meis cernerem Romanos more canum in collis funibus
ligatos, qui ad Franciam ducebantur venales. Et
quia nos qui intra civitatem fuimus, Deo protegente,
manus ejus evasimus, quaesitum est unde culpabiles
esse videremur, videlicet cur frumenta defuerint,
quae in hac urbe diu multa servari nullatenus possunt,
sicut in alia suggestione plenius indicavi. Et
quidem de memetipso in nullo turbatus sum, quia
teste conscientia fateor, adversa quaelibet pati paratus
sum, dummodo haec omnia cum salute duntaxat meae
animae evadam. Sed de gloriosis viris Gregorio praefecto
et Castorio magistro militum non mediocriter
sum afflictus, qui et omnia quae potuerunt fieri
<pb n="0767C"/>
nullo modo facere neglexerunt, et labores vigiliarum
et custodiae civitatis in eadem obsessione vehementissimos
pertulerunt, et post haec omnia gravi dominorum
indignatione percussi sunt. De quibus patenter <emph>768</emph> 
 intelligo quia eos non sua acta, sed
mea persona gravat. Cum qua, quia pariter in tribulatione
laboraverant, post laborem pariter tribulantur.</p>
<p>Quod autem dominorum pietas illud mihi pavendum
et terribile omnipotentis Dei judicium intentat, rogo
per eumdem omnipotentem Dominum ne hoc ulterius
quidem faciat. Nam adhuc nescimus quis ibi qualis sit.
Et Paulus egregius praedicator ait: <hi>Nolite judicare
ante tempus, donec veniat Dominus, qui et illuminabit
abscondita tenebrarum, et manifestabit consilia cordium</hi> 
<pb n="0767D"/> <note>(I Cor. IV, 5)</note>.
Hoc tamen breviter dico, quoniam
indignus et peccator plus de venientis Jesu misericordia
<pb n="0768A"/>
quam de vestrae pietatis justitia praesumo.
Et sunt multa quae de judicio illius homines ignorant,
quia fortasse quae vos laudatis, ille reprehendet;
et quae vos reprehenditis, ille laudabit. Inter
haec ergo omnia incerta, ad solas lacrymas redeo, petens
ut idem omnipotens Deus piissimum Dominum
nostrum et sua hic manu regat, et in illo terribili
judicio liberum ab omnibus delictis inveniat. Et me
ita placere, si necesse est, hominibus faciat, ut aeternam
ejus gratiam non offendam.
</p>
        </div2>

<div2>
          <head>EPISTOLA XLI. AD CONSTANTINAM AUGUSTAM. <hi>Imperatori suggerat Corsos ac Siculos inique ac nimium gravari. Etsi minus in Italiae expensas haberetur pecuniae, compescendos tamen oppressorum gemitus.</hi> </head>
<p>
            <pb n="0768B"/>Gregorius Constantinae Augustae.</p>
<p>Cum serenissimam Dominam sciam de coelesti
patria atque animae suae vita cogitare, culpam me
committere vehementer existimo, si ea quae pro timore
omnipotentis Domini sunt suggerenda siluero. <note>(Grat. 12, q. 1, c. 8.)</note> </p>
<p>Dum in Sardinia insula multos esse gentilium cognovissem,
eosque adhuc prave gentilitatis more idolorum
sacrificiis deservire, et ejusdem insulae sacerdotes
ad praedicandum Redemptorem nostrum torpentes
existere, unum illuc ex Italiae episcopis misi, qui
multos gentilium ad fidem Domino cooperante perduxit.
 Sed rem mihi sacrilegam nuntiavit, quia hi
qui in ea idolis immolant judici praemium persolvunt,
ut eis hoc facere liceat. Quorum dum quidam
<pb n="0768C"/>
baptizati essent, et immolare jam idolis desivissent,
adhuc ab eodem insulae judice, etiam post
baptismum, praemium illud exigitur quod dare prius
pro idolorum immolatione consueverant. Quem cum
praedictus episcopus increparet, tantum se suffragium
promisisse respondit, ut nisi de causis etiam
talibus impleri non possit. Corsica vero insula tanta
nimietate exigentium et gravamine premitur exactionum,
ut ipsi qui in illa sunt eadem quae exiguntur
complere vix filios suos vendendo <emph>769</emph> sufficiant.
Unde fit ut, derelicta pia republica, possessores
ejusdem insulae ad nefandissimam Langobardorum
gentem cogantur effugere. Quid enim gravius, quid
crudelius a barbaris pati possunt quam ut constricti
atque compressi suos vendere filios compellantur?
<pb n="0768D"/>
In Sicilia autem insula Stephanus quidam, marinarum
partium chartularius, tanta praejudicia tantasque
<pb n="0769A"/>
oppressiones operari dicitur, invadendo loca
singulorum, atque sine dictione causarum per possessiones
ac domos titulos ponendo, ut si velim
acta ejus singula quae ad me pervenerunt dicere, magno
volumine haec explere non possim.</p>
<p>Quae omnia serenissima domina solerter aspiciat,
et oppressorum gemitus compescat. Haec enim ego
ad piissimas aures vestras pervenisse non suspicor.
Nam si pervenire potuissent, nunc usque minime
permansissent. Quae piissimo domino apto sunt tempore
suggerenda, ut ab anima sua, ab imperio atque
a filiis suis tale hoc tantumque peccati pondus
amoveat. Qui scio quoniam dicturus est quia nobis
in Italiae expensis transmittitur quidquid de praedictis
insulis aggregatur. Sed ego suggero ad hoc ut
<pb n="0769B"/>
etsi minus expensae in Italia tribuantur, a suo tamen
imperio oppressorum lacrymas compescat. Nam et
idcirco fortasse tantae expensae in hac terra minus
ad utilitatem proficiunt, quia cum peccati aliqua admistione
colliguntur. Praecipiant ergo serenissimi
domini nil cum peccato colligi. Et scio quia etsi parum
reipublicae attribuitur utilitatibus, ex eo multum
respublica adjuvatur. Quam etsi fortasse contingat
expensis minoribus minus adjuvari, melius
est tamen temporaliter nos non vivere, quam vos
ad aeternam vitam obstaculum aliquod invenire. Quae
enim mentes, qualia viscera parentum esse possunt,
perpendite, quando filios suos distrahunt ne torqueantur.
Qualiter autem miserendum sit filiis aliorum,
hoc bene sciunt qui habent proprios. Unde
<pb n="0769C"/>
mihi haec breviter suggessisse sufficiat, ne si ea quae
in his partibus aguntur pietas vestra non cognosceret,
me apud districtum judicem silentii mei culpa
multaret.
</p>
        </div2>

<div2>
          <head>EPISTOLA XLII. AD SEBASTIANUM EPISCOPUM. <hi>Ad amorem coelestium se hujus vitae doloribus impelli. Quos patitur recenset. Sebastianum, quod oblatae ab Anastasio Ecclesiae regimen suscipere noluerit, laudat. Si ad hoc unquam consentire decreverit, petit ut in amore sibi alium non praeponat.</hi> </head>
<p>Gregorius Sebastiano episcopo Sirmiensi.</p>
<p>Dulcissima atque suavissima fraternitatis tuae
scripta suscepi. Quae mihi, quamvis nunquam desit
a corde, sanctitatem tamen vestram, quasi corporaliter
praesentem fecerunt. Sed omnipotentem Dominum
<pb n="0769D"/>
rogo, ut sua vos dextera protegat, vobisque
et hic tranquillam vitam, et quando ei placuerit,
praemia aeterna concedat. <emph>770</emph> Sed peto, si illo me
amore diligitis, quo praesentem semper amastis, ut
pro me enixius exoretis, quatenus omnipotens Deus
a peccatorum meorum nexibus me citius solvat, et
<pb n="0770A"/>
corruptionis hujus pondere exutum suo conspectui
liberum existere faciat. Quamvis enim inaestimabilis
sit coelestis patriae dulcedo, quae trahat, multi tamen
in hac vita dolores sunt qui ad amorem coelestium
quotidie impellant. Qui mihi in hoc ipso solum vehementer
placent, quia placere in hoc mundo aliquid
non permittunt.</p>
<p>Quae enim, frater sanctissime, de amici vestri
domni Romani persona in hac terra patimur, loqui
minime valemus. Breviter tamen dico, quia ejus in
nos malitia gladios Langobardorum vicit; ita ut
benigniores videantur hostes, qui nos interimunt,
quam reipublicae judices, qui nos malitia sua, rapinis
atque fallaciis in cogitatione consumunt. Et
uno tempore curam episcoporum atque clericorum,
<pb n="0770B"/>
monasteriorum quoque et populi gerere, contra hostium
insidias sollicitum vigilare, contra ducum fallacias
atque malitias suspectum semper existere,
cujus laboris, cujus doloris sit, vestra fraternitas
tanto verius penset, quanto me qui haec patior purius
amat. <note>(Cf. Joan. Diac. l. III, n. 49.)</note> </p>
<p>Praeterea debitum salutationis alloquium solvens,
indico quod ad me Bonifacio defensore referente
pervenerit, quia vir sanctissimus frater noster domnus
 Anastasius patriarcha in una suarum civitatum
regendam vobis Ecclesiam committere voluit,
et consentire noluistis. Quem sensum, ac sapientiam
vestram valde ego libenter amplexus sum, laudavi
vehementer, et vos felices, me infelicem esse
deputavi, qui hoc tali tempore regimen Ecclesiae
<pb n="0770C"/>
suscipere consensi. Si tamen animus vester fortasse
fratribus condescendendo, et misericordiae operibus
intentus ad hoc unquam consentire decreverit, peto
ut amori meo alium minime praeponatis. Sunt enim
in Sicilia insula Ecclesiae vacantes episcopis, et si
vobis placet auctore Deo Ecclesiam regere, juxta
beati Petri apostoli limina, cum ejus adjutorio melius
potestis. Sin vero non placet, feliciter state, ut
ista in vobis intentio permaneat, et pro nobis infelicibus
exorate. Omnipotens autem Deus in quocunque
vos esse loco voluerit, sua protectione custodiat, et
ad coelestia vos dona perducat. <note>(Cf. Joan. Diac.
l. III, n. 13.)</note> 
</p>
        </div2>

<div2>
          <head>EPISTOLA XLIII. AD EULOGIUM ET ANASTASIUM EPISCOPOS. <hi>Tum Pelagii decessoris sui, tum suas ad Joannem, titulum universalis episcopi sibi arrogantem, epistolas mittit. Hortatur enixe ut communi consilio atque uno spiritu illius superbiam insequantur.</hi> </head>

<pb n="0770D"/>
<p>Gregorius Eulogio episcopo Alexandrino, et Anastasio
episcopo Antiocheno.</p>
<p>
            <pb n="0771A"/>Cum praedicator egregius dicat: <hi>Quandiu quidem
sum gentium apostolus, ministerium meum honorificabo <note>(Rom. XI, 13)</note>
            </hi>.
Qui rursus alias dicit: <hi>Facti</hi> <emph>771</emph> 
 <hi>sumus ut parvuli in medio vestrum <note>(I Thess. II, 7)</note>
            </hi>, exemplum procul dubio nobis sequentibus
ostendit, ut et humilitatem teneamus in mente, et
lamen ordinis nostri dignitatem servemus in honore,
quatenus nec in nobis humilitas timida, nec erectio
sit superba. Ante hos siquidem annos octo, sanctae
memoriae decessoris mei Pelagii tempore, frater
et coepiscopus noster Joannes in Constantinopolitana
urbe ex causa alia occasionem quaerens synodum
fecit, in qua se universalem appellare conatus
est. Quod mox idem decessor meus ut agnovit, directis
litteris ex auctoritate sancti Petri apostoli
<pb n="0771B"/>
ejusdem synodi acta cassavit. Quarum videlicet epistolarum
sanctitati vestrae exemplaria studui destinare.
Diaconum vero qui juxta morem pro responsis
Ecclesiae faciendis piissimorum dominorum vestigiis
adhaerebat, cum praefato consacerdote nostro
missarum solemnia celebrare prohibuit. Cujus ego
quoque sententiam sequens, similia praedicto consacerdoti
nostro scripta transmisi, quorum exemplaria
vestrae beatitudini censui transmittenda, hoc
praecipue intendens, ut hac de re, qua ex nova
superbia tota universalis Ecclesiae viscera perturbantur,
prius saepe fati fratris nostri animum modesta
intentione pulsemus. Qui si nequaquam a suae elationis
rigore voluerit inclinari, tunc quid fieri debeat,
cum omnipotentis Dei solatio subtilius pertractetur.</p>
<p>
            <pb n="0771C"/>Sicut enim veneranda mihi vestra sanctitas novit,
per sanctam Chalcedonensem synodum pontifici sedis
apostolicae, cui Deo disponente deservio, hoc
universitatis nomen oblatum est. Sed nullus unquam
decessorum meorum hoc tam profano vocabulo
uti consensit, quia videlicet si unus patriarcha
universalis dicitur, patriarcharum nomen caeteris
derogatur. Sed absit hoc, absit a Christiani mente id
sibi velle quempiam arripere, unde fratrum suorum
honorem imminuere ex quantulacunque parte videatur.
Cum ergo nos hunc honorem nolumus oblatum
suscipere, pensate quam ignominiosum sit hunc
sibi quempiam violenter usurpare voluisse.</p>
<p>Propterea sanctitas vestra in suis epistolis neminem
<pb n="0771D"/>
unquam universalem nominet, ne sibi debitum
detrahat, cum alteri honorem offert indebitum. Nec
<pb n="0772A"/>
hac in re de serenissimis dominis animum vestrum
mordeat sinistra suspicio, quia omnipotentem Dominum
metuit, et contra statuta evangelica, contra
sacratissimos canones agere aliquid nullo modo
consentit. Ego vero quamvis a vobis per longa terrarum
atque maris intervalla disjunctus sim, sum
tamen omnino vobis corde conjunctus. Idque de
vestra beatitudine erga me modis omnibus confido,
quia cum me vicissim diligitis, a me non longe estis.
 Unde magis gratias referimus grano illi sinapis <note>(Matth. XIII, 31, 32)</note>,
quia ex <emph>772</emph> modici despicabilisque
seminis specie ita est, ramis ex eadem radice
surgentibus atque sese distendentibus usquequaque
diffusus, ut in eis volatilia coeli cuncta nidificent.
Gratiaque sit fermento illi, quod tribus farinae
<pb n="0772B"/>
satis totius humani generis massam in unitate
conspersit <note>(Matth. XIII, 33)</note>. Atque parvo lapidi, qui
abscissus de monte sine manibus, occupavit universam
faciem orbis terrae <note>(Dan. II, 35)</note>. Qui ad hoc se
usquequaque distendit, ut ex humano genere in
unitatem redacto, totius corpus perficeretur Ecclesiae,
atque ita ad totius compaginis pertineret commodum
membrorum partialis ista distinctio.</p>
<p>Unde nos quoque a vobis non longe sumus, quia
in illo qui ubique est unum sumus. Agamus ergo ei
gratias qui solutis inimicitiis, in carne sua fecit ut
in omni orbe terrarum unus esset grex, et unum
ovile sub se uno pastore, memores semper quid
nos praedicator veritatis admoneat, dicens: <hi>Solliciti
servate unitatem spiritus in vinculo pacis (Ephes. VI,
<pb n="0772C"/>
3)</hi>. Et: <hi>Pacem sectamini cum omnibus, et sanctimoniam,
sine qua nemo videbit Deum <note>(Hebr. XII, 14)</note>
            </hi>.
Qui aliis quoque discipulis dicit: <hi>Si fieri potest, quod
ex vobis est, cum omnibus hominibus pacem habentes <note>(Rom. XII, 18)</note>
            </hi>.
Vidit enim pacem bonos cum malis
habere non posse; et idcirco, sicut nostis, praemisit, <hi>Si fieri potest.</hi> </p>
<p>Sed quia pax nisi in duabus partibus firmari non
valet, cum hanc mali fugiunt, boni tenere medullitus
debent. Unde et mire dicitur, <hi>Quod ex vobis est,</hi> ut
videlicet in nobis maneat, etiam cum a pravorum
hominum mente repellitur. Quam videlicet pacem
tunc veraciter tenemus, cum superborum culpas
charitate simul et justitia insistente prosequimur,
cum eos diligimus et eorum vitia odio habemus.
<pb n="0772D"/>
Opus quippe Dei homo est, sed opus hominis vitium.
Nos ergo discernamus quid Deus, quid item homo
<pb n="0773A"/>
fecerit, neque propter errorem odio habeamus hominem,
neque propter hominem diligamus errorem.</p>
<p>Unita ergo mente insequamur in homine malum
superbiae, ut ab hoste suo, videlicet errore, prius
ipse homo liberetur. Praestabit vires omnipotens
Redemptor noster charitati atque justitiae, praestabit
nobis longe a nobis positis unitatem spiritus sui,
ipse cujus artificio quasi in arcae modum quatuor
mundi constructa lateribus, atque imputribilium
lignorum compage, et bitumine charitatis astricta,
nullius adversitate spiritus, nullius venientis extrinsecus
tumore fluctus perturbatur Ecclesia.</p>
<p>Sed quemadmodum illius gubernante gratia petendum
est ut nulla nos superveniens exterius unda
conturbet, ita ex totis orandum est visceribus, fratres
<pb n="0773B"/>
charissimi, ut suae providentiae dextera cumulum
sentinae in nobis interioris exhauriat. Adversarius
quippe diabolus qui contra <emph>773</emph> humiles saeviens,
sicut leo rugiens circuit quaerens quem devoret <note>(I Petr. V, 8)</note>,
non jam, ut cernimus, caulas circuit,
sed ita valide in quibusdam Ecclesiae necessariis
membris dentes figit, ut nulli sit dubium quia
nisi unanimiter, favente Domino, cunctorum provida
pastorum turba concurrat, omne, quod absit, citius
ovile dilaniet. Perpendite, fratres charissimi, quis
e vicino subsequitur, cujus et in sacerdotibus erumpunt
tam perversa primordia. Quia enim juxta est
ille de quo scriptum est: <hi>Ipse est rex super universos
filios superbiae (Job, XLI, 25)</hi>; quod non sine
gravi dolore dicere compellor, frater et coepiscopus
<pb n="0773C"/>
noster Joannes mandata dominica, apostolica praecepta,
regulas Patrum despiciens, cum per elationem
praecurrere conatur in nomine.</p>
<p>Vestrae autem beatitudini indicet omnipotens Deus
quam gravi considerationis hujus gemitu torqueor,
quod ille quondam mihi modestissimus, ille omnibus
dilectus, ille qui in eleemosynis, orationibus, atque
jejuniis videbatur occupatus, ex eo in quo sedebat
cinere, ex ea quam praedicabat humilitate, jactantiam
sumpsit, ita ut universa sibi tentet ascribere, et
omnia quae soli uni capiti cohaerent, videlicet Christo,
per elationem pompatici sermonis ejusdem
Christi sibi studeat membra subjugare. Nec mirum,
quod ille tentator, qui initium omnis peccati scit esse
superbiam, et tunc ea in primo homine ante omnia
<pb n="0773D"/>
usus est, et nunc eam quibusdam hominibus ponit
in fine virtutum, ut qui aliquatenus bonis vitae
studiis ejus videbantur crudelissimas manus effugere,
<pb n="0774A"/>
eis in ipsa meta boni operis, et in ipsa quodammodo
apponat perfectionis conclusione tendiculum.</p>
<p>Unde magnopere orandum est, et omnipotens
Deus assiduis precibus implorandus, ut hunc a mente
illius avertat errorem, hoc ab unitate atque humilitate
Ecclesiae malum superbiae et confusionis amoveat.
Et favente Domino omnibus viribus concurrendum
atque providendum, ne in unius veneno
sermonis viventia in Christi corpore membra moriantur.
Si enim hoc dici licenter permittitur, honor
patriarcharum omnium negatur. Et cum fortasse is
in errore perit, qui universalis dicitur, nullus jam
episcopus remansisse in statu veritatis invenitur.</p>
<p> Oportet ergo ut constanter ac sine praejudicio
servetis, sicut accepistis, Ecclesias, et nihil sibi in
<pb n="0774B"/>
vobis haec tentatio diabolicae usurpationis ascribat.
State fortes, state securi: scripta cum universalis
nominis falsitate nec dare unquam, nec suscipere
praesumatis. Omnes episcopos curae vestrae subjectos
ab hujus elationis inquinatione prohibete, ut universa
vos Ecclesia patriarchas, non solum in bonis
operibus, sed etiam in veritatis auctoritate cognoscat.
Si qua autem forsan adversa subsequuntur, unanimiter
persistentes, etiam moriendo debemus ostendere, <emph>774</emph> 
 quia in damno generalitatis nostrum specialiter
aliquid non amamus. Dicamus cum Paulo: <hi>Mihi
vivere Christus est, et mori lucrum <note>(Philip. I, 21)</note>
            </hi>. Audiamus
quod primus omnium pastorum dicit: <hi>Si quid
patimini propter justitiam, beati eritis <note>(I Petr. III, 14)</note>
            </hi>. Mihi enim credite, quia honorem, quem pro praedicanda
<pb n="0774C"/>
veritate suscepimus, si necessitatis causa exigat,
securius pro eadem veritate relinquimus, quam
tenemus. Pro me autem, sicut vestram charissimam
beatitudinem decet, orate, ut hoc quod vobis loqui audeo,
operibus ostendam.</p>
</div2>

<div2>
          <head>EPISTOLA XLIV. AD LEONTIUM EPISCOPUM. <hi>De visitatione Ariminensi melius procuranda.</hi> </head>
<p>Gregorius Leontio episcopo, visitatori Ariminensis
Ecclesiae.</p>
<p>Clero Ariminensis Ecclesiae <note>(Grat. 18, q. 2, c. 6)</note>,
cujus visitator es, conquerente comperimus quod
remotis omnibus, fraternitas tua hominibus suis patrimonii
ejus gubernationem caeterasque utilitates
commiserit peragendas. Quod si ita est, querelam
<pb n="0774D"/>
ejusdem cleri ineptam esse non credimus. Ea de re
his te hortamur affatibus, ut omnia quae ad suprascriptam
Ecclesiam pertinent, per proprios ejus homines,
<pb n="0775A"/>
quos ipse praevideris, sive per diaconum latorem
praesentium gubernari agique disponas, ut nulla eis
adversum te justa murmurandi relinquatur occasio.
Si vero quaedam de eis infidelitatis est fortasse suspicio,
cum eis quoque homines tuos in actione constitue,
ut alterna erga se sollicitudine debeant esse custodes,
rationes tibi modis omnibus posituri.</p>
<p>Quidquid vero de reditibus Ecclesiae ipsius accesserit,
quatuor juxta consuetudinem oportet fieri portiones:
unam scilicet quae clero praebenda sit, aliam
quae pauperibus. De reliquis autem duabus partibus
tres fieri volumus, unam sartis tectis profuturam,
aliam pro sustentatione sua Castorio proprio episcopo
dirigendam, reliquam tibimet retinendam. Si quis
igitur in suprascriptae Ecclesiae clero dignus fuerit
<pb n="0775B"/>
presbyter, vel diaconus, sive in gradu alio ordinari,
liberam habebis ex nostra auctoritate eum promovendi
licentiam.</p>
<p>In lucrandis ergo animabus invigila, circa cleri rectitudinem
esto sollicitus. Utilitates Ecclesiae, cujus
visitationem geris, injuste perire vel deteriorari
nulla subreptione permittas, ne, quod absit, et apud
Deum perpetui labem periculi, et apud nos reatum
culpae possis incurrere.</p>
<p>Comperimus praeterea aliquot te annonas de publico
consequi, et hac ex re verecundia comprimi,
atque in causis Ecclesiae, vel defensione pauperum,
ut congruit, non esse efficacem. Propterea <emph>775</emph> 
abstinendum est ab hoc quod verecundiam incutit,
et stipendiis quae de Ecclesia consequeris debes esse
<pb n="0775C"/>
contentus. Nam si aliter facere post nostram adhortationem
volueris, aliam de te aestimationem habebimus.
Quippe qui commissos tibi avaritiae militare doces,
quos sufficientibus stipendiis instituis non esse
contentos.</p>
</div2>

<div2>
          <head> EPISTOLA XLV. AD ANDREAM SCHOLASTICUM. <hi>Castorium chartularium commendat.</hi> </head>
<p>Gregorius Andreae scholastico.</p>
<p>Qualiter de gloriae vestrae debeamus sinceritate
praesumere, cognitae devotionis qualitas, quam beato
Petro apostolorum principi olim exhibuistis ostendit.
Cujus licet causis mente vos adesse promptissima
confidamus, non tamen ab re est si ea
quae sponte egistis nostra ex abundanti epistola deposcamus.
Atque ideo salutantes, paternae charitatis
<pb n="0775D"/>
affectu petimus, ut quia latorem praesentium Castorium
chartularium nostrum pro necessariis illic causis
direximus, vestra eum ope in omnibus adjuvetis,
atque illi bonitatis vestrae consilio, quocunque necesse
<pb n="0776A"/>
fuerit, concurratis, quatenus fultus Christianitatis
vestrae solatio, ad explenda quae sibi injuncta
sunt solers et idoneus possit inveniri. Sic etenim et
vos quae vestra sunt facitis, et nos pro vobis enixius
orare compellitis. Omnipotens Deus gratiae suae vos
tuitione praemuniat, et ita actus vestros in suo sicut
desideratis propitius timore disponat, ut a malis omnibus
hic exuat, et ad gaudia vos aeterna perducat.
</p>
        </div2>

<div2>
          <head>EPISTOLA XLVI. AD BASILIUM. <hi>Laudat ejus zelum pro Ecclesiae unitate. Ipsum excitat ne a procuranda schismaticorum reversione deterreatur.</hi> </head>
<p>Gregorius Basilio.</p>
<p>Multum cor nostrum vestrae magnitudini congaudet,
quod sic vos studiosos in vestris actibus invenimus,
<pb n="0776B"/>
ut vobis et apud homines gloriam, et apud omnipotentem
Deum praemia mercedis acquiratis. Inter
alia igitur laudanda quae agitis qualiter vos contra
Istricorum schisma pro unitate Ecclesiae amoris olim
fervor accenderit, et multorum testificatione, et nostrorum
modo plene relatione cognovimus. Unde
Redemptoris nostri misericordiam exoramus, ut sua
vobis in omnibus gratia suffragetur, et affectu vos
implere tribuat, quod velle concessit. Quia ergo hac
in re tanto commoda retributionis accrescunt, quanto
et studium laboris augetur, paterna vos dilectione
salutantes hortamur, ut opportunitate occasionis inventa, efficaciam vestram exercere enixius debeatis,
atque id modis quibus possibile fuerit, omni studio
agere contendatis, quatenus praedicabile desiderium
<pb n="0776C"/>
vestrum de reversione errantium adjuvante Domino
compleatis. Praesentium vero portitorem Castorium
chartularium nostrum, quem pro quibusdam illic
causis <emph>776</emph> transmisimus, magnitudo vestra, ut bona
sua multiplicet, suis in omnibus studeat solatiis
adjuvare. Omnipotens Deus sua vos protectione cum
filiis et omni domo vestra ab omni adversitate tueatur
atque custodiat, vobisque et praesentis vitae prosperitatem,
et laetitiam futurae concedat.
</p>
        </div2>

<div2>
          <head>EPISTOLA XLVII. AD MASTALONEM. <hi>Ipsius pro Ecclesiae unitate zelum laudat. A procuranda schismaticorum reversione non deterreatur.</hi> </head>
<p>Gregorius Mastaloni.</p>
<p>Responsalium nostrorum relatione comperimus
<pb n="0776D"/>
quod pro amore unitatis Ecclesiae tantus vos divini
zeli ardor accenderit, ut quoscunque valueritis, non
desinatis ad sinum matris Ecclesiae revocare, atque,
ut bonus fidelisque famulus lucrum quotidie de accepto
<pb n="0777A"/>
dono tuo. Domino et Redemptori nostro cum
summa mentis intentione facere non desistatis. Et
quidem venientem ad nos, ut potuimus, ex corporalis
visus ostensione didicimus; bonum vero quod ex
divina inspiratione in mentis tuae charitate manebat
occultum desiderabilius nunc operis attestatione cognoscimus.
Unde divinae misericordiae gratias ineffabili
laude reddentes, hortamur dilectionem tuam,
atque quibus valemus admonitionibus confortamus,
ut quantum se acceptum talentum occultantis poena
perturbat, tantum lucrum facientium, atque per hoc
de coelestis regni perceptione laetantium, dominicae
vocis invitatio te desiderabiliter appetenda corroboret.
Scire te namque, dilectissime Fili, convenit,
quod fructus hujus quem apprehendisti studii retributionis
<pb n="0777B"/>
suae non careat fine. Et ideo praepedientium
te nulla, vel si est, debet contrarietas perturbare,
quia quanto ex difficultate causae bonum perfici, Domino
cooperante, valuerit, tanto tibi erit et gloriosior
retributionis spes. Excellentior namque nascitur ex
desperatione victoria quaecunque fuerit laboris nimii
adepta sudoribus. Cognovimus etiam quod Theodosius
filius noster, tui sequax, bonique cooperator studii,
pariter tecum in sollicitudine lucrandarum animarum
solerter invigilet. Cui omnipotentem Deum
intercessione beati Petri apostolorum principis retributorem
citius esse confidimus.
</p>
        </div2>

<div2>
          <head>EPISTOLA XLVIII. AD ANDREAM SCHOLASTICUM. <hi>Exclusis ob culpas Donato, ob ignorantiam Joanne, Marinianum sibi probe notum invitum ordinatum esse, quem Andreae commendat.</hi> </head>

<pb n="0777C"/>
<p>Gregorius Andreae Scholastico.</p>
<p>Excellentissimi viri domni Patricii voluntatem in
persona Donati archidiaconi implere voluimus; sed
quia valde periculosum est animae temere cuiquam
manum imponere, curae nobis fuit vitam actusque
ejus subtili investigatione discutere. Et quoniam
multa inventa sunt, sicut eidem <emph>777</emph> domno patricio
scripsimus, quae cum procul ab episcopatu removent,
Dei judicium metuentes, in ordinando eo
<pb n="0778A"/>
 non praevidimus consentire. Sed nec Joannem
presbyterum Psalmorum nescium praesumpsimus
ordinare, quia haec eum res minus sui profecto habere
studium demonstrabat. His igitur remotis, cum
ad eligendum de suis a nobis partes urgerentur, et
nullum se habere ad hoc officium faterentur idoneum,
majorque nos una cum eis teneret afflictio, tandem
venerabilem fratrem Marinianum presbyterum, quem
diu mecum didicere in monasterio conversatum,
communi concordantique voce atque consensu saepius
petiverunt. Cui refugienti diversis modis vix aliquando
potuit suaderi ut eorum praeberet petitioni consensum.
Et quia bene nobis ejus vita est cognita, atque
in lucrandis animabus illum novimus esse sollicitum,
nullam in ordinatione ipsius moram attulimus.
<pb n="0778B"/>
Gloria itaque vestra eum sicut decet suscipiat,
novitatique ejus consolationis auxilium porrigat. Nam
omnibus, sicut nostis, cujuslibet officii valde onerosa
est novitas. Ego autem magnam confidentiam habeo
quia omnipotens Deus, qui eum dignatus est suo
gregi praeponere, et ad interiora illum curanda exacuet,
et ad exteriora gerenda gratiae suae pietate confortabit.
Sed quia post longa quietis otia, ejus, ut
praediximus, novitas procul dubio perturbatur, peto,
ut cum venerit tempestatum saecularium procellas fugiens,
semper apud vestram mentem portum quietis
inveniat, et de vestrae bono charitatis hilarescat.
Quantum vero vobis cum illo convenire valeat, citius
cognoscetis, quia ad episcopatum venit invitus.
</p>
        </div2>

<div2>
          <head>EPISTOLA XLIX. AD LEANDRUM EPISCOPUM. <hi>Libros in expositionem beati Job, et librum Regulae Pastoralis transmittit.</hi> </head>

<pb n="0778C"/>
<p>Gregorius Leandro episcopo Hispalensi.</p>
<p>Quanto ardore videre te sitiam, quia valde me diligis,
in tui tabulis cordis legis. Sed quia longo terrarum
spatio disjunctum te videre nequeo, unum
quod mihi de te dictavit charitas feci; ut librum Regulae
Pastoralis, quem in episcopatus mei exordio
scripsi, et libros quos in expositionem beati Job
jamdudum me fecisse cognovisti, sanctitati tuae
<pb n="0779A"/>
communi filio Probino presbytero veniente transmitterem.
Et tuae quidem caritati in eo opere tertiae
et quartae partis <emph>778</emph> Codices non transmisi, quia
eos solummodo ex eisdem partibus Codices jam monasteriis
dedi. Hos itaque sanctitas tua studiose percurrat,
et peccata mea studiosius defleat, ne mihi
culpae gravioris sit quod quasi scire videor quod
agere praetermitto. In hac vero Ecclesia quantis
causarum tumultibus premor, ipsa charitati tuae
epistolae meae brevitas innotescit, quando ei parum
loquor, quem magis omnibus diligo.
</p>
        </div2>

<div2>
          <head>EPISTOLA L. AD JOANNEM ABBATEM. <hi>Ad monasterium sancti Andreae proficiscatur, vitiosos coerciturus ac puniturus.</hi> </head>
<p>
            <pb n="0779B"/>Gregorius Joanni abbati de Regio.</p>
<p>Ea quae ad correptionem religiosarum pertinent
personarum nos praeterire nec decet, nec convenit.
Pervenit itaque ad nos in monasterio sancti Andreae,
quod juxta Vulcanum est positum, multa perpetrari
facinora. Atque ideo auctoritatis nostrae praeceptione
suffultum ad id te monasterium proficisci
necesse est, et omnia quae dicuntur subtili investigatione
discutere. Et si ita, quod absit, inveneris,
sic in illos regulariter vindicabis, ut digna eos coercitio
a pravis et illicitis de caetero doceat actibus
abstinere.
</p>
        </div2>

<div2>
          <head>EPISTOLA LI. AD PETRUM ET PROVIDENTIUM EPISCOPOS. <hi>Scribit de fide eis satisfacturum se, promittitque Romam venientibus nullam molestiam illaturum.</hi> </head>
<p>
            <pb n="0779C"/>Gregorius Petro et Providentio episcopis Istriae.</p>
<p>Deus, qui laetatur in unitate fidelium, et revelat
quaerentibus veritatem, cordi vestro, dilectissimi
fratres, aperiat quanto vos desiderio in gremio cupiam
sanctae universalis Ecclesiae contineri, et in
ejus manere unitate concordes. Quod fore non dubito,
si, abjecto contentionis stimulo, satisfieri vobis
veraciter de his quibus est dubietas intendatis. Remeantis
autem Castorii notarii mei relatione edoctus
sum fraternitatem vestram ad me habere desiderium
veniendi, si promissum fuerit quia nullam
molestiam sustinebit. Hoc ego cognoscens et opto,
et succensus ardore charitatis invito, ut ad me veniendi
debeatis laborem assumere, quatenus pariter
conferentes, quae vera et Redemptori nostro sunt
<pb n="0779D"/>
placita, et communiter loquamur, et modis omnibus
teneamus. <emph>779</emph> Ego vero, divinae protectionis gratia
suffragante, satisfacere vobis de quibus dubitatis
<pb n="0780A"/>
paratus sum; et confido de omnipotentis Dei clementia
quod ita vobis satisfactio mea interius inhaerebit,
ut nihil charitati vestrae de caetero possit ambignum
remanere. Nam illa quae sanctissimae quatuor
synodi sapuerunt atque definierunt, sicuti
praedecessor noster sanctissimus Leo papa, ita et nos
sapimus, sequimur, ac tenemus, nec ab earum fide
aliquo modo dissentimus. Sed quia plus persona
praesens quam epistola satisfacit, hortor, dilectissimi
fratres, ut ad me venire, sicut praefatus sum, debeatis,
dummodo ratione percepta a concordia sanctae
universalis Ecclesiae dissensio vos nulla dissociet.</p>
<p>Hoc tamen certa sit vestra charitas, quia vos et
cum affectu quo decet suscipio, et cum gratia relaxabo.
Nec aliquam vos vel quoscunque alios, qui
<pb n="0780B"/>
pro hac ad me causa venire voluerint, afflictionem
vel molestiam sustinere promitto. Sed seu ad consentiendum
mihi cor vestrum misericordia divina
compunxerit, sive, quod absit, in ea vos durare dissensione
contigerit, ad propria vos remeare quando
volueritis, juxta promissionem meam sine laesione
vel molestia relaxare curabimus, Mense Augusto,
indictione 13. <note>(Cf. Joan. Diac. l. IV, n. 37.)</note> </p>
</div2>

<div2>
          <head>EPISTOLA LII. AD JOANNEM ARCHIEPISCOPUM. <hi>Laudat Secundinum episcopum quod Anastasii causam recte discusserit ac finierit. Clericis qui ab Anastasii accusatione destierant, Paulo quidem et Clematio, ignoscit, Euphemio vero atque Thomae sacris ordinibus quos pro sceleris praemio perceperant in perpetuum interdicit. Singulis consueta stipendia vult erogari, et Paulo restitui quidquid in Ecclesiae utilitatem expenderat.</hi> </head>

<pb n="0780C"/>
<p>Gregorius Joanni archiepiscopo Corinthiorum.</p>
<p>Aequitatem atque sollicitudinem Secundini fratris
et coepiscopi nostri, quae olim bene nobis est cognita,
etiam series indicata monstravit. In qua re valde
placuit, laetosque nos reddidit, quia in causa Anastasii
quondam episcopi, quam ei examinandam injunximus,
vigilantiam suam et diligenter exercuit, et cognita
crimina, ut justitia poscebat et oportuit, judicavit.
Sed in his omnibus gratias omnipotenti Deo
referimus, qui, desistentibus quibusdam accusatoribus,
cognitioni ejus veritatem, ne tantorum causa
facinorum latere potuisset, ostendit. Quoniam vero
in eadem sententia in qua suprascriptum Anastasium
<pb n="0780D"/>
juste damnatum constat atque depositum sic
quasdam suprascriptus frater et coepiscopus noster
ultus personas est, ut nostro arbitrio reservaret, idcirco
<pb n="0781A"/>
quid de eis tenendum servandumque sit praesenti
epistola signare perspeximus.</p>
<p>Paulum itaque diaconum <note>(Grat. 2, q. 4, c. 6)</note> latorem
praesentium, quamvis culpa sua vehementer
confundat atque redarguat, quod deceptus promissione,
 ab accusatione <emph>780</emph> nuper depositi quondam
episcopi sui destiterit, et cupiditatis studio silere
contra animam suam potius quam prodere vera
consenserit, tamen quia pios plus nos esse convenit
quam districtos, hanc ei culpam ignoscimus, atque
eum in ordine locoque suo recipiendum esse censemus.
Nam ei a tempore prolatae sententiae afflictionem
quam pertulit credimus ad vindictam hujus
posse culpae sufficere. Euphemium vero atque Thomam <note>(Grat. ibid.)</note>,
qui pro deserenda accusatione
<pb n="0781B"/>
sacros ordines acceperunt, eisdem sacris privatos
ordinibus esse atque ita sicuti sunt depositi volumus
permanere, nec unquam eos sub qualibet excusationis
specie sacros in ordines revocari decernimus.
Nam nimis indignum, et contra ecclesiasticae regulam
disciplinae est, ut honore, quem non ex meritis sed
pro sceleris praemio perceperunt, fungantur. Quia
tamen plus misericordiae quam districtae nos convenit
operam dare justitiae, eosdem Euphemium atque
Thomam in ordine locoque tantummodo unde
ad ordines sacros promoti fuerant volumus revocari,
et cunctis diebus vitae suae eorumdem locorum
continentiam sicut consueverant ante percipiant.
Clematium vero lectorem similiter benignitatis intuitu
in ordinem locumque suum revocandum esse
<pb n="0781C"/>
constituo. Quibus etiam omnibus, id est Paulo diacono,
Euphemio, Thomae, atque Clematio commoda
sua, secundum locum et ordinem in quo quisque
eorum est, sicut solitus erat accipere, a praesenti
tertia decima indictione vestra fraternitas sine aliqua
studeat imminutione praebere. Quia igitur suprascriptus
<pb n="0782A"/>
Paulus diaconus multa se pro utilitate Ecclesiae
vestrae memorat expendisse, et ut ea possit recipere
fraternitatis vestrae solatio desiderat adjuvari,
hortamur, ut, si ita est, omni ei possibilitate ad recipienda
quae dedit debeatis concurrere, atque vestris
cum auxiliis adjuvare, quia nulla ratio patitur ut in
his quae pro utilitate generalitatis impendit aliquod
sustineat injuste dispendium. Praeterea tres libras
auri, quas, imminente suprascripto fratre et coepiscopo
nostro Secundino, eumdem Paulum diaconum
pro utilitate vestrae dedisse constat Ecclesiae, fraternitas
vestra eas cessante dilatione restituat, ne,
quod absit, non rationabiliter, sed sola eum gravare
voluntate tantummodo videatur.</p>
</div2>

<div2>
          <head> EPISTOLA LIII. AD VIRGILIUM EPISCOPUM. <hi>Vices illi suas in regno Childeberti concedit. Monet ut simoniacam labem prohibeat, et ne ex laicis repente fiant episcopi. De pallii usu, et quatenus vices apostolicas obire debeat.</hi> </head>

<pb n="0782B"/>
<p>Gregorius Virgilio episcopo Arelatensi.</p>
<p>O quam bona est charitas, quae absentia per imaginem
praesentia sibimetipsis exhibet per amorem,
divisa unit, confusa ordinat, inaequalia <emph>781</emph> sociat,
imperfecta consummat. Quam recte praedicator egregius
vinculum perfectionis vocat, quia virtutes
quidem caeterae perfectionem generant, sed tamen
eas charitas etiam ligat, ut ab amantis mente dissolvi
jam nequeant. Hac itaque virtute, frater charissime,
plenum te esse reperio, sicut mihi de te, et hi
<pb n="0782C"/>
qui ex Gallicanis partibus veniunt, et epistolae tuae
ad me directae verba testantur.</p>
<p>Quod vero in eis, juxta antiquum morem, usum
pallii ac vices sedis apostolicae postulasti, absit ne
aut transitoriae potestatis culmen, aut exterioris cultus
ornatum in vicibus nostris ac pallio quaesisse te
<pb n="0783A"/>
suspicer. Sed quia cunctis liquet unde in Galliarum
regionibus fides sancta prodierit, cum priscam consuetudinem
sedis apostolicae fraternitas vestra repetit,
quid aliud quam bona soboles ad sinum matris
recurrit? Libenti ergo animo postulata concedimus,
ne aut vobis quidquam de debito honore subtrahere,
aut praecellentissimi filii nostri Childeberti regis petitionem
contempsisse videamur. Sed jam nunc studio
majori res indiget, ut cum honor crescit, etiam
sollicitudo proficiat, et erga caeterorum custodiam vigilantia
excrescat, vitae quoque merita subjectis in
exemplum veniant, et nunquam sua per suscepti honoris
gratiam, sed lucra coelestis patriae vestra fraternitas
exquirat. Nostis enim quid beatus apostolus
gemens dicat: <hi>Omnes enim quae sua sunt quaerunt,
<pb n="0783B"/>
non quae sunt Christi Jesu <note>(Philip. II, 21)</note>
            </hi>.</p>
<p>Quibusdam namque narrantibus <note>(Grat. 1, q. 1, c.
117)</note>, agnovi quod in Galliarum vel Germaniae partibus
nullus ad sacrum ordinem sine commodi datione
perveniat. Quod si ita est, flens dico, gemens
denuntio, quia cum sacerdotalis ordo intus cecidit,
foris quoque diu stare non poterit. Scimus quippe
ex Evangelio quid Redemptor noster per <emph>782</emph> semetipsum
fecerit, quia ingressus templum cathedras
vendentium columbas evertit <note>(Matth. XXI, 12)</note>. Columbas
enim vendere est de Spiritu sancto, quem
Deus omnipotens consubstantialem sibi per impositionem
manuum hominibus tribuit, commodum temporale
percipere. Ex quo, ut praedixi, malo jam innuitur
quid sequatur. Quia qui in templo Dei columbas
<pb n="0784A"/>
vendere praesumpserunt, eorum, Deo judice, cathedrae
ceciderunt.</p>
<p>Qui videlicet error in subditis cum augmento propagatur.
Nam ipse quoque qui pretio ad sacrum ordinem
perducitur, jam in ipsa provectus sui radice
vitiatus, paratior est aliis venundare quod emit. Et
ubi est quod scriptum est: <hi>Gratis accepistis, gratis
date <note>(Matth. X, 8)</note>
            </hi>?</p>
<p>Et cum prima simoniaca haeresis sit contra sanctam
Ecclesiam exorta, cur non perpenditur, cur
non videtur quia eum quem quis cum pretio ordinat
provehendo agit ut haereticus fiat?</p>
<p>Alia quoque nobis res est valde detestabilis nuntiata,
quod quidam ex laico habitu, per appetitum
gloriae temporalis, defunctis episcopis, tonsurantur.
<pb n="0784B"/>
et fiunt subito sacerdotes. Qua in re jam notum est
qualis ad sacerdotium venit qui repente de laico habitu
ad sacrum transit ducatum. Et qui miles nunquam
exstitit, dux religiosorum fieri non pertimescit.
Quam iste praedicationem habiturus est, qui
fortasse nunquam audivit alienam? Aut quando
aliena mala corrigat, qui necdum sua flevit? Et cum
ad sacros ordines Paulus apostolus neophytum venire
prohibeat, sciendum nobis est quia sicut neophytus
tunc vocabatur qui adhuc noviter erat plantatus
in fide, ita nunc inter neophytos deputamus,
qui adhuc novus est in sancta conversatione. <note>(Grat.
dist. 48, c. Sicut.)</note> </p>
<p>Scimus autem quod aedificati parietes non <emph>783</emph> 
prius tignorum pondus accipiunt, nisi novitatis suae
<pb n="0785A"/>
humore siccentur, ne si ante pondera quam solidantur
accipiant, cunctam simul fabricam ad terram deponant.
Et cum ad aedificium arbusta succidimus, ut
prius viriditatis humor exsiccari debeat exspectamus,
ne si eis adhuc recentibus fabricae pondus imponitur,
ex ipsa novitate curventur, et confracta citius corruant,
quae immature in altum levata videbantur.
Cur ergo hoc non subtiliter in hominibus custoditur,
quod in lignis quoque ac lapidibus tanta consideratione
perpenditur?</p>
<p>Qua de re necesse est ut vestra fraternitas praecellentissimum
filium nostrum Childebertum regem
admonere studeat, ut hujus peccati maculam a regno
suo funditus repellat, quatenus omnipotens Deus tanto
illi apud se majora retribuat, quanto cum conspicit
<pb n="0785B"/>
et amare quod ipse diligit, et vitare quod odit.</p>
<p>Itaque fraternitati vestrae vices nostras in Ecclesiis,
quae sub regno sunt praecellentissimi filii nostri Childeberti,
juxta antiquum morem Deo auctore committimus,
singulis siquidem metropolitis secundum
priscam consuetudinem proprio honore servato. Pallium
quoque transmisimus <note>(Grat. dist. 100, c. 6)</note>, quo
fraternitas tua intra ecclesiam ad sola missarum solemnia
utatur. Sicubi autem longius episcoporum
quisquam pergere forte voluerit, sine tuae sanctitatis
auctoritate ei ad loca alia transire non liceat. Si
qua vero inquisitio de fide, vel fortasse aliarum rerum
inter episcopos causa emerserit, quae discerni
difficilius possit, collectis duodecim episcopis ventiletur
atque decidatur. Si autem decidi nequiverit,
<pb n="0785C"/>
discussa veritate, ad nostrum judicium referatur.
Omnipotens autem Deus sua vos protectione custodiat,
honoremque perceptum vos in moribus servare
concedat. Datum die 12 Augusti, indict. 13.
</p>
        </div2>

<div2>
          <head>EPISTOLA LIV. AD UNIVERSOS REGNI CHILDEBERTI EPISCOPOS. <hi>Virgilio Arelatensi, cui vices suas commisit, obediant; ab eo vocati veniant ad synodum; nec ad longinqua loca sine illius auctoritate pergant.</hi> </head>
<p>Gregorius universis episcopis Galliarum qui sub
regno Childeberti sunt.</p>
<p>Ad hoc dispensationis divinae provisio gradus diversos
et ordines constituit esse distinctos, ut dum
reverentiam minores potioribus exhiberent, et potiores
<pb n="0786A"/>
minoribus dilectionem impenderent, una concordiae
fieret ex diversitate contextio, et recte officiorum
gereretur administratio singulorum. Neque enim
universitas alia poterat <emph>784</emph> ratione subsistere, nisi
hujusmodi magnus eam differentiae ordo servaret.
Quia vero creatura in una eademque aequalitate
gubernari vel vivere non potest, coelestium militiarum
exemplar nos instruit, quia dum sunt angeli, et sunt
archangeli, liquet quod non sunt aequales, sed in potestate
et ordine, sicut nostis, differt alter ab altero.
Si ergo inter hos qui sine peccato sunt ista constat
esse distinctio, quis hominum abnuat huic se libenter
dispositioni submittere, cui novit etiam angelos
obedire? Hinc etenim pax et charitas mutua se
vice complectuntur, et manet firma concordiae in alterna,
<pb n="0786B"/>
et Deo placita dilectione sinceritas.</p>
<p>Quia igitur unumquodque tunc salubriter completur
officium, cum fuerit unus ad quem possit recurri
praepositus, idcirco opportunum esse perspeximus in
Ecclesiis quae sub regno praecellentissimi filii nostri
Childeberti regis sunt, secundum antiquam consuetudinem,
fratri nostro Virgilio Arelatensis civitatis
episcopo vices nostras tribuere, quatenus et catholicae
fidei integritas, id est sanctarum quatuor synodorum,
Deo protegente, sollicita devotione servetur;
et si inter fratres consacerdotesque nostros aliqua
evenerit forte contentio, auctoritatis suae vigore, vicibus
nempe sedis apostolicae functus, discreta moderatione
compescat. Cui etiam injunximus ut si
quarumdam causarum tale fuerit certamen exortum
<pb n="0786C"/>
in quo aliorum praesentia opus sit, congregatis sibi
in numero competenti fratribus et coepiscopis nostris,
salubriter hoc servata aequitate discutiat, et canonica
integritate definiat. Si quam vero contentionem,
quod longe faciat divina potentia, de fidei causa
evenire contigerit, aut negotium emerserit cujus vehemens
sit fortasse dubietas, et pro sui magnitudine
judicio sedis apostolicae indigeat, examinata diligentius
veritate, relatione sua ad nostram studeat
perducere notionem, quatenus a nobis valeat congrua
sine dubio sententia terminari.</p>
<p>Et quoniam necesse est ut ad eum cui nostras
vices indulsimus, quoties oportere perspexerit, pro
facienda collatione aptis debeant episcopi temporibus
<pb n="0787A"/>
convenire, hortamur ut nullus mandatis ejus inobediens
esse praesumat, nec communi congregationi interesse
postponat, nisi aut corporis infirmitas quempiam
fortasse vetuerit, aut cujusdam cum causae
justa excusatio minime venire permiserit. Hi tamen
qui prohibente aliqua necessitate nequeunt in synodum
convenire, loco suo presbyterum aut diaconum
dirigant, quatenus quae a nostro vicario, Deo auxiliante,
fuerint definita, ad eum qui absens est per
ipsum quem miserit fida relatione perveniant, ut
inconvulsa <emph>785</emph> firmitate serventur, et nullius ea
audeat occasionis excusatio violare.</p>
<p>Hoc etiam vos pariter praevidimus admonendos,
ut nullus vestrum ad longinquiora loca sine praefati
fratris et coepiscopi nostri Virgilii auctoritate tentet
<pb n="0787B"/>
aliquo modo proficisci, scientes quia et praedecessorum
nostrorum, qui vices suas ejus praedecessoribus
concesserunt, sic procul dubio mandata definiunt.</p>
<p>Hortamur praeterea ut de officio suo sit quisque
vestrum sollicitus, ut qui promissam cupit mercedem
pastionis accipere commissum sibi gregem sollicitudine
et oratione custodiat, ne lupus insidians
oves creditas invadendo dilaniet, et sit in retributione
poena pro munere. Optamus igitur, fratres charissimi,
et totis omnipotentem Dominum precibus
exoramus, ut dilectionem vestram in amoris sui
constantia faciat magis magisque fervescere, atque
in pace Ecclesiae, et in una vos concedat magnopere
retineri concordia.</p>
<p>Nuntiatum vero nobis est quod per simoniacam
<pb n="0787C"/>
haeresim ad sacros quidam ordines adducantur, et
hoc suprascripto fratri et coepiscopo nostro Virgilio
per omnia prohibendum mandavimus; quod ut vestra
fraternitas cognoscat et studiose custodiat, et
ipsa coram vobis est epistola relegenda. Data die
12 mensis Augusti, indict. 13.</p>
</div2>

<div2>
          <head>EPISTOLA LV. AD CHILDEBERTUM REGEM. <hi>Virgilio se vices suas et pallium regis petitu concessisse; hortatur vicissim ut illi faveat in prohibenda simonia, et ne ex laicis repente fiant episcopi.</hi> </head>
<p>Gregorius Childeberto regi Francorum.</p>
<p>Laetos nos excellentiae vestrae vehementer fecit
epistola, quae pia vos affectione de honore et reverentia
sacerdotali testatur esse sollicitos. Hinc etenim
<pb n="0787D"/>
cunctis ostenditis fideles Dei vos esse cultores,
dum sacerdotes ipsius grata ac debita veneratione
<pb n="0788A"/>
diligitis, et Christiana devotione quidquid ad eorum
augmentum pertinet agere festinatis. Unde et gratanter
ea quae scripsistis accepimus, et quae voluistis
animo libenti concessimus; atque ideo fratri nostro
Virgilio, Arelatensis civitatis episcopo, vices
nostras juxta antiquum morem et Excellentiae vestrae
desiderium Deo favente commisimus, cui etiam et
pallii usum, sicut prisca habuit consuetudo, concessimus.</p>
<p>Sed quia aliqua ad nos perlata sunt, quae et omnipotentem
Deum nimis offendunt, et quamplurimum
sacerdotii honorem reverentiamque confundunt,
quaesumus ut potestatis vestrae annitente censura
modis omnibus emendentur, ne dum laudandae devotioni
vestrae res temerariae ac perversae repugnant,
<pb n="0788B"/>
aliorum, quod absit, culpa <emph>786</emph> aut regnum vestrum
gravetur, aut anima.</p>
<p>Pervenit autem ad nos, obeuntibus episcopis,
quosdam ex laicis tonsurari, atque ad episcopatum
praecipiti saltu conscendere. Et qui discipulus non
fuit, inconsiderata ambitione magister efficitur. Et
quoniam quod possit docere non didicit, sacerdotium
tantummodo gerit in nomine, nam laicus in
sermone pristino perseverat et opere. Quomodo ergo
pro aliorum peccatis intercessurus est, qui sua primitus
non deflevit? Talis enim Pastor non munit
gregem, sed decipit, quia dum contradicente verecundia
non potest aliis hoc quod ipse non facit suadere,
quid est aliud nisi ut plebs dominica praedonibus
populanda remaneat, et inde sumat interitum,
<pb n="0788C"/>
unde salutiferae protectionis magnum debuit habere
subsidium? Quod quam pravum sit, quamve perversum,
ex sua quoque ordinatione excellentiae vestrae
celsitudo perpendat. Certum namque est non
vos ante exercitui ducem praeponere, nisi vobis labor
ejus fidesque constiterit, nisi eum anteactae
vitae virtus et sollicitudo aptum esse monstraverit.
Si vero non aliis nisi hujusmodi viris committitur
gubernandus exercitus, qualis dux esse debeat animarum
ex istius bene rei comparatione colligitur.
Sed verecundum nobis est, et dicere pudet, quia
ducatum sibi sacerdotes arripiunt qui exordium religiosae
militiae non viderunt.</p>
<p>Simul autem et illud valde exsecrandum nobis est
nuntiatum, quod sacri ordines per simoniacam haeresim,
<pb n="0788D"/>
id est accepto praemio, conferuntur. Et quia
pestiferum nimis est, et sanctae Ecclesiae universali
<pb n="0789A"/>
contrarium, in sacrum quempiam ordinem non meritis,
sed pretio collocari, hortamur ut tam detestabile
facinus de regno suo excellentia vestra prohiberi
praecipiat. Nam ipse se ad hoc officium ostendit prorsus
indignum, qui donum Dei pecunia mercari non
metuit, et commodis praesumit appetere quod habere
per gratiam non meretur. Haec igitur, praecellentissime
fili, idcirco admoneo, quia animam vestram
salvari desidero. Quae etiam dudum scriberem, si
voluntatem meam innumerae occupationes minime
praepedissent. At postquam se congruum rescribendi
tempus ingessit, quod facere me oportuit non omisi.
Salutantes itaque excellentiam vestram, paternae
charitatis affectu petimus ut cuncta quae suprascripto
fratri et coepiscopo nostro fieri servarique mandavimus
<pb n="0789B"/>
favoris vestri praesidio compleantur, ne cujusquam
ea aliquo modo elatione aut superbia convelli
permittatis. Sed sicut a praedecessore sub
gloriosi patris vestri regno servata sunt, ita quoque
auxilio vestro sollicita et modo devotione serventur.
Oportet ergo ut hoc nobis vicarie rependatur, et sicut
nos vestram implere non distulimus voluntatem,
ita et vos propter Deum et beatum Petrum apostolorum
principem <emph>787</emph> nostra faciatis in omnibus servari
statuta, quatenus excellentiae vestrae laudabilis
et Deo placita se circumquaque tendat opinio. Data
die 12 mensis Augusti, indict. 13.</p>
</div2>

<div2>
          <head>EPISTOLA LVI. AD MARINIANUM EPISCOPUM <hi>Pallii usum concedit, firmat privilegia Ravennatis Ecclesiae.</hi> </head>

<pb n="0789C"/>
<p>Gregorius Mariniano episcopo Ravennae.</p>
<p>Apostolicae sedis benevolentia et antiquae consuetudinis
ordine provocati, fraternitati tuae, quam in
Ravennati Ecclesia gubernationis suscepisse constat
officium, pallii usum praevidimus concedendum. Quo
non aliter te uti memineris, nisi in propria tuae civitatis
 dimissis jam filiis Ecclesia, procedens a
salutatorio ad sacra missarum solemnia celebranda;
peractis vero missis, idem in salutatorio rursum curabis
deponere. Extra Ecclesiam vero non amplius illo
tibi, nisi quater in anno, in litaniis quas ad decessorem
tuum Joannem expressimus, uti permittimus,
hoc nihilominus admonentes, ut sicut a nobis hujusmodi
decoris usum ad sacerdotalis officii honorem
<pb n="0790A"/>
largiente Domino percepisti, ita etiam morum atque
actuum probitate ad Christi gloriam susceptum adornare
contendas officium. Sic etenim alterno eris invicem
decore conspicuus, si ad hujusmodi corporis
habitum mentis quoque tuae bona concordent. Omnia
etiam privilegia, quae tuae pridem concessa esse
constat Ecclesiae, nostra auctoritate firmamus, et
illibata decernimus permanere.
</p>
        </div2>

<div2>
          <head>EPISTOLA LVII. AD JOANNEM EPISCOPUM. <hi>Post nequissimum decessorem Anastasium, Corinthios sic regat, ut praecedentis contagii omnes abstergat maculas. Concedit pallii usum. Hortatur ut in subjectis sibi locis simoniam compescat.</hi> </head>
<p>Gregorius Joanni episcopo Corinthiorum.</p>
<p>
            <pb n="0790B"/>Postquam Deus noster, cui nihil occultum est, de
Ecclesiae suae gubernatione nefandam pollutionis pestem
abjiciens, vos ad ejus voluit regimen adducere,
 magna vobis praecavendum est sollicitudine ut post
vulnera et diversa prioris mala pastoris in fraternitate
vestra grex dominicus consolationem ac salubre
medicamentum inveniat. Sic ergo praecedentis
contagii maculam manus vestrae actionis abstergat,
ut nulla exsecrandae pravitatis illius vestigia, vel
sinat manere.</p>
<p>Sit igitur erga subjectos sollicitudo laudabilis. <emph>788</emph> 
Exhibeatur cum mansuetudine disciplina. Sit cum
discretione correptio. Iram benignitas mitiget, benignitatem
zelus exacuat; et ita alterum condiatur ex
altero, ut nec immoderata ultio plus quam oportet
<pb n="0790C"/>
affligat, nec iterum frangat rectitudinem disciplinae
remissio. Instructio commissi populi fraternitatis vestrae
sit actio. Videat in vobis quod diligat, cernat
quod imitari festinet. Exemplo vestro vivere doceatur.
A recto itinere te duce non deviet, ad Deum
vos sequendo perveniat, ut tot ab humani generis
Salvatore retributiones accipias, quot lucra ei operatus
fueris animarum. Labora itaque, frater charissime,
et ita totam mentis et cordis ad hoc efficaciam
dilige, quatenus in futuro merearis audire: <hi>Euge,
serve bone et fidelis, intra in gaudium Domini tui <note>(Luc. XIX, 17)</note>
            </hi>.</p>
<p>Pallium vero, sicut per epistolam vestram, quam
per Andream fratrem et coepiscopum nostrum suscepimus,
postulastis, direximus, quo ita vos uti necesse
<pb n="0791A"/>
est, sicut praedecessores vestri usi, concedentibus
nostris praedecessoribus, approbantur.</p>
<p>Praeterea pervenit ad nos quod in illis partibus
nullus ad sacrum ordinem sine commodi datione
perveniat. Quod si ita est, flens dico, gemens denuntio,
quia cum sacerdotalis ordo intus cecidit,
foris quoque diu stare non poterit. Scimus quippe
ex Evangelio quid Redemptor noster per semetipsum
fecerit, quia ingressus templum cathedras vendentium
columbas evertit <note>(Matth. XXI, 12)</note>. Columbas
enim vendere est de sancto Spiritu, quem Deus
omnipotens consubstantialem sibi per impositionem
manuum hominibus tribuit, commodum temporale
percipere. Ex quo, ut praedixi, malo jam innuitur
quid sequatur, quia qui in templo Dei columbas vendere
<pb n="0791B"/>
praesumpserunt, eorum Deo judice cathedrae
ceciderunt. Qui videlicet error in subditis cum augmento
propagatur. Nam ipse quoque qui ad sacrum
honorem perducitur, jam in ipsa provectus sui
radice vitiatus, paratior est aliis venundare quod
emit. Et ubi est quod scriptum est: <hi>Gratis accepistis,
gratis date <note>(Matth. X, 8)</note>
            </hi>? Et cum prima contra sanctam
Ecclesiam simonica haeresis sit exorta, cur non
perpenditur, cur non videtur quia eum quem quis
cum pretio ordinat provehendo agit ut haereticus
fiat? Quia ergo hanc nefandissimam pravitatem sancta
universalis omnino damnat Ecclesia, hortamur
fraternitatem vestram ut tam detestabile et tam immane
peccatum de locis omnibus quae sub se sunt
sollicitudinis suae modis omnibus compescat instantia.
<pb n="0791C"/>
Nam si quid tale deinceps fieri senserimus, jam
non verbis, sed canonica hoc ultione corrigemus, et
de vobis, quod non oportet, aliud incipiemus habere
judicium.</p>
<p>Novit autem <note>(Grat. dist. 100, cap. 3)</note> fraternitas
vestra quia prius pallium nisi dato commodo non
dabatur. Quod quoniam incongruum erat, facto
concilio ante corpus <emph>789</emph> beati Petri apostolorum
principis, tam de hoc quam de ordinationibus <note>(Grat.
I, q. 1, c. 116)</note> aliquid accipere sub districta interdictione
vetuimus.</p>
<p>Oportet ergo ut neque per commodum, neque per
gratiam aut quorumdam supplicationem aliquos ad
sacros ordines consentiatis adduci. Nam et peccatum,
sicut diximus, grave est, et sine correptione hoc non
<pb n="0791D"/>
patimur remanere.</p>
<p>
            <pb n="0792A"/>Suprascriptum vero Andream fratrem et coepiscopum
nostrum ob hoc tarde suscepimus, quia renuntiante
fratre et coepiscopo nostro Secundino didicimus
 epistolas nostras sibi eum in Joannis Larissaei
episcopi exsecutione finxisse. Et nisi bona vestra nobis
quae audivimus suasissent, nulla illum habuimus
ratione suscipere. Data die 15 mensis Augusti, indict.
13.
</p>
        </div2>

<div2>
          <head>EPISTOLA LVIII. AD UNIVERSOS EPISCOPOS PER HELLADIAM. <hi>Gratulatur de Anastasii correctione, cujus casus sit illis cautela. Joanni illius successori obediant. Non patiantur, aut dato praemio, aut alicujus gratia vel supplicatione clericos ordinari vet promoveri.</hi> </head>
<p>Gregorius universis episcopis per Helladiam provinciam
constitutis.</p>
<p>
            <pb n="0792B"/>Gratias omnipotenti Deo vobiscum, fratres charissimi,
refero, qui latens vulnus quod antiquus hostis
intulerat ad omnium fecit pervenire notitiam, et de
Ecclesiae suae corpore salutifera illud incisione compescuit.
Ex qua re et gnudendum nobis est, et dolendum
Gaudendum quippe de correctione facinoris,
dolendum vero de casu fratris. Sed quoniam plerumque
alterius casus, alterius solet esse cautela, hoc
quisquis cadere timet, attendat, aditum hosti non
praebeat, non putet latere quod agitur. Nam Veritas
clamat: <hi>Nihil occultum quod non revelabitur <note>(Matth.
X, 26)</note>
            </hi>. Haec enim vox actionis nostrae jam praeco est,
et, ipso teste, modis omnibus adducit ad publicum
quod agitur in secreto. Aut quis actus suos ante illum
nitatur abscondere, qui eorum et testis et judex est?
<pb n="0792C"/>
Quia vero nonnunquam dum aliud attenditur aliud
non cavetur, oportet ut contra omnes hostis insidias
quisque debeat esse sollicitus, ne dum in uno vincit,
superetur in altero. Nam et terrenus hostis, qui munita
loca cupit invadere, pugnandi ante sic utitur:
Latenter quidem ponit insidias, et ad unius loci se
expugnationem totus ostendit, <emph>790</emph> ut dum ad defensionem
loci illius ubi instat periculum convenitur,
loca alia de quibus nulla est suspicio capiantur. Et
evenit ut qui cognitus resistentis virtute repulsus est,
latens obtineat quod certando non potuit. Sed quia
in his omnibus divinae protectionis auxilio opus est,
voce cordis singuli clamemus ad Dominum, dicentes: <hi>Domine, ne longe facias auxilium tuum a me, ad defensionem
meam respice 
 <note>(Psal. XXI, 20)</note>
            </hi>. Manifestum
<pb n="0792D"/>
namque est quia nisi ipse auxiliatus fuerit, et ad se
<pb n="0793A"/>
clamantes defenderit, hostis noster vinci non poterit.</p>
<p>Praeterea epistolam charitatis vestrae per Andream
fratrem et coepiscopum nostrum suscipientes, pallium
Joanni fratri nostro Corinthiorum episcopo non transmisisse
cognoscite; cui vos magnopere convenit obedire,
praesertim dum hoc sibi et antiquae consuetudinis
ordo defendat, et bona ejus, quibus ipsi testimonium
perhibetis, invitent. Quibusdam namque narrantibus <note>(Grat. I, q. 1, c. 117)</note> 
 agnovi quod in illis
partibus nullus ad sacrum ordinem sine commodi datione
perveniat. Quod si ita est, flens dico, gemensque
denuntio, quia cum sacerdotalis ordo intus cecidit,
foris quoque diu stare non poterit. Scimus
quippe ex Evangelio, quid Redemptor noster per semetipsum
<pb n="0793B"/>
fecerit, quia ingressus in templum, cathedras
vendentium columbas evertit <note>(Matth. XXI, 12)</note>.
Columbas quippe vendere est de sancto Spiritu, quem
sibi consubstantialem Deus omnipotens per impositionem
manuum hominibus tribuit, commodum temporale
<pb n="0794A"/>
percipere. Ex quo, ut praedixi, malo innuitur
quid sequatur, quia qui in templo Dei columbas vendere
praesumpserunt, eorum Deo judice cathedrae ceciderunt.
Qui videlicet error in subditis cum augmento
propagatur. Nam ipse quoque, qui ad sacrum
ordinem perducitur, jam in ipsa provectus sui radice
vitiatus, paratior est aliis vendere quod emit. Et ubi
est quod scriptum est: <hi>Gratis accepistis, gratis date <note>(Matth. X, 8)</note>
            </hi>?
Et cum prima contra sanctam Ecclesiam
simoniaca haeresis sit exorta, cur non perpenditur,
cur non videtur quia eum quem quis cum pretio
ordinat, provehendo agit ut haereticus fiat? Ideoque
hortamur ut nullus vestrum denuo hoc fieri patiatur;
sed neque gratia alicujus, neque supplicatione,
aliquos ad sacros ordines audeat promovere, nisi
<pb n="0794B"/>
eum quem vitae et actionis qualitas ad hoc dignum
esse monstraverit. Nam si aliter factum denuo senserimus,
districta et canonica illud noveritis ultione
compesci. Datum die 15 mensis Augusti, indictione
13.</p>
</div2>


<div2>
          <head> <hi>LIBER SEXTUS.</hi> Indictione decima quarta, anno ordinationis ejus sexto.</head>
          <pb n="0793"/>
          <head> <emph>791</emph> EPISTOLA I. AD MARINIANUM EPISCOPUM. <hi>In Joannis decessoris ejus testamento quid ratum esse debeat.</hi> </head>

<pb n="0793C"/>
<p>Gregorius Mariniano episcopo Ravennae.</p>
<p>Sicut injusta poscentibus nullus est tribuendus effectus,
ita legitima desiderantium non est differenda
petitio. Presbyteri igitur, ac diaconi, atque clerus
fraternitatis vestrae oblata nobis petitione conquesti
sunt Joannem quondam decessorem tuum condito
testamento diversa in Ecclesiae suae gravamina conscripsisse.
Et petiverunt ut haec in damnum Ecclesiae
suae, prohibente quippe lege, nulla deberent occasione
persolvi. Et quamvis, postquam haereditas
illius successioque repudiata est, ad haec te satisfacienda
ratio nulla constringat, verumtamen ex abundanti
<pb n="0794C"/>
his te hortamur affatibus, ut ea quae de Ecclesiae
suae vel de acquisitis in episcopatu rebus contra
legum fieri statuta disposuit, fraternitas vestra
nec auctoritatem praebeat, nec aliqua in his ratione
consentiat. Si quid autem de propriis rebus, quas
ante episcopatum habuit, quod quidem prius Ecclesiae
suae non contulit, fieri voluit vel decrevit, firmum
per omnia robur obtinere necesse est, nec
quisquam ecclesiasticorum id contra rationem tentet
qualibet excusatione convellere.</p>
<p>Quia vero dum viveret <note>(Grat. caus. 12, q. 5, can. 3)</note> 
saepius a nobis expetiit ut ea quae in monasterio illo
contulerat quod juxta ecclesiam sancti Apollinaris
ipse construxerat nostra debuissemus auctoritate firmare,
et nos facturos hoc esse promisimus, fraternitatem
vestram necessario praevidimus adhortandam,
<pb n="0795A"/>
ut nihil de his quae illic contulit atque constituit
aliquo modo <emph>792</emph> patiatur imminui, sed omnia
firma studeat stabilitate servari. Hujus igitur monasterii
 et collatarum illic rerum quia in testamento
quod condidit fecisse noscitur mentionem, sciendum
vobis est non ea nos ideo confirmasse, quoniam supremam
ejus sequimur voluntatem, sed quia ei hoc,
sicut diximus, viventi promisimus. Haec itaque omnia
sic sollicite fraternitas vestra implere festinet, quatenus
et quae in suprascripto monasterio constituit,
et a nobis sunt firmata, serventur, et illa quae in damnum
dari vel fieri per testamentum suae decrevit Ecclesiae,
nullam, prohibente nempe lege, obtineant firmitatem.</p>
</div2>

<div2>
          <head>EPISTOLA II. AD CLERUM ET PLEBEM RAVENNAE. <hi>Rectam omnino esse Mariniani episcopi fidem testatur.</hi> </head>
<p>
            <pb n="0795B"/>Gregorius clero et plebi Ecclesiae Ravennae.</p>
<p>Pervenit ad nos quosdam homines, maligni spiritus
instigatione pervasos, erga opinionem fratris et
coepiscopi nostri Mariniani mentes vestras corrumpere
falsa locutione voluisse, dicentes quod idem frater
noster minus quam decet sanctam Chalcedonensem
synodum veneretur. De qua re omnibus vobis et
ipse praesens de integritate suae fidei satisfacit, et
nos per omnia testamur eum a cunabulis in sanctae
universalis Ecclesiae gremio nutritum rectam praedicationem
fidei cum vitae suae attestatione tenuisse.
Veneratur enim sanctam Nicaenam synodum in qua
Arius, Constantinopolitanam in qua Macedonius,
Ephesinam primam in qua Nestorius, et sanctam
Chalcedonensem in qua Dioscorus atque Eutyches
<pb n="0795C"/>
damnatus est. Si quis autem contra harum quatuor
synodorum fidem, <emph>793</emph> et contra sanctae memoriae
 Leonis papae tomum atque definitionem aliquid
unquam loqui praesumit, anathema sit. Proinde satisfactionem
plenissimam recipientes, charitate integra,
puro corde, pastorem vestrum diligite, ut apud
Deum purius fusa ejusdem vobis valeat prodesse intercessio
pastoris.
</p>
        </div2>

<div2>
          <head> EPISTOLA III. AD MAXIMUM SALONITANUM. <hi>Maximus de simonia et de aliis multis accusatus Romam citatur.</hi> </head>
<p>Gregorius Maximo praesumptori Ecclesiae Salonitanae.</p>
<p>Quoties contra ecclesiasticam quid gestum dicitur
<pb n="0795D"/>
disciplinam, ne nos ante Deum culpa ex dissimulatione
<pb n="0796A"/>
redarguat, irrequisitum hoc relinquere non audemus.
Pervenit itaque ad nos quod per simoniacam
haeresim fueris ordinatus. Sed et alia de te multa hic
dicta sunt, de quibus unum quam maxime fuit propter
quod necesse habuimus te summopere per scripta
nostra prohibere, ne missarum solemnia celebrare
debuisses, donec quid esset, verius potuissemus addiscere.
Ne ergo filii Ecclesiae diu videantur non habere
pastorem, et ne haec quae dicuntur, si indiscussa
remanserint, hujusmodi se vitium tendat in
plurimos, hortamur ut ad nos venire omni postposita
excusatione festines, quatenus servata justitia, haec
et cognoscere, et finire secundum canonica instituta
Christo revelante possimus. Ita autem fac, ut ad veniendum
amplius jam moras non ingeras, ne ipsa te
magis absentia obnoxium his quae dicuntur assignet,
<pb n="0796B"/>
et nos in te haec res non solum propter dicta crimina,
quae purgare subterfugis, sed etiam propter inobedientiae
culpam durius, scilicet ut in contumacem,
cogat ex concilio ferre judicium.
</p>
        </div2>

<div2>
          <head>EPISTOLA IV. AD CYPRIANUM DIACONUM. <hi>Modiorum tritici duo millia det Zenoni episcopo egenis distribuenda.</hi> </head>
<p>Gregorius Cypriano diacono.</p>
<p>Zenon frater et coepiscopus noster quosdam in civitate
sua alimoniarum necessitatem innotuit <emph>794</emph> 
sustinere. Quibus quoniam, ut possibile est, aliquod
desideramus ferre consultum, idcirco dilectionem
tuam ante dicto fratri et coepiscopo nostro mille modios
tritici, aut, si plus levare potuerit, usque ad duo
<pb n="0796C"/>
millia scriptis te dare praesentibus deputamus. Hortamur
igitur ut in his praebendis nullam moram aut
excusationem adducas, quatenus, dum tempus sinit,
et hic cum Dei adjutorio sine periculo ad propria remeare,
et citius valeat necessitatem patientibus subvenire. <note>(Joan. Diac., l. II, c. 15.)</note> 
</p>
        </div2>

<div2>
          <head>EPISTOLA V. AD BRUNICHILDEM REGINAM. <hi>Laudat illam a recta filii educatione. Candidum presbyterum patrimonii quod erat in Gallia rectorem designatum commendat.</hi> </head>
<p>Gregorius Brunichildae reginae Francorum.</p>
<p>Excellentiae vestrae praedicandam ac Deo placitam
bonitatem, et gubernacula regni testantur, et educatio
filii manifestat. Cui non solum incolumem rerum
<pb n="0796D"/>
temporalium gloriam provida sollicitudine conservastis,
<pb n="0797A"/>
verum etiam aeternae vitae praemia providistis,
dum mentem ipsius in radice verae fidei materna, ut
decuit, et laudabili institutione plantastis. Unde non
immerito contigit ut cuncta gentium regna praecelleret,
quippe qui earumdem gentium creatorem et pure
colit, et veraciter confitetur. Sed ut laudabilius in
eo fides cum operibus enitescat, adhortationis vestrae
eum verba succendant, quatenus sicut sublimem illum
inter homines potentia regalis ostendit, ita ante
Deum magnum faciat bonitas actionis.</p>
<p>Quia vero multarum rerum experimenta nos admonent
de excellentiae vestrae christianitate confidere,
idcirco paterno salutantes affectu, quaesumus ut propter
amorem beati Petri apostolorum principis, quem
toto vos scimus corde diligere, dilectissimum filium
nostrum Candidum presbyterum, praesentium portitorem,
<pb n="0797B"/>
una cum patrimoniolo ad cujus eum gubernationem
transmisimus, auxilio vestri patrocinii foveatis,
quatenus, potestatis vestrae gratia roboratus,
 patrimoniolum ipsum, quod pauperum constat expensis
proficere, et salubriter regere, et, si qua
exinde ablata sunt, ad jus ipsius patrimonioli valeat
reformare. Nam non sine laudis vestrae incremento
est quod post tot tempora ad ejusdem patrimonii regimen <emph>795</emph> 
 proprius Ecclesiae homo transmissus
est. Excellentia ergo vestra ita se libenter in his quae
poscimus dignetur impendere, ut beatus Petrus apostolorum
princeps, cui a Domino Jesu Christo ligandi
ac solvendi data est potestas, et hic excellentiam
vestram in sobole gaudere concedat, et post
<pb n="0797C"/>
multorum annorum curricula a malis omnibus absolutam,
ante conspectum aeterni faciat judicis inveniri.</p>
</div2>

<div2>
          <head>EPISTOLA VI. AD CHILDEBERTUM REGEM. <hi>Laudat in illo studium fidei catholicae, Candidumque commendat patrimonii rectorem, Dynamii patricii loco, designatum.</hi> </head>
<p>Gregorius Childeberto regi Francorum.</p>
<p>Quanto caeteros homines regia dignitas antecedit,
<pb n="0798A"/>
tanto caeterarum gentium regna regni vestri profecto
culmen excellit. Esse autem regem, quia sunt et alii
non mirum est; sed esse catholicum, quod alii non
merentur, hoc satis est. Sicut enim magnae lampadis
splendor in terrae noctis obscuritate luminis sui claritate
fulgescit, ita fidei vestrae claritas inter aliarum
gentium obscuram perfidiam rutilat ac coruscat.
Quidquid autem reges se caeteri gloriantur habere
habetis. Sed ipsi in hac re vehementius superantur,
quoniam hoc principale bonum non habent
quod habetis. Ut ergo sicut fide ita et actione
vincantur, benignam se excellentia vestra suis subjectis
semper exhibeat. Et si qua sunt quae ejus animum
offendere valeant, ea indiscussa non puniat.
Tunc enim vere regi regum, id est omnipotenti Domino
<pb n="0798B"/>
amplius placebit, si, potestatem suam restringens,
minus sibi crediderit licere quod potest.</p>
<p>Quia igitur sinceritatem fidei et mente servatis et
opere, beati Petri apostolorum principis amor qui in
vobis est evidenter ostendit cujus res, Christianae
religionis intuitu, sub vestri culminis potestate bene
hactenus gubernatae et conservatae sunt. Sed quoniam
 Dynamius patricius, qui ex nostra commendatione
rebus ipsis sollicitudinem impendebat, eas modo gubernare,
ut cognovimus, non potest, ne patrimoniolum
ibidem constitutum, faciente negligentia, deperiret,
idcirco praesentium portitorem dilectissimum
filium nostrum Candidum presbyterum ad id gubernandum
transmisimus, quem excellentiae vestrae, praemisso
paterna charitate salutationis alloquio, in omnibus
<pb n="0798C"/>
commendamus, petentes ut si aliquod illic <emph>796</emph> 
 fortasse praejudicium factum est, aut res ejusdem
patrimonioli ab aliquo detinentur, potestatis
vestrae justitia corrigatur, et juri pristino quae ablata
sunt reformentur, quatenus sicut fides vestra, ita et
aequitas omnibus, quod est valde gloriosum atque
laudabile, gentibus enitescat.</p>
<p>Claves praeterea sancti Petri, in quibus de vinculis
catenarum ejus inclusum est, excellentiae vestrae direximus,
<pb n="0799A"/>
quae, collo vestro suspensae, a malis vos
omnibus tucantur.
</p>
        </div2>

<div2>
          <head>EPISTOLA VII. AD CANDIDUM PRESBYTERUM. <hi>Jubet ex reditibus patrimonii pueros Anglos, et in usum pauperum vestimenta emere.</hi> </head>
<p>Gregorius Candido presbytero eunti ad patrimonium
Galliae.</p>
<p>Pergens, auxiliante Domino Deo nostro Jesu Christo,
ad patrimonium quod est in Galliis gubernandum,
volumus ut dilectio tua ex solidis quos acceperit vestimenta
pauperum, vel pueros Anglos qui sunt ab
annis decem et septem, vel decem et octo, ut in monasteriis
dati Deo proficiant, comparet, quatenus solidi
Galliarum, qui in terra nostra expendi non possunt,
<pb n="0799B"/>
apud locum proprium utiliter expendantur. Si
quid vero de pecuniis redituum quae dicuntur ablatae
recipere potueris, ex his quoque vestimenta pauperum
comparare te volumus, vel, sicut praefati sumus,
pueros qui in omnipotentis Dei servitio proficiunt.
Sed quia pagani sunt qui illic inveniri possunt, volo
ut cum eis presbyter transmittatur, ne quid aegritudinis
contingat in via, ut quos morituros conspexerit
debeat baptizare. Ita igitur tua dilectio faciat, ut haec
diligenter implere festinet. <note>(Cf. Joan. Diac. l. II,
n. 6.)</note> 
</p>
        </div2>

<div2>
          <head>EPISTOLA VIII. AD EPISCOPOS EPIRI. <hi>Andreae in metropolitanum electionem probat. Hortatur ut illum imitentur, illi obediant, illi sint concordes, atque ut gregi suo invigilent singuli. Promovendi apud illos clerici non pecunia, non personae ullius gratia, sed moribus suis commendentur.</hi> </head>

<pb n="0799C"/>
<p>Gregorius Theodoro, Demetrio, Philippo, Zenoni,
et Alcissono, episcopis Epiri.</p>
<p>Scriptorum vestrorum insinuatio <note>(Grat. dist. 100,
c. 11)</note>, fratres charissimi, patefecit Andream fratrem
<pb n="0800A"/>
nostrum Nicopolitanae civitatis episcopum Deo propitio
solemniter <emph>797</emph> ordinatum. Cujus consecrationem
quoniam cleri et provincialium provenisse
significatis assensu, gaudemus; atque bona quae de
ipso testamini ut in eo maneant, et Dei gratia cooperante
augmentum accipiant, exoramus, quia bonitas
praepositorum salus est utique subditorum. Oportet
ergo ut ea quae in persona ipsius placere vobis laudantes
ostenditis imitari studiosius festinetis. Nam
et apud homines culpa et apud Deum poena est nolle
quemquam bonum imitari quod placet. Testimonio
itaque vestro obedientia fidem accommodet. Nullus
ei in his quae integritate servata Ecclesiae pro communi
utilitate injunxerit contradicat. Devotionem
suam quisque vestrum libenter exhibeat; ut dum
<pb n="0800B"/>
Deo placita inter vos sacerdotalis fuerit et fida concordia,
nulla vos a charitatis mutuae vinculo invidia
solvere valeat, aut turbare diversitas. Nec enim callido
hosti in cordibus vestris ullus erit accessus,
quoniam scit se nullatenus nec capi posse nec recipi,
ubi plene sincera locum charitas invenerit.</p>
<p>Estote praeterea solliciti, fratres charissimi, et
commisso gregi vigilantiam quam suscepistis et debetis
impendite, inimici fraudibus sollicitudine et oratione
obviate. Incontaminata fide, Deo nostro, cui
praeestis, populum resignate, ut officium vobis sacerdotale
ante conspectum aeterni judicis non ad poenam,
sed proficiat ad coronam.</p>
<p>Suprascripto igitur Andreae fratri et coepiscopo
nostro pallium nos direxisse cognoscite, atque privilegia
<pb n="0800C"/>
cuncta concessisse quae praedecessores nostri
ejus praedecessoribus contulere <note>(Grat. ibid.)</note>.</p>
<p>Praeterea <note>(Grat. 1, q. 1. c. Quibusdam)</note> pervenit ad
nos quod sacri ordines in illis partibus cum datione
commodi conferantur. Quod si ita est, flens dico,
gemensque denuntio, quia cum sacerdotalis ordo intus
<pb n="0801A"/>
cecidit, foris quoque diu stare non poterit. Scimus
quippe ex Evangelio quid Redemptor noster per semetipsum
fecerit, quia ingressus templum cathedras
vendentium columbas evertit <note>(Matth. XXI, 12)</note>. Columbas
enim vendere est de Spiritu sancto, quem
Deus omnipotens consubstantialem sibi per impositionem
manuum hominibus tribuit, commodum temporale
percipere. Ex quo, ut praedixi, malo jam innuitur
quid sequatur, quia qui in templo Dei columbas
vendere praesumpserunt, eorum, Deo judice,
cathedrae ceciderunt. Qui videlicet error in subditis
cum augmento propagatur. Nam eo ipso quod quisque
ad sacrum ordinem perducitur, jam, in ipsa
provectus sui radice vitiatus, paratus est aliis vendere
quod emit. Et ubi est <emph>798</emph> quod scriptum est:
<pb n="0801B"/> <hi>Gratis accepistis, gratis date 
 <note>(Matth. X, 8)</note>
            </hi>? Et cum
prima contra sanctam Ecclesiam simoniaca haeresis
orta sit, cur non perpenditur, cur non videtur, quia
eum quem quis cum pretio ordinat provehendo agit
ut haereticus fiat? Pro qua re admoneo atque contestor
ut omnino debeatis esse solliciti, ut nihil sibi
commodi datio, nil gratia, nil quarumlibet supplicatio
personarum in sacris ordinibus vindicet, sed
ille ad hoc officium perducatur quem morum gravitas
commendat et actio. Nam si, quod non credimus, fieri
tale aliquid senserimus, canonica illud, ut dignum
est, severitate corrigemus. Deus autem omnipotens,
qui sapientiae suae potestate cuncta mirabiliter ordinat,
et misericorditer ordinata custodit, ipse vobis et
velle tribuat, et operari quod praecipit.</p>
</div2>

<div2>
          <head> EPISTOLA IX. AD DONUM EPISCOPUM. Pallio, quo ipsum decorat, morum ornatum adjungendum monet. Antiqua Messanensis Ecclesiae privilegia firmat.</head>

<pb n="0801C"/>
<p>Gregorius Dono episcopo Messanensi.</p>
<p>Apostolicae sedis benevolentia atque antiquae consuetudinis
ordine provocati, fraternitati tuae, quam
in Messanensi Ecclesia gubernationis suscepisse constat
officium, pallii usum praevidimus concedendum,
illis videlicet temporibus atque ordine quibus decessorem
quoque tuum usum esse non ambigimus: hoc
nihilominus admonentes, ut sicut a nobis hujuscemodi
decoris usum ad sacerdotalis officii honorem accepisse
te gaudes, ita etiam morum atque actuum probitate
ad gloriam Christi, nostra susceptum auctoritate,
<pb n="0801D"/>
adornare contendas officium. Sic etenim alterno
eris invicem decore conspicuus, si ad hujuscemodi
corporis habitum mentis quoque tuae bona omnia
<pb n="0802A"/>
concordent. Omnia enim privilegia quae tuae pridem
concessa esse constat Ecclesiae nostra auctoritate firmamus,
et illibata decernimus permanere.
</p>
        </div2>

<div2>
          <head>EPISTOLA X. AD BONIFACIUM EPISCOPUM. <hi>Regiensi Ecclesiae unit Carinensem.</hi> </head>
<p>Gregorius Bonifacio episcopo Regitano.</p>
<p>Postquam Ecclesiae Carinensi, defuncto ejus antistite,
alium ordinari nec loci desertio, <emph>799</emph> nec
sinit imminutio personarum, majori cura constringimur
ne consistentes ibidem, si pastoris fuerint moderamine
destituti, per invia fidei hostis callidi rapiantur
insidiis. Hoc ergo nostro sedit cordi consilium,
tuae eam sollicitudini debere committi, quod facere
per praesentia scripta perspeximus. Cujus ut curam
<pb n="0802B"/>
gubernationemque studiosius habere gerereque festines,
tuae eam Ecclesiae aggregari unirique censemus,
quatenus utrarumque Ecclesiarum sacerdos recte,
Christo adjutore, possis existere, et quaeque tibi de
ejus patrimonio, vel cleri ordinatione vigilanti ac canonica
visa fuerint cura disponere, quippe ut sacerdos
proprius liberam habebis ex praesenti nostra permissione
licentiam. Quapropter, frater charissime, dominicorum
reminiscens salubriter mandatorum, ita in
commissae plebis regimine, lucrandisque animabus
invigila, ut, ante tribunal aeterni judicis constitutus,
fructum bonae operationis, qui ad mercedem tuam
pertineat, Redemptori nostro, in quo laetari possit,
exhibeas.
</p>
        </div2>

<div2>
          <head>EPISTOLA XI. AD FORTUNATUM EPISCOPUM. <hi>Gratianum Venefranae Ecclesiae diaconum Neapolitanae incardinari permittit. Vetat ne coram laicis in jus vocentur clerici, ac ne causarum judicium ipse differat. Hortatur ad pastoralem vigilantiam.</hi> </head>

<pb n="0802C"/>
<p>Gregorius Fortunato episcopo Neapolitano.</p>
<p>Fraternitatem tuam <note>(Grat. dist. 71, c. 5)</note> a nobis
petisse recolimus ut Gratianum Ecclesiae Venefranae
diaconum tuae cederemus Ecclesiae cardinandum.
Et quoniam nec episcopum cui obsecundare, nec
propriam habet Ecclesiam, hoste scilicet prohibente,
quo suum debeat ministerium exhibere, petitionem
tuam non praevidimus differendam: idcirco scriptis
tibi praesentibus eum necessario duximus concedendum,
habituro licentiam diaconum illum, nostra interveniente
auctoritate, Ecclesiae tuae Deo propitio
<pb n="0802D"/>
constituere cardinalem.</p>
<p>Quia vero pervenit ad nos clericos aliasque civitatis
ac parochiae tuae religiosas personas ab aliis conveniri,
<pb n="0803A"/>
fieri hoc de caetero prohibemus, et neque clericum
tuum, neque monachum vel quamlibet civitatis
aliam religiosam personam parochiae tuae conveniri
a quoquam vel ad alterius volumus judicium exhiberi.
Sed si quis contra hujusmodi personas cujuslibet negotii
movere voluerit quaestionem, fraternitatem
tuam noverit adeundam. Aut si forte, ut assolet, aliqua
illis quolibet modo fuerit nata suspicio, et electorum
desideraverint judicium, sub tua <emph>800</emph> exsecutione
eligendi fas habeant cognitores; quatenus hoc
modo nec tu amisisse jurisdictionem, nec actor apud
suspectum litigando videatur praejudicium sustinere.
Hoc etenim servandum et Anthemio subdiacono nos
praecepisse cognosce.</p>
<p>Oportet ergo ut fraternitas tua erga monasteria civitatis,
<pb n="0803B"/>
parochiaeque suae, omnesque subjectos pastorali
cura diligenter invigilet, et de vita actuque
eorum sit omnino sollicita, ut sicut nos haec tibi privilegia
servare dignoscimur, ita et tu vigilantiam
tuam in cunctis, ut decet, solerter exhibeas, quatenus
in nulla re possis de neglectu reprehensibilis inveniri.
Porro autem si tu, quod non opinamur, dissimulandum
putaveris, rectori patrimonii Ecclesiae nostrae,
qui illic est, vel fuerit constitutus, noveris esse licentiam
ut quod sponte postponis ejus facere instantia
modis omnibus urgearis. Sed et illud studere te
convenit, ut hi qui contra quoslibet jurisdictioni tuae
suppositos causam habuerint nullis apud fraternitatem
tuam frustratoriis debeant dilationibus lacessiri, ne
ad fatigationem et damnum alterius haec tibi servasse
<pb n="0803C"/>
privilegia videamur. <note>(Cf. Joan. Diac. lib. III, n. 20.)</note> 
</p>
        </div2>

<div2>
          <head>EPISTOLA XII. AD MONTANAM ET THOMAM. <hi>Montanam et Thomam Romanae Ecclesiae famulos manumittit. Eosdem a Gaudioso presbytero haeredes institutos, legatis frui concedit.</hi> </head>
<p>Gregorius Montanae et Thomae.</p>
<p>Cum Redemptor noster <note>(Grat. 12, q. 2, c. 68)</note>, totius
conditor creaturae, ad hoc propitiatus humanam
voluerit carnem assumere, ut, divinitatis suae gratia
dirupto quo tenebamur capti vinculo servitutis, pristinae
<pb n="0804A"/>
nos restitueret libertati, salubriter agitur si
homines quos ab initio natura liberos protulit, et jus
gentium jugo substituit servitutis, in ea qua nati
fuerant manumittentis beneficio libertate reddantur.
Atque ideo, pietatis intuitu et hujus rei consideratione
permoti, vos Montanam atque Thomam famulos
sanctae Romanae Ecclesiae, cui, Deo adjutore, deservimus,
liberos ex hac die civesque Romanos efficimus,
omneque vestrum vobis relaxamus peculium.</p>
<p>Et quia tu, Montana, animum te ad conversionem
fateris appulisse monachicam, idcirco duas uncias,
quas tibi quondam Gaudiosus presbyter per supremae
suae voluntatis arbitrium institutionis modo
noscitur reliquisse, hac die tibi donamus, atque concedimus,
omnia scilicet monasterio sancti Laurentii,
<pb n="0804B"/>
cui Constantina abbatissa praeest, in quo converti Deo
miserante festinas, <emph>801</emph> modis omnibus profutura.
Si quid vero de rebus suprascripti Gaudiosi te aliquo
modo celasse constiterit, id totum Ecclesiae nostrae
juri sine dubio mancipetur.</p>
<p>Tibi autem suprascripto Thomae, quem pro libertatis
tuae cumulo etiam inter notarios volumus militare,
quinque uncias, quas praefatus Gaudiosus presbyter
per ultimam voluntatem haereditario tibi
nomine dereliquit, simul et sponsalia quae matri
tuae conscripserat, similiter hac die per hujus manumissionis
paginam donamus, atque concedimus;
ea sane lege, atque conditione subnexa, ut si sine
filiis legitimis, hoc est de legitimo susceptis conjugio,
<pb n="0804C"/>
te obire contigerit, omnia quae tibi concessimus
ad jus sanctae Romanae Ecclesiae sine diminutione
aliqua revertantur. Si autem filios de conjuge, sicut
diximus, cognitos lege susceperis, eosque superstites
reliqueris, earumdem te rerum dominum
sine quadam statuimus conditione persistere, et
testamentum de his faciendi liberam tibi tribuimus
facultatem. Haec igitur, quae per hujus manumissionis
chartulam statuimus atque concessimus, nos successoresque
nostros, sine aliqua scitote refragatione
servare. Nam justitiae ac rationis ordo suadet ut qui
<pb n="0805A"/>
sua a successoribus desiderat mandata servari decessoris
sui procul dubio voluntatem et statuta
custodiat <note>(Grat. 25, q. 1, c. 15)</note>. Hanc autem manumissionis
paginam Paterio notario scribendam dictavimus,
et propria manu una cum tribus presbyteris
prioribus et tribus diaconis pro plenissima firmitate
subscripsimus, vobisque tradidimus. Actum in urbe
Roma <note>(Grat. Caus. 2, q. 2, c. 68)</note>.
</p>
        </div2>

<div2>
          <head>EPISTOLA XIII. AD CYPRIANUM DIACONUM. <hi>Decio Lilybetano episcopo in reformando Ecclesiae suae statu opem ferat.</hi> </head>
<p>Gregorius Cypriano diacono rectori Siciliae.</p>
<p>Lilybetanae clerus Ecclesiae huc pro ordinando sibi
veniens sacerdote, licentiam eis de exquirendo sibi
episcopo nos dedisse cognoscas. Qui reperientes
<pb n="0805B"/>
Decium forensem presbyterum, sibi eum consecrari
multis precibus poposcerunt, quorum petitionem
necessarium duximus adimplere. Et ideo dilectio tua
in omnibus ei solatiari non negligat; ut, quia Theodorus
quondam ejusdem Ecclesiae episcopus dereliquit
plurima quae emendari debeant, tuo in omnibus
adjutus auxilio, duntaxat aequitate servata, causarum <emph>802</emph> 
 inquietudinibus liberior, in Dei laudibus
possit existere.
</p>
        </div2>

<div2>
          <head>EPISTOLA XIV. AD NARSEM COMITEM. <hi>Athanasium presbyterum in Manichaei dogma cecidisse, Joannem vero ab haeresi immunem declarat; Pelagianum esse qui negat mortuam, cum peccavit, Adami animam. Ephesinae synodi recentiores Codices falsatos suspicatur, requirendos monet vetustos.</hi> </head>

<pb n="0805C"/>
<p>Gregorius Narsi comiti.</p>
<p>Charitas vestra, sollicitudinem nostrae opinionis
habens, scribere studuit quid de illo Codice qui
contra Athanasium presbyterum transmissus est
sensit. Quem nos, ex parte aliqua subtiliter percurrentes,
in Manichaei invenimus dogma cecidisse. Sed
<pb n="0806A"/>
is qui loca aliqua esse haeretica signo contra posito
ostendit, ipse quoque in Pelagianam haeresim labitur,
quia quaedam loca catholice dicta et omnino
orthodoxa velut haeretica annotavit. Hoc enim ubi
scriptum est quia cum peccavit Adam, ejus est anima
mortua, qualiter mortuam dixerit inferius ostendit,
quia status sui beatitudinem amisit. Hoc quisquis
negat, catholicus non est. Deus enim dixerat:
 <hi>Qua hora comederitis, morte moriemini <note>(Genes. II,
17)</note>
            </hi>. Cum ergo comedit de ligno vetito Adam, quia
in corpore mortuus non est novimus, quia post hoc
filios genuit atque annis multis vixit. Si itaque in
anima mortuus non est, quod dici nefas est, ipse
mentitus est qui hunc praedixit die qua peccasset
moriturum. Sed sciendum est quia mors duobus
<pb n="0806B"/>
accidit modis, aut absentia vivendi, aut a qualitate
vivendi. In hoc ergo quod comedendo vetitum ejus
anima dicitur mortua, non absentia vivendi, sed a
qualitate vivendi, ut postmodum viveret in poena
qui ad hoc creatus fuerat ut beate viveret in laetitia,
Hunc ergo locum qui in eo Codice qui mihi a fratre
meo Joanne episcopo transmissus est annotavit haereticum,
Pelagianus est, quia sententia ista evidenter
Pelagii est. Quam Paulus apostolus aperte in suis
Epistolis destruit. Quae loca Epistolarum ejus singula
dicere praetermitto, quia scienti loquor. Pelagius
vero qui in Ephesina synodo damnatus est, ea intentione
hoc dixit, ut ostenderet nos a Christo vacue
redemptos. Si enim nos per Adam in anima mortui
non sumus, quod dici nefas est, vacue redempti sumus.
<pb n="0806C"/>
Ephesinam autem synodum perscrutantes, de
Adelphio et Sava, et caeteris aliis, qui illic dicuntur, <emph>803</emph> 
 esse damnati, omnino nihil invenimus
et existimamus quia sicut Chalcedonensis synodus
in uno loco ab Ecclesia Constantinopolitana falsata
est, sic aliquid in Ephesina synodo factum est. Charitas
ergo vestra vetustos omnino codices ejusdem
<pb n="0807A"/>
synodi requirat, et illic inde videat si quid tale invenitur,
mihique eumdem Codicem quem invenerit
transmittat, quem mox ut legero retransmitto. Novis
enim Codicibus passim non credat, ex qua re
dubius factus sum, et nihil adhuc volui de hac causa
praedicto fratri meo Joanni episcopo rescribere. Romani
autem Codices multo veriores sunt Graecis,
 quia nos vestra sicut non acumina, ita nec imposturas
habemus.</p>
<p>De Joanne vero presbytero cognoscite quia illius
causa per synodum decisa est, in qua aperte cognovi
quia ejus adversarii eum facere haereticum voluerunt
et diu conati sunt, sed minime potuerunt. Vestros,
qui nostri sunt, mea vice salutate, et nostri,
qui vestri sunt, per me vos multum salutant. Omnipotens
<pb n="0807B"/>
Deus sua te manu inter tot spinas protegat,
ut eos illaesus, quos Dominus elegit, flores decerpas. <note>(Vide indict. 15, ep. 31. Cf. Joan. Diac. l. IV, n. 36.)</note> </p>
</div2>

<div2>
          <head>EPISTOLA XV. AD JOANNEM EPISCOPUM. <hi>Joannem presbyterum inique damnatum absolvit, atque ab omni haereseos labe purum denuntiat. Eumdem commendat Joanni episcopo Constantinopolitano.</hi> </head>
<p>Gregorius Joanni episcopo Constantinopolitano.</p>
<p>Sicut haereticorum pravitas zelo rectae fidei comprimenda,
ita verae confessionis est integritas amplectenda.
Nam si credi fideliter confitenti despicitur,
cunctorum in dubium fides adducitur, atque errores
mortiferi ex incauta districtione generantur.
Et hinc non solum errantes oves ad caulas minime
<pb n="0807C"/>
dominicas revocantur, sed etiam intro positae ferinis
dentibus laniandae crudeliter exponuntur. Hoc ergo,
frater charissime, subtiliter perpendamus, et sub
praetextu haeresis affligi quempiam veraciter profitentem
fidem catholicam non sinamus, ne quod absit,
haeresim fieri sub emendationis magis specie
permittamus.</p>
<p>Valde autem mirati sumus cur hi qui in causa fidei
judices contra Joannem Chalcedonensis Ecclesiae
presbyterum a vobis fuerant deputati negligentes
veritatem opinioni crediderint, et credere districte
profitenti noluerint, maxime dum accusatores ipsius
 Marcianistarum, quam memorabant, haeresim, unde
eum reum moliebantur efficere, interrogati quae esset,
nescire se manifesta <emph>804</emph> professione responderint.
<pb n="0807D"/>
Ex qua re evidenter agnoscitur quia personam
ipsius sine Dei respectu non juste, sed contra
<pb n="0808A"/>
animas suas sola gravare voluntate tantummodo voluerint.
 Nos itaque, facto concilio, sicut gestorum
apud nos habitorum tenor ostendit, cuncta quae
erant necessaria subtiliter perscrutantes ac tractantes,
quoniam in nullo ante dictum presbyterum reum
invenire potuimus, praecipue quia libellus quem delegatis
a vobis judicibus obtulit rectae fidei per omnia
sinceritati concordat, ea propter eorumdem judicum
reprobantes sententiam, nostra eum definitione catholicum
et ab omni haeretico crimine liberum esse,
Christi Dei Redemptoris nostri gratia revelante, denuntiavimus.
Quem quoniam ad vestram retransmisimus
sanctitatem, oportet ut eum, sicut se cunctis
exhibet, benigne suscipiat, et charitatem illi sacerdotalem
impendat, atque a cuncta eum inquietudine
<pb n="0808B"/>
tueatur, nec quemquam se in ejus molestia occupare
permittat; sed sicut alios ab oppressione defenditis,
ita huic vestra subtrahere solatia non debeatis. <note>(Cf.
Joan. Diac. l. IV, n. 36.)</note> </p>
</div2>

<div2>
          <head>EPISTOLA XVI. AD MAURICIUM AUGUSTUM. <hi>Joannem presbyterum prorsus innocentem affligi denuo velui haeresi obnoxium non permittat.</hi> </head>
<p>Gregorius Mauricio Augusto.</p>
<p>Cum sincera in vobis, Christianissime principum,
velut emissum coelitus jubar, fidei rectitudo resplendeat,
cumque notum sit omnibus serenitatem
vestram integram professionem qua Deo pollet propitio
vehementer amplecti et toto corde diligere,
necessarium esse valde perspeximus pro his quos
<pb n="0808C"/>
una eademque fides illustrat suggerendo deposcere,
quatenus dominorum pietas sua eos gratia protegat,
et ab omni molestia tueatur. Quorum dum confessionem
quidem despiciunt, verae fidei contradicere
videntur. Nam cum oris confessionem fieri clamet
Apostolus ad salutem, qui rectae professioni credere
non consentit, in eo quod alium improbat se accusat <note>(Rom. X, 10)</note>.</p>
<p> Relectis igitur in concilio quae contra Joannem
Chalcedonensis presbyterum Ecclesiae acta sunt,
simul et serie judicati, majorem illum injustitiam
sustinuisse cognovimus, quippe quem clamantem se
atque monstrantem catholicum esse, non reatus
culpa sed diu accusatio incerta contrivit, in tantum,
quia accusatores ipsius Marcianistarum quam commemorabant
<pb n="0808D"/>
haeresim se nescire aperta responsione
professi sunt. Et qui illico in ipso fuerant judicii
<pb n="0809A"/>
limine repellendi, in accusatione ejus <emph>805</emph> permanere
incerti permissi sunt. Sed ne dicta eum saltem
lacerare potuisset opinio, libellum fidei protulit, in
quo se patenter ostendere fidei rectae professorem
studuit et sequacem. Sed hunc a sanctissimo Joanne
fratre et coepiscopo nostro judices deputati, injuste
ac irrationabiliter negligentes, dum in ejus se niterentur
occupare gravamine, se potius reprehensibiles
ostenderunt. Nam nullus ambigit infidelitatem
esse, fidem fidelibus non habere. Quia ergo omnibus
subtiliter rimatis atque tractatis, catholicum suprascriptum
Joannem presbyterum sancti concilii mecum
definitio, divinae potentiae revelante gratia, declaravit,
nec quaedam in ipso haereticae macula pravitatis
inventa est, obsecro ut pia serenitatis vestrae
<pb n="0809B"/>
protectio illaesum illum ab omni molestia servari
praecipiat, nec catholicae fidei confessorem aliquam
sinat inquietudinem sustinere. Nam veraciter profitenti
non credere, non est haeresim purgare, sed
facere. Quod si licuerit, surget infidelitatis occasio,
et ipsi in eas quas incaute volunt emendare culpas
incurrunt.</p>
<p>Haec igitur Serenissimus Dominus pia provisione
consideret, et sicut poposci, profusis iterum precibus
rogo, ut affligi denuo innocentem velut obnoxium
non permittat, quatenus Deus omnipotens, qui placitam
sibi catholicae rectitudinis integritatem clementiam
vestram amare cernit atque defendere, et hic
devictis hostibus pacatae vos imperare reipublicae et
cum sanctis suis in aeterna faciat vita regnare. <hi>(Cf.
<pb n="0809C"/>
Joan. Diac. l. IV, n. 36.)</hi> 
</p>
        </div2>

<div2>
          <head>EPISTOLA XVII. AD THEOTISTUM. <hi>Joannem presbyterum, ab imposito sibi haereseos crimine facto concilio absolutum, tueatur ab omni molestia.</hi> </head>
<p>Gregorius Theotisto cognato imperatoris.</p>
<p>Scimus excellentiae vestrae Christianitatem bonis
intentam semper operibus; et idcirco mercedis vobis
causas, quas vos diligere certum est, providemus, ut
nos vestris meritis providendo jungamur.</p>
<p>Indicamus itaque vobis Joannem presbyterum latorem
praesentium liberum ab his quibus accusatus
fuerat exstitisse. Cujus fidem facto concilio subtili
examinatione, ut petiit, perscrutantes, nullam in
eo culpam pravae confessionis invenimus. Sed quia
<pb n="0810A"/>
rectae fidei, Deo miserante, professor ac cultor apparuit,
nostra eum definitione absolvimus, praesertim
cum accusatores ipsius quae esset Marcianistarum
quam commemorabant haeresim se nescire professi
sunt. Eapropter, paterno salutantes affectu, quaesumus
ut favoris vestri <emph>806</emph> eum gratia tueri dignemini.
Et ne quisquam illum frustra post hoc velit
affligere, aut aliquam ei pro hac re quolibet modo
molestiam irrogare, ita eum excellentiae vestrae defensio
contra haec instantius pro sua mercede protegat
ac defendat, ut nec hunc amplius tribulatio injusta
consumat, et ejus vobis vicem humani generis
conditor ac Redemptor, quem sincera confessione
colitis, inter bona plurima quae agitis recompenset.
 Mense Octobri, indictione 14.</p>
</div2>

<div2>
          <head> EPISTOLA XVIII. AD JOANNEM EPISCOPUM. <hi>Pallii usum concedit, et antiqua firmat privilegia.</hi> </head>

<pb n="0810B"/>
<p>Gregorius Joanni episcopo Syracusano.</p>
<p>Apostolicae sedis benevolentia et antiquae consuetudinis
ordine provocati, fraternitati tuae, quam in
Syracusana Ecclesia gubernationis officium constat
suscepisse, pallii usum praevidimus concedendum,
illis videlicet temporibus atque eo ordine quibus
decessorem quoque tuum usum esse non ambigis: hoc
nihilominus admonentes, ut sicut a nobis hujus decoris
usum ad sacerdotalis officii honorem accepisse te
gaudes, ita etiam morum atque actuum probitate, ad
gloriam in Christo nostram, susceptum adornare
contendas officium. Sic enim alterno eris invicem
<pb n="0810C"/>
decore conspicuus, si ad hujus corporis habitum
 mentis quoque tuae bona concordent. Omnia enim
privilegia quae tuae pridem concessa esse constat Ecclesiae,
nostra auctoritate firmamus, et illibata decernimus
permanere. <note>(Vide sup. l. V, ep. 17.)</note> 
</p>
        </div2>

<div2>
          <head>EPISTOLA XIX. AD DOMINICUM EPISCOPUM. <hi>Ut mutua ipsorum dilectio coeleste gaudium acquirat, mutuis sese orationibus adjuvent.</hi> </head>
<p>Gregorius Dominico episcopo Africano.</p>
<p>Epistolarum vestrarum plena sacerdotali charitate
elocutio ita sanctitatem vestram memoriter nostris
facit mentibus inhaerere, ut non credatur abesse corpore,
quippe quae per affectum semper manet in
corde. Ut ergo haec quam ad alterutrum habemus
<pb n="0811A"/>
dilectio coelestium nobis commodum acquirat gaudiorum,
nostri simus invicem adjutores, et auxilium
nobis orationis mutuae porrigamus; quatenus divina
misericordia clementiae suae nobis dono concedat, et
praedicare quod diligit, et sequi hoc quod per nos
praedicari concessit. Sicque officii nostri ministerium
pietatis suae protectione disponat, ut fructum de creditis <emph>807</emph> 
 eidem venienti Domino reportemus, et ad
futura aequitatis praemia cum aliorum lucro, ejus adjuvante
gratia, perducamur. Quia vero scriptum
est: <hi>Orate pro invicem, ut salvemini <note>(Jac. V, 16)</note>
            </hi>, ut
ad haec pervenire mereamur, et me pro vobis apud
sacratissimum beati Petri apostolorum principis
corpus, et vos pro me apud sanctum Cyprianum
martyrem, orationibus decet incumbere. Preces etenim
<pb n="0811B"/>
nostrae tanto celerius in dominicae pietatis aurem
sublevantur, quanto eas vicissim pro vobis fusas
charitatis ardor exacuit. Sed quia sanctitas vestra
nudis me verbis alloqui recusat epistolis quoque
 xenia conjunxit. Quae nos cum gratiarum actione
suscepimus; sed tamen plus mentis vestrae affectu
quam rerum copia delectamur.
</p>
        </div2>

<div2>
          <head>EPISTOLA XX. AD CYPRIANUM DIACONUM. <hi>Persuadeat Leoni Catanensi episcopo ut Joanni episcopo Syracusano quemdam presbyterum cedat.</hi> </head>
<p>Gregorius Cypriano diacono.</p>
<p>Sicut dilectio tua studiose laboravit pro persona
fratris et coepiscopi nostri Joannis, ut in Syracusana
Ecclesia, auctore Deo, debuisset ordinari, ita nunc
necesse est ut per dilectionis tuae studia ei quoque
<pb n="0811C"/>
regiminis solatia ministrentur. Quemdam enim
presbyterum proprium habuisse se perhibet, qui tamen
a fratre et coepiscopo nostro Leone in Catanensi
Ecclesia dicitur ordinatus. Et quia in novam Ecclesiam
vadit, et suos illic proprios homines habere necesse
est, ut cum causarum tumultibus premitur, in secreto
suo inveniat ubi requiescat, praedicto fratri et coepiscopo
nostro Leoni blande et dulciter persuadere
debes ut ei praefatum presbyterum cedere debeat, ne
quem tam benignus ad ordinandum cessit, ordinatum
destituere fortasse videatur. Sed sicut idem frater et
<pb n="0812A"/>
coepiscopus noster Joannes, quantum ego in ejus
mente didici, ejus se esse archidiaconum nec ob
episcopatum susceptum obliviscitur, ita eum saepe
fatus frater et coepiscopus noster Leo suum proprium
debet attendere, et non solum de unius
persona presbyteri, sed in quacunque re ejus solatio
indiguerit, sua ei ministrare auxilia. Mense Novembri,
indictione 14. <note>(Cf. Joan. Diac. l. III, n. 20.)</note> 
</p>
        </div2>

<div2>
          <head>EPISTOLA XXI. AD PETRUM EPISCOPUM. <hi>Commendat Ecclesias tres propriis episcopis destitutas.</hi> </head>
<p>Gregorius Petro episcopo Hydruntino.</p>
<p>Pastoralis nos cura constringit Ecclesiis sacerdotis
moderamine destitutis sollicita consideratione prospicere,
ne, proprio decedente rectore, contrarium,
<pb n="0812B"/>
quod absit, aliquid Patrum regulis <emph>808</emph> oriatur. Quia
igitur Ecclesias Brundusii, Lippias, atque Gallipoli,
obeuntibus earum pontificibus, omnino destitutas
agnovimus, idcirco fraternitati tuae visitationis
earum operam duximus injungendam. Quam ita te
convenit exhibere, ut nihil de provectionibus clericorum,
reditu, ornatu, ministeriisque, vel quidquid
illud est in patrimonio earum, a quoquam patiaris imminui.
Et ideo fraternitas tua ad praedictas Ecclesias
ire properabit, et assiduis adhortationibus clerum
plebemque earumdem Ecclesiarum admonere festinet,
ut, remoto studio, uno eodemque consensu tales sibi
praeficiendos expetant sacerdotes qui et tanto ministerio
digni valeant reperiri, et a venerandis canonibus
nullatenus respuantur. Qui dum fuerint postulati,
<pb n="0812C"/>
cum solemnitate decreti omnium subscriptionibus
roborati, et dilectionis tuae testimonio litterarum,
ad nos veniant consecrandi; provisurus ante omnia
ne ad hoc cujustibet conversationis seu meriti laicae
personae aspirare praesumant, et tu periculum ordinis
tui, quod absit, incurras. Monasteria autem si qua
sunt in earum parochiis constituta, sub tua cura dispositioneque,
quousque illic fuerit proprius episcopus
ordinatus, esse concedimus, ut sollicitudinis tuae
vigilantia proposito suo congrua, Deo adjuvante,
actione respondeant. Mense Januario, indictione 14.
</p>
        </div2>

<div2>
          <head>EPISTOLA XXII. AD PETRUM EPISCOPUM. <hi>Ut Ecclesiam et baptisterium consecret.</hi> </head>

<pb n="0813A"/>
<p>Gregorius Petro episc. Aleriensi de Corsica.</p>
<p>Quoniam in insula Corsica in loco Nigeuno, in
possessione quae Cellas Cupias appellatur, juris sanctae
Romanae, cui Deo auctore deservimus, Ecclesiae basilicam
cum baptisterio in honorem beati apostolorum
principis Petri, atque Laurentii martyris, pro
lucrandis animabus fundari praecipimus, idcirco fraternitatem
tuam his hortamur affatibus, quatenus
ad praedictum locum debeat incunctanter accedere,
et venerandae solemnia dedicationis impendens, praedictam
ecclesiam, et baptisterium solemniter consecrare
te volumus. Sanctuaria vero suscepta cum
reverentia collocabis.
</p>
        </div2>

<div2>
          <head>EPISTOLA XXIII. AD ANTHEMIUM SUBDIACONUM. <hi>Amalphitanum episcopum in Ecclesia sua residere cogat.</hi> </head>

<pb n="0813B"/>
<p>Gregorius Anthemio subdiacono.</p>
<p>Pervenit ad nos <note>(Grat. 7, q. I, c. 20)</note> Pimenium,
 Amalphitanae civitatis episcopum, in Ecclesia sua
residere non esse contentum, sed foris per diversa
loca vagari, <emph>809</emph> quod videntes alii, nec ipsi in
castro se retinent, sed ipsius exemplum sequentes,
foris magis eligunt habitare. Et quia hoc agentes ipsi
potius ad suam hostes depraedationem invitant, idcirco
hac tibi auctoritate praecipimus ut supradicto
episcopo interminari non desinas, quatenus hoc de
<pb n="0813C"/>
caetero facere non praesumat, sed in Ecclesia sua sacerdotali
more resideat. Quem si forte non emendari
post tuam interminationem cognoveris, in monasterio
eum deputare, et nobis curabis modis omnibus
<pb n="0814A"/>
indicare, ut quid facere debeas nostra iterum praeceptione
cognoscas.
</p>
        </div2>

<div2>
          <head>EPISTOLA XXIV. AD MARINIANUM EPISCOPUM. <hi>Probat nonnullos immerito conqueri quod causa inter Ravennatem Ecclesiam et Claudium abbatem Romae discutiatur; aequam spondet sententiam.</hi> </head>
<p>Gregorius Mariniano episcopo Ravennae.</p>
<p>Scripta fraternitatis vestrae Virgilio diacono deferente
suscepimus, in quibus indicastis quosdam de
clero et populo clamitasse contra leges et canones
esse ut inter Ecclesiam vestram et Claudium abbatem
causa hic examinari ac judicari debeat. Qui si
ecclesiasticum ordinem, vel inter quos agitur, nossent
advertere, se a superflua querela modis omnibus
abstinerent, praesertim quia nec causa dici illic
<pb n="0814B"/>
potuit, ubi se praedictus abbas a decessore vestro
questus est injustitiam pertulisse, et ex ea hactenus
laborare. Hoc enim poterat fortassis opponi, si non
ad majorem recurreret, et apud eum causae suae perteret
meritum terminari. Nunquid non ipse nosti
 quia causa quae a Joanne presbytero contra Joannem
Constantinopolitanum fratrem et coepiscopum
nostrum orta est secundum canones ad sedem apostolicam <emph>810</emph> 
 recurrit, et nostra est sententia definita?
Si ergo de illa civitate ubi princeps est ad nostram
causa cognitionem deducta est, quanto magis
negotium quod intra vos est, hic est veritate cognita
terminandum? Vos autem ibi stultorum verba non
moveant, nec per nos credatis aliquod dispendium
Ecclesiae vestrae fieri. Nam si servum Dei Secundinum
<pb n="0814C"/>
diaconum vestrum atque Castorium notarium
nostrum requiratis, ab eis agnoscetis qualiter causam
istam jam decessor vester voluerit ordinare.
Fraternitas autem vestra sapienter egit personas pro
<pb n="0815A"/>
negotio ipso transmittere, et verba inania non audire.
Confidimus autem in omnipotenti Deo quia,
examinata subtilius veritate, ita Deo placitus huic
causae finis imponetur, ut nec aliqua denuo querela
remaneat, nec pars quaelibet contra justitiam praegravetur.
 Spatam vero quam apud decessorem vestrum
dilectissimus filius noster Petrus diaconus
tunc illic defensor reliquerat nobis, per Secundinum
servum Dei atque Castorium notarium, praesentium
portitores, transmittite.
</p>
        </div2>

<div2>
          <head>EPISTOLA XXV. AD MAXIMUM SALONITANUM. <hi>Obediat tandem, ac post triginta dies, omni excusatione omissa, Romam veniat, ubi illius causae juxta canones finis imponatur. Interim sacra communione ob superbiam privatus maneat, nec Paulino episcopo, nec Honorato archidiacono sit molestus.</hi> </head>

<pb n="0815B"/>
<p>Gregorius Maximo arreptori Ecclesiae Salonitanae.</p>
<p>Dum scriptis nostris, quaesitis quibusdam excusationibus,
differs obedientiam exhibere, dum pro veritatis
 satisfactione toties a nobis admonitus venire
postponis, iis quae adversum te dicta sunt <emph>811</emph> 
fidem ex hoc magis accommodas; et vel si qua alia
deesse videbantur, quae gravent aut noceant, id agis
ut sola dilatio faciat et accuset te esse culpabilem.
Humiliare tandem, et obedientiae te submitte, atque
ad nos sine excusatione aliqua venire festina, ut,
requisita et cognita veritate, secundum Dei timorem,
quidquid aequum canonicumque fuerit decernatur.
Certus enim esto quia justitiam tibi et canonum
<pb n="0815C"/>
statuta servabimus, atque causae tuae, revelante
Domino, veritatis auctore, amicum justitiae finem
imponemus. Nam quod postulas <note>(Grat. caus. 6, q. 5,
can. 1)</note>, ut illuc personam dirigere debeamus, qua
praesente de his quae dicuntur possit esse probatio,
esset utcunque excusabile, si unquam ratio ei qui
accusatur necessitatem probationis imponeret. At
postquam non tibi, sed accusatoribus hoc onus incumbit,
ad nos, sicut praefati sumus, dilatione cessante,
venire non desinas; et aut sine mora aderit
accusator, qui ea quae de simoniaca haeresi vel aliis
dicta sunt congruenti probatione suffulciat; aut
certe in his quae ad salubritatem negotii ipsius pertinent,
interveniente beato Petro apostolorum principe,
dispensatio justa proveniat; quatenus nulla nos
<pb n="0816A"/>
ante Deum dissimulatione, pro eo quod haec ad nostram
conscientiam pervenere, reatus culpa possit
confundere. Quod vero indicas serenissimos dominos
 ut illic debeat esse cognitio praecepisse, nos quidem
nullas eorum alias de hac re, nisi ut ad nos venire
debeas, jussiones accepimus. Sed et si forsitan
pro reipublicae suae utilitate, quae divina sibi largitate
concessa est, multa cogitantibus et in diversis
sollicitudinibus occupatis suggestum, et eorum est
jussio per obreptionem elicita, postquam et nobis et
omnibus notum est piissimos dominos disciplinam
diligere, ordines servare, canones venerari, et se in
causis sacerdotalibus non miscere, instanter exsequimur
quod et illorum juvat animam atque rempublicam,
et ad quod nos terribilis tremendique judicis
<pb n="0816B"/>
respectus impellit.</p>
<p>Quiesce ergo a cunctis excusationibus, et huc
adesse non differas, ut, veritatis indagatione roborati,
causae tuae tandem terminum imponamus. Quod
autem valde te pertimescere ac omnino trepidare
cognovimus ne hoc fortasse in te ulciscamur, quod
sine nostro consensu ad sacerdotalem ordinem cognosceris
inordinate prorupisse, intolerabilis quidem
culpa est; sed hanc secundum jussiones serenissimi
domni imperatoris, si nequaquam amplius in
contumaciae tuae errore perstiteris, laxamus, atque
de hac re contra te minime movemur. Sed alia quae
nobis dicta sunt irrequisita praeterire non patimur.</p>
<p>Quia vero dudum scripta tibi transmisimus, ut
quoadusque voluntatem ejusdem serenissimi domini
<pb n="0816C"/>
cognosceremus, missarum solemnia nullo modo <emph>812</emph> 
 celebrare auderes, sed tu elata mente egisti
callide ne eadem scripta susciperes, quae tamen eorum
esset sententia quoquo modo cognovisti, sed
servare noluisti; ideoque ea quae tibi prius scripta
transmisimus confirmamus, ut missarum solemnia
celebrare non audeas, donec omnia quae contra te
dicta sunt subtiliter inquisita fuerint ac discussa.
Quod si perverso forsitan ausu celebrare praesumpseris,
ab interdictae pridem communionis interminatione
liberum te non esse cognoscas. Nam etiamsi
alii excessus desint, pro hac solummodo culpa superbiae,
dominici te corporis ac sanguinis communione
privamus. Pro qua re obedientiam quam decet
exhibens, ad nos summopere, sicut diximus, venire
<pb n="0817A"/>
festina, ita ut triginta dierum spatium habeas,
quatenus iter tuum praepares, et, omni excusatione
postposita, huc adesse non differas.</p>
<p>Si qua autem a judicibus, vel manu militari, vel
a populo ad contradicendum itineri tuo occasio fuerit
exorta, qua calliditate agatur agnoscimus. Ipse
ergo jam videas quam vel hic hominibus, vel in futuro
judicio omnipotenti Deo de tua reddas obligatione
rationem, qui districtam in te ex tuo contemptu
provocasti sententiam.</p>
<p>Praeterea pervenit ad me quia Paulinus frater et
coepiscopus meus, et Honoratus Ecclesiae Salonitanae
archidiaconus, pro eo quod praesumptioni tuae
noluerunt praebere consensum, graves a te molestias
patiantur, ita ut, datis fidejussoribus, sint constricti,
<pb n="0817B"/>
quatenus eis civitatem vel domos suas egredi
omnino non liceat. Quod si ita est, vel sero jam ad
sensus salutis rediens, scriptis praesentibus acceptis,
ab utrorumque te suspende molestia, ut eis libera
sit licentia vel ad me veniendi si voluerint, vel quomodolibet
alibi pro suis utilitatibus proficisci.
</p>
        </div2>

<div2>
          <head>EPISTOLA XXVI. AD SALONITANOS. <hi>Se non privato odio contra Maximum moveri; mirari autem se quod ex illis vix pauci a Maximi communione abstinuerint.</hi> </head>
<p>Gregorius dilectissimis filiis, clero, et nobilibus
Salonae consistentibus.</p>
<p>Pervenit ad me quod quidam perversae mentis homines,
ut dilectionis vestrae animos vulnerarent,
vobis insinuare conati sunt quia ego contra Maximum
<pb n="0817C"/>
quodam odio movear, et non magis quae canonica,
sed ea quae furoris sunt, exsequi concupiscam.
Sed absit hoc, absit a sacerdotali animo, ut in
qualibet causa privato zelo moveatur. Ego autem et
vestrae dilectioni providens <note>(Grat. 1, q. 6, can. 2)</note>,
et meae animae omnipotentis Dei judicium pertimescens,
ejusdem Maximi causas subtiliter exquiri <emph>813</emph> 
desidero, si nullis criminibus pressus quae sacro ordini
contradicunt, si non per simoniacam haeresim,
id est praemia quibusdam se eligentibus praebendo,
ad sacerdotale pertingere officium conatur. Tunc liber
pro vobis apud Dominum intercessor erit, si
non obligatus de suis ad locum intercessionis venerit.</p>
<p>Cujus tamen jam culpa superbiae in aperto monstratur,
<pb n="0818A"/>
quod evocatus ut ad nos venire debeat, diversis
excusationibus renititur, refugit, metuit. Unde
ergo trepidat, si eum de his quibus inclamatus est
conscientia non accusat? Ecce jam diu dilectio vestra
sine pastore est, et sicut vobis omnipotens Deus
innotescat, vehementer destitutioni vestrae et medullitus
ex toto corde compatior. Audio enim quae in
grege Domini dilaniationes fiunt. Sed cum pastor
deest, qui contra lupos invigilet? Ideoque praedictum
Maximum ut huc ad nos veniat urgete, quatenus
si hunc innocentem invenire possimus confirmemus.
Sin vero ea quae de eo dicta sunt vera patuerint, non
jam tandiu dilectio vestra per interpositionem personae
ejus destituta sit.</p>
<p>De me enim certum tenete quia nec odio, nec privati
<pb n="0818B"/>
studii zelo, contra eum movear; sed quidquid
canonicum justumque fuerit, auctore Deo, decerno.</p>
<p>Miratus autem valde sum <note>(Grat. dist. 93, c. 2)</note> quia in
tanto Salonitanae Ecclesiae clero vel populo vix duo
ex sacris ordinibus inventi sunt, frater scilicet et
coepiscopus noster Paulinus, et dilectissimus filius
meus Honoratus archidiaconus ejusdem Ecclesiae,
qui communicare Maximo sacerdotium rapienti minime
consentirent, et se Christianos esse cognoscerent.
Debuistis enim, filii charissimi, pensare ordines
vestros, et quem sedes apostolica repellebat
repulsum cognoscere, ut prius, si posset ab illatis
criminibus mundaretur; et tunc ei vestra dilectio
communicaret, ne particeps obligationis ejus existeret.
Nos tamen erga charitatem vestram visceribus
<pb n="0818C"/>
pietatis astringimur; et quia quosdam vestrum violenter
pressos ad consentiendum ei et ad communicandum
cognovimus, omnipotentem Dominum deprecamur,
ut vos ab omni reatu peccatorum vestrorum
atque ab omnibus vinculis alienae obligationis
absolvat, vobisque et in praesenti vita suae protectionis
gratiam tribuat, et nos de vobis in aeterna patria
gaudere concedat. Mense Martio, indictione 14.</p>
</div2>

<div2>
          <head>EPISTOLA XXVII. AD CLERUM ET POPULUM JADERAE. <hi>Se contra Maximum solo justitiae zelo moveri asserit. Hortatur ut a Maximi communione se suspendant, atque ab illis sacram communionem percipiant quos Maximo non communicare noverint.</hi> </head>
<p>Gregorius presbyteris, diaconibus et clero, nobilibus
<pb n="0819A"/>
ac populo Jaderae consistentibus, et qui
Maximo praevaricatori communicaverant.</p>
<p>Pervenit ad me quosdam vestrum, ignorantia vel
necessitate deceptos, his qui ab apostolica sede,
culpa, sicut nostis, exigente, communione privati
sunt, communicasse; quosdam vero se salubri discretione,
protegente Domino, suspendisse; <emph>814</emph> et
quantum de constantibus gaudeo, tantum de deviantibus
ingemisco, quoniam sacrae communionis mysteria,
quae ad absolutionem nobis divina pietate
concessa sunt, in detrimentum magis suae animae
perceperunt. Et quia, sicut vobis omnipotens Deus
innotescat, vehementer charitati vestrae et medullitus
ex toto corde compatior, paterno affectu obtestor
atque suadeo ut ab illicita communione se quisque
<pb n="0819B"/>
suspendat, et quos apostolica sedes in communionis
suae consortium non recipit omnino refugiat, ne inde
reus ante conspectum aeterni judicis unde poterat
salvari consistat.</p>
<p>Comperi autem quod quidam perversae mentis homines
illic insinuare conati sunt quia ego contra
Maximum quodam odio movear, et non ea quae canonica,
sed ea potius quae furoris sunt exsequi concupiscam.
Sed absit hoc, absit a sacerdotali animo,
ut in qualibet causa privato zelo moveatur. Ego vero
populo in illis partibus consistenti, ac meae animae
providens et omnipotentis Dei judicium pertimescens,
causas ejusdem Maximi exquiri volo, et
cum omni sinceritate revelante Domino quod est canonicum
definire. Cui quoniam frequenter scripsimus
<pb n="0819C"/>
ut non prius sacra missarum solemnia celebraret
quam causam ejus potuissemus agnoscere, alioquin
esset communione privatus; et ex hoc jam superbiae
ipsius culpa in aperto monstratur, quod, saepius,
sicut dixi, admonitus ut ad nos veniret, diversis
excusationibus renititur, refugit, metuit. Unde ergo
trepidat, si eum de his quae dicta sunt conscientia
non accusat? Haec ergo cognoscentes, postquam vobis
nullam de ignorantia excusationem assumere
potestis, rego, hortor et moneo, ut a prohibirae vos
communionis consortio per omnia suspendatis, nec
culquam sacerdoti suprascripto Maximo communicanti
contra animam suam quisquam vestrum communicare
praesumat.</p>
<p>Quia tamen audio, sicut praefatus sum, quosdam
<pb n="0819D"/>
vestrum ignorantia lapsos, quosdam etiam ad communicandum
violenter esse oppressos, omnipotentem
Dominum deprecor, ut et eos qui huic pravitati
minime consenserunt perpetua gratiae suae protectione
custodiat, et optata eis largitate respondeat,
et illos quos aut studium, aut ignorantia, aut alia
quaelibet causa, traxit in culpam, ab omni reatu peccatorum,
atque ab omnibus vinculis alienae obligationis
<pb n="0820A"/>
absolvat, omnibusque in praesenti vita protectionis
suae gratiam tribuat, et nos de vobis in
aeterna patria gaudere concedat. Ut igitur haec vobis
intercessio apud Deum Salvatorem nostrum proficiat,
adhortationibus nostris pro animae vestrae salute
obedientiam exhibete, et ab illis sacram communionem
percipite quos se ab ante dicti Maximi communione
abstinuisse vel abstinere cognoscitis.
</p>
        </div2>

<div2>
          <head>EPISTOLA XXVIII. AD CANDIDUM EPISCOPUM. <hi>Aptos ad presbyterale officium monachos cum consensu abbatis assumat, et presbyteros ordinet.</hi> </head>
<p>Gregorius Candido episcopo de urbe veteri majore.</p>
<p>Indicavit nobis fraternitas tua se non habere presbyteros,
<pb n="0820B"/>
et ex hac causa necessitatem non <emph>815</emph> 
modicam sustinere. Et quia in quibusdam monasteriis
in sua parochia constitutis quosdam esse monachos
perhibet qui ad hoc apti possint esse officium,
et eos se cum nostra auctoritate ad hunc postulat
ordinem promovere, propterea praesentibus
vobis licentiam damus epistolis monachos de monasteriis
in tua parochia positis cum consensu abbatis
sui tollere, et presbyteros ordinare. Sed illud prae
omnibus estote solliciti, ut vitam actusque eorum
qui in hoc sunt officio constituendi subtiliter debeatis
inquirere, et tunc eos, si digni fuerint, ordinare.
Si vero aliqua in eis culpa claruerit quae eos ad hunc
ordinem canonica prohibitione provehi non permittat,
nullius vobis supplicatio aut gratia personae
<pb n="0820C"/>
subrepat, ut talibus debeatis manum imponere, ne,
quod absit, hic honor, et illis poena, et vobis incipiat
esse peccatum.
</p>
        </div2>

<div2>
          <head>EPISTOLA XXIX. AD MARINIANUM EPISCOPUM. <hi>Ne contra decessoris sui dispositionem, supra, epist. 1, firmatam, monasterium gravet. Ne mole suadentes audiat. Ne plus pecuniae student quam lucrandis animabus. A clericis monasteria molestiam pati non sinat.</hi> </head>
<p>Gregorius Mariniano episcopo Ravennae.</p>
<p>Miramur cur sic in brevi fraternitatis tuae fuerit
immutata discretio, ut ea quae postulat non advertat.
Ex qua re dolemus, quia manifestum praebes indicium
plus apud te verba male suadentium valuisse
<pb n="0820D"/>
quam divinae lectionis studium profecisse. Cumque
monasteria te oporteat defensare, et religiosos illic
summopere congregare, ut lucrum de animarum congregatione
possis efficere, in eorum te e diverso
gravamina, sicut litterae tuae testantur, desideras
exercere; et, quod est deterius, nos tuae culpae studes
fieri debere participes, scilicet, dum cum nostro
consensu monasterium quod decessor tuus condidit
<pb n="0821A"/>
cupis sub curandarum rerum atque causarum nomine
praegravare.</p>
<p>Debes enim recolere quia te praesente, diversis
etiam presbyteris et diaconis, clericisque tuis praesentibus,
contra testamentum ipsius praeceptum, sicut
postulavere, concessimus. Ubi tamen ejusdem decessoris
tui dispositio quam fecerat de monasterio ipso
firmata est, tu nunc ista dissimulans, contraria nos
poscis debere praecipere. Et haec quidem, scimus,
non tua sunt; sed dum incongrua dicentes audire
non renuis, non solum opinionem tuam, sed gravas
et animas. Quia ergo te multum diligo, instanter
admoneo, quod districte considera, ut non plus
pecuniae quam <emph>816</emph> animabus studeas. Illud a latere
respiciendum est, ad hoc autem tota mentis intentione
<pb n="0821B"/>
laborandum, ac vehementius innitendum.
Huic rei operam et sollicitudinem vigilanter impende,
quia Redemptor noster a sacerdotis officio non quaerit
aurum, sed animas.</p>
<p>Praeterea pervenit ad nos quia monasteria quae sub
fraternitate tua sunt constituta clericorum importunitatibus
et diversis eorum molestiis praegraventur.
Quod ne de caetero fiat, districta hoc interminatione
compesce, quatenus monachis illic degentibus libere
in Dei nostri laudibus liceat exsultare.</p>
<p>Romanum vero atque Dominicum clericos, qui de
hac urbe ausu temerario sine nostra praesumpserunt
benedictione discedere, licet majori fuerant ultione
plectendi, tamen relaxari eis benignitatis studio debet,
ut ad suum remeare officium urgeantur. Mense
<pb n="0821C"/>
Aprili, indict. 14.</p>
</div2>

<div2>
          <head>EPISTOLA XXX. AD SECUNDUM. <hi>Pacem cum Agilulpho rege procurare festinet. Marinianum episcopum ad misericordiam in pauperes excitet.</hi> </head>
<p>Gregorius Secundo servo Dei Ravennae.</p>
<p>Postquam revertens Castorius omnia nobis quae
inter vos et Agilulphum regem acta sunt indicavit,
ne excusationem contra nos de mora potuisset aliquis
invenire, sub omni eum celeritate illuc retransmittendum
praevidimus. Ab eo ergo ea quae sunt
agenda cognoscens, esto sollicitus, et omni modo
immine ut pax ista debeat ordinari, quia, quantum
dicitur, aliqui hoc impedire conantur. Pro qua re
<pb n="0821D"/>
festina strenue agere, ut labor vester sine effectu
<pb n="0822A"/>
non valeat remanere. Nam jam et partes istae, et
diversae insulae in gravissunt periculo positae.</p>
<p>Fratrem nostrum Marinianum episcopum <note>(Grat.
dist. 86, c. 6)</note> verbis quibus vales excita, quia obdormisse
eum suspicor. Nam venerunt quidam ad
me, in quibus erant quidam senes mendicantes, qui a
me discussi sunt a quibus et quid acceperint, et per
singula retulerunt quanta eis et a quibus in itinere
data sint. Quos dum sollicite de praedicto fratre requirerem
quid eis dedisset, responderunt se eum
rogasse, sed ab eo se omnino nihil accepisse; ita ut
neque panem in via acceperint, cum dare omnibus
illi Ecclesiae semper familiare fuit. Dixerunt enim:
Respondit nobis, dicens: Non habeo quod vobis dare
possim. Et miror si is qui vestes habet, argentum
<pb n="0822B"/>
habet, cellaria habet, quod pauperibus debeat dare
non habet.</p>
<p>Dic ergo ei ut cum loco mutet et mentem <note>(Ibid.)</note>. <emph>817</emph> 
 Non sibi credat solam lectionem et orationem
sufficere, ut remotus studeat sedere, et de manu
minime fructificare; sed largam manum habeat, necessitatem
patientibus concurrat, alienam inopiam
suam credat, quia si haec non habet, vacuum episcopi
nomen tenet. Quaedam vero eum per epistolam
meam de anima sua admonui, sed nihil mihi omnino
respondit, unde credo quia ea neque legere dignatus
est. Pro qua re jam necessarium non fuit ut eum
per epistolam meam admonere aliquid debuissem,
sed tantum illa scripsi quae in causis terrenis consiliarius
dictare potui. Nam ego ad hominem non legentem
<pb n="0822C"/>
fatigari in dictatu non debui. Tua ergo dilectio
secreto ei omnia loquatur, et admoneat qualiter
se disponere debeat, ne per praesentem negligentiam,
vitam, quod absit, priorem perdat.
</p>
        </div2>

<div2>
          <head>EPISTOLA XXXI. AD RAVENNATES. <hi>Qui adversus Castorium contestatorios libellos de nocte posuit sacra communione sit privatus, nisi publice aut contestationis veritatem ostendat, aut errorem suum confiteatur.</hi> </head>
<p>Gregorius Mariniano episcopo Ravennati cum
caeteris fratribus et coepiscopis, sacerdotibus, levitis,
clero, nobilibus, populo, militibus civitate Ravenna
consistentibus, vel ex ea foris degentibus.</p>
<p>Quidam <note>(Grat. 2, q. 1, c. 2)</note>, maligni spiritus consilio
repletus, contra Castorium notarium ac responsalem
<pb n="0822D"/>
nostrum nocturno silentio in civitatis loco
<pb n="0823A"/>
contestationem posuit in ejus crimine loquentem,
mihique etiam de facienda pace callide contradicentem.
Et quia quisquis veraciter loquitur semetipsum
innotescere non debet formidare, oportet ut publice
exeat, et quaecunque in contestatione sua loqui praesumpsit
ostendat; quod si non exierit, neque publice
confessus fuerit, quisquis ille sit qui hoc agere
praesumpsit, vel consensum in tantae iniquitatis consilio
praebuit, ex Dei et Domini nostri Jesu Christi
spiritu definimus ut sancti ejus corporis ac sanguinis
participatione privatus sit. Si vero quia latet, et
quoniam nescitur, teneri a disciplina non valet tanti
mali conscius, et jam prohibitus corpus ac sanguinem
Domini percipere praesumit, anathematis ultione
percussus sit, et ut fallax ac pestifer a sanctae
<pb n="0823B"/>
Ecclesiae corpore divisus. Si quis autem fortasse talis
est quem nos, hujus facti auctorem ac participem
esse nescientes, ad eum, bona optantes, epistolas
transmittimus, ipsa pro eo apud omnipotentem Dominum
deprecatio sit vacua. Sin autem in eadem
civitate egressus ad publicum potuerit docere quae
dixit, vel, certe sciens se non posse quae scripsit
ostendere, errorem suum fuerit aperte confessus,
dominici corporis ac sanguinis participatione non sit
privatus, neque a corpore sanctae Ecclesia <emph>818</emph> alienus
existat, quia nos apud omnipotentem Dominum
ex nostris quotidie culpis agnoscimus ut, quamvis
servato disciplinae moderamine, aliorum tamen erratis
parcendo indulgeamus. Mense Aprili, indictione
14.
</p>
        </div2>

<div2>
          <head>EPISTOLA XXXII. AD FORTUNATUM EPISCOPUM. <hi>Si Judaicum aut paganum mancipium ad Christianam fidem converti desiderat, in libertatem vindicetur.</hi> </head>
<p>Gregorius Fortunato episcopo Neopolitano.</p>
<p>Fraternitati vestrae ante hoc tempus scripsimus,
ut hos qui de Judaica superstitione ad Christianam
fidem Deo aspirante venire desiderant, dominis eorum
nulla esset licentia venundandi; sed ex eo quo
voluntatis suae desiderium prodidissent, defendi in
libertatem per omnia debuissent. Sed quia, quantum
cognovimus, nec voluntatem nostram, nec legum
statuta subtili scientes discretione pensare, in paganis
servis hac se non arbitrantur conditione constringi,
fraternitatem vestram <note>(Grat. dist. 54, c. 15)</note> oportet
<pb n="0824A"/>
de his esse sollicitam; et si de eorum servitio
non solum Judaeus, sed etiam quisquam paganorum
fieri voluerit Christianus, postquam voluntas ejus
fuerit patefacta, nec hunc sub quolibet ingenio vel
argumento cuipiam Judaeorum venundandi facultas
sit, sed is qui ad Christianam converti fidem desiderat
defensione vestra in libertatem modis omnibus
vindicetur. Hi vero quos hujuscemodi oportet servos
amittere, ne forsitan utilitates suas irrationabiliter
aestiment impediri, sollicita vos haec convenit consideratione
servare; ut si paganos, quos mercimonii
causa de externis finibus emerint, intra tres menses
dum emptor cui vendi debeant invenitur, fugere
ad Ecclesiam forte contigerit, et velle se fieri dixerint
Christianos, vel etiam extra Ecclesiam hanc talem
<pb n="0824B"/>
voluntatem prodiderint, pretium eorum a Christiano
scilicet emptore percipiant. Si autem post
praefinitos tres menses quisquam hujusmodi servorum
velle suum edixerit, et fieri voluerit Christianus,
nec aliquis eum postmodum emere, nec dominus
qualibet occasionis specie audeat venundare, sed
ad libertatis procul dubio praemia perducatur, quia
hunc non ad vendendum, sed ad serviendum sibi
intelligitur reservasse. Haec igitur omnia fraternitas
vestra ita vigilanter observet, quatenus ei nec
supplicatio quorumdam valeat, nec persona subripere. <note>(Cf. Joan. Diac. l. IV, n. 46.)</note> 
</p>
        </div2>

<div2>
          <head>EPISTOLA XXXIII. AD LEONEM EPISCOPUM. <hi>Si pagana mancipia circumciderint Samaraei, in libertatem illa vindicet, non reddito Samaraeis pretio.</hi> </head>

<pb n="0824C"/>
<p>Gregorius Leoni episcopo Catanensi.</p>
<p>Res ad nos detestabilis et omnino legibus inimica
pervenit, quae, si vera est, fraternitatem tuam <emph>819</emph> 
 vehementer accusat, quia eam de minori sollicitudine
probat esse culpabilem.</p>
<p>Comperimus autem quod Samaraei degentes Catinae,
pagana mancipia emerint, atque ea circumcidere
ausu temerario praesumpserint. Atque idcirco
necesse est ut omni modo zelum in hac causa sacerdotalem
exercens, cum omni hoc vivacitate ac sollicitudine
studeas perscrutari; et si ita repereris,
mancipia ipsa sine mora in libertatem modis omnibus
vindica, et ecclessiasticam eis tuitionem impende,
nec quidquam dominos eorum de pretio quolibet
<pb n="0825A"/>
modo recipere patiaris, qui non solum hoc damno
mulctandi, sed etiam alia erant poena de legibus feriendi. <note>(Cf. Joan. Diac., l. IV, n. 48.)</note> </p>
</div2>

<div2>
          <head>EPISTOLA XXXIV. AD CASTORIUM NOTARIUM. <hi>Inquirat quot ab ultima antiquitate litaniae solemnes fuerint in quibus Ravennas episcopus pallio uteretur.</hi> </head>
<p>Gregorius Castorio notario nostro Ravennae.</p>
<p>Dum Florentinus Ravennatis Ecclesiae diaconus
apud nos pro reverendissimo fratre et coepiscopo
nostro Mariniano de usu pallii ageret, requisitus a
nobis quae esset antiqua consuetudo, respondit quod
in omnibus litaniis pallio Ravennatis Ecclesiae episcopus
uteretur. Quod ita non esse et ab aliis didicimus,
et ex epistolis Joannis quondam episcopi, quas
ei ostendi fecimus, evidenter apparuit. Sed hoc asseruit
<pb n="0825B"/>
quod dicere jussus est. Nam tempore quo a te
idem Joannes quondam episcopus est inhibitus, ne
pallio inordinate ac temere uti praesumeret, scripsit
nobis hanc fuisse priscam consuetudinem, ut civitatis
ipsius episcopus pallio in litaniis solemnibus uteretur.
Quarum ibi litterarum exemplaria pro tua
informatione transmisimus. Adeodatus vero praedictae
Ecclesiae diaconus, dum apud nos tempore quo
hic fuit similiter de ejusdem usu pallii agere enixius
studeret, volentes cognoscere veritatem, eum similiter
quae esset consuetudo curavimus requirendum.
Qui, ut credi sibimet suaderet, atque a nobis valeret
quod petebat exigere, sub jurejurando testatus est
antiquam consuetudinem fuisse ut in quatuor aut in
quinque solemnibus litaniis pallio civitatis suae episcopus
<pb n="0825C"/>
uteretur. Experientia ergo tua diligenter invigilet,
et cum omni sollicitudine quot litaniae solemnes
ab antiquitate fuerint requirat. Nec eas solemnes
nominando requirere studeat, sed majores; ut
per hoc quod nobis praefatus Adeodatus diaconus
testatus est, et praedicti Joannis episcopi fatetur
epistola, dum constiterit quantae litaniae solemnes
fuerint, quoties indui solebat in litaniis pallium
cognoscentes, libentissime concedamus. <emph>820</emph> Sed
hoc non ab illis perquirat qui ab ecclesiasticis exhibentur,
sed ab aliis quos sine favore partis esse
cognoverit, et quaeque sollicita indagatione repererit
nobis subtiliter indicet, ut veritate, sicut diximus,
cognita, fratris coepiscopi nostri reverendissimi Mariniani
animos relevemus.
</p>
        </div2>

<div2>
          <head>EPISTOLA XXXV. AD ANTHEMIUM SUBDIACONUM. <hi>Pecuniam mittit in captivorum redemptionem, cui studiose jubet incumbere.</hi> </head>

<pb n="0825D"/>
<p>Gregorius Anthemio subdiacono nostro Neapolitano.</p>
<p>Quantus dolor, quantaque sit nostro cordi afflictio
<pb n="0826A"/>
de his quae in partibus Campaniae contigerunt, dicere
non possumus, sed ex calamitatis magnitudine
potes ipse colligere. Ea de re pro remedio captivorum
qui tenti sunt solidos experientiae tuae per horum
portitorem Stephanum virum magnificum
transmisimus, admonentes ut omnino debeas esse
sollicitus, ac strenue peragas, et liberos homines
quos ad redemptionem suam sufficere non posse
cognoscis, tu eos festines redimere. Qui vero servi
fuerint, et dominos eorum ita pauperes esse compereris,
ut eos redimere non assurgant, et hos quoque
comparare non desinas. Pariter etiam et servos Ecclesiae
qui tua negligentia perierunt curabis redimere.
Quoscunque autem redemeris, subtiliter notitiam,
quae nomina eorum, vel quis ubi maneat, sive
quid agat, seu unde sit, contineat, facere modis
<pb n="0826B"/>
omnibus studebis, quam tecum possis afferre cum
veneris. Ita autem in hac re te studiose exhibere
festina, ut ii qui redimendi sunt nullum, te negligente,
periculum possint incurrere, et tu apud nos
postea vehementer incipias esse culpabilis. Sed et
hoc quam maxime age, ut, si fieri potest, captivos
ipsos minori possis pretio comparare. Substantiam
vero sub omni puritate atque subtilitate describe,
et ipsam nobis descriptionem cum celeritate
transmitte. Mense Maio, indictione 14.
</p>
        </div2>

<div2>
          <head>EPISTOLA XXXVI. AD SECUNDINUM EPISCOPUM. <hi>Sincerum, si a soceri sui successione abstinuerit, ab hujus creditoribus vexari non sinat. Illi vero, ut vitae subsidium reperiat, liberam procuret quo voluerit eundi licentiam.</hi> </head>

<pb n="0826C"/>
<p>Gregorius Secundino episc. Tauromenitano.</p>
<p>Et legum ratio, et aequitas admonet naturalis,
ut quisquis haereditatem aut renuit, aut parentum
successione se abstinet, haereditaria non <emph>821</emph> debeat
onera sustinere. Quia ergo Sincerus, lator
praesentium, Hilarum socerum suum omnino inopem
defunctum innotuit, et uxorem suam, filiam ipsius,
in qualibet re ejus se substantiae minime miscuisse,
et ad persolvendum paternum debitum eam
ab ejus creditoribus queritur perurgeri, idcirco fraternitas
vestra diligenter inquirat. Et si ea quae ait
veritate subsistunt, sacerdotalem illis studeat tuitionem
impendere, nec eos contra rationis ordinem
vexari, aut damnum permittat aliquod sustinere.
<pb n="0826D"/>
Nam valde durum est ut unde nullum sensit commodum,
sustineat injuste dispendium. Supradictus
autem portitor, si huc cum uxore sua venire voluerit,
quia illic se dicit non posse subsistere, vestris
propter Deum solatiis potiantur, nec cujusquam eos
illic adversitas pro sua tantum voluntate retineat, aut
eis irrationabiliter molestus existat, sed liberam habeant
<pb n="0827A"/>
quo voluerint eundi licentiam, quatenus vivendi
subsidium alibi saltem Deo largiente reperiant.
 Mense Junii, indictione 14.
</p>
        </div2>

<div2>
          <head>EPISTOLA XXXVII. AD COLUMBUM EPISCOPUM. <hi>Rogatiano ejus diacono scripta ad rectorem patrimonii Siciliae dedisse, ut causa quaedam citius finiatur. Petrum quondam Numidiae episcopum ad Columbum a se mitti, quem, cognita ibi melius causa, canonice cum consciis judicet. Catholicorum filios aut mancipia baptismo Donatistarum infici non ferat.</hi> </head>
<p>Gregorius Columbo episcopo Numidiae.</p>
<p>Scripta fraternitatis vestrae, sacerdotali plena
dulcedine, praesentium portitore Rogatiano diacono
deferente, suscepimus. Et valde nos eorum laetificavit
benigna locutio, praesertim quia per ea de vestra,
<pb n="0827B"/>
quod desiderii nostri est, incolumitate cognovimus.
Devotionem vero sanctitatis vestrae, et olim novimus,
et nunc sicut scribitis, sic habemus. Nam qualis erga
nos sinceritas fraternitatis vestrae sit, satisfactione
non egemus, quia eam ex mentis nostrae, quae circa
vos est, dilectione cognoscimus. Suprascripto autem
latori, quem nobis epistolariter commendastis,
scripta ad rectorem patrimonii Siciliae dedimus, ut
adversam partem facere quae justa sunt urgeat, quatenus,
frustratoria excusatione postposita, ad finem
citius perducatur totius causae contentio.</p>
<p>Indicamus itaque sanctitati vestrae venisse ad nos
quemdam hominem, Petrum nomine, qui se <emph>822</emph> 
asserit fuisse episcopum, atque causae suae a nobis
remedium postulasse. Et prius quidem retulit quae
<pb n="0827C"/>
digna esse miseratione potuissent; sed requirentes,
postea multo aliter quam indicavit invenimus, et vehementer
nos ejus actio contristavit. Sed quia causae
ipsius interna subtiliter nequaquam addiscere tam
longo itineris intervallo disjuncti potuimus, eam, incerti
quippe, definire nequivimus. Nunc vero quoniam
remeans supradictus diaconus secum eum relaxari
<pb n="0828A"/>
poposcit, et ipse ad vos se petiit debere transmitti,
scientes sanctitatem vestram, zelum, sicut
decet, fidei, et amorem habere justitiae, nobis gratum
fuit, et ea quae petiverunt concessimus. Quia ergo
praesentes causam subtilius potestis scire, hortamur
ut eidem Petro ita servare quidquid justum canonicumque
fuerit debeatis, quatenus et rectitudinis vigor
a vobis in omnibus impleatur, et causa ipsius
secundum Dei timorem et Ecclesiae videatur regulas
judicata. Si quis vero conscius vel particeps praefato
Petro in his quibus accusatur, dicitur exstitisse,
subtiliter requirendum est, et, veritate cognita, similiter
canonice judicandum.</p>
<p>Praeterea res ad nos omnino dura et rectae fidei
inimica pervenit, quia, quod dici nefas est, catholici
<pb n="0828B"/>
homines, et religiosi, quod est deterius, filios
mancipiaque sua, vel alios quos in potestate habent,
in Donatistarum haeresi baptizari consentiunt. Et
ideo, si verum est, fraternitas vestra hoc summopere
studeat emendare, quatenus sinceritas fidei
vestra sollicitudine intemerata consistat, et innocentes
animae, quae catholico baptismate salvari poterant,
 haereticorum infectione non pereant. Quisquis
ergo, de his personis quas superius memoravimus,
quemquam suorum apud Donatistas passus est baptizari,
ad catholicam eos fidem omni virtute omnique
instantia studeat revocare. Si quis vero talium de
caetero hoc fieri de suis qualibet excusatione pertulerit,
a clero sit modis omnibus alienus.
</p>
        </div2>

<div2>
          <head> EPISTOLA XXXVIII. AD ANTHEMIUM SUBDIACONUM. <hi>Alexandriam relictam Vincomali commendat.</hi> </head>

<pb n="0828C"/>
<p>Gregorius Anthemio subdiacono.</p>
<p>Quanto viduae bene viventes virorum sunt solatio
destitutae, tanto eis enixius ecclesiastica est impendenda
tuitio. Atque ideo hujus tibi praecepti pagina deputamus,
quatenus Alexandriae <emph>823</emph> magnificae feminae,
<pb n="0829A"/>
relictae quondam Vincomali, omni instantia,
omnique sollicitudine, ubi necesse fuerit, servata scilicet
aequitate, tuitionem festines impendere, atque
ejus utilitatibus studiose concurrere; nec eam a quoquam
vexari permittas, aut molestiam sustinere, sed
ita, sicut praediximus, ubi causa poposcerit, ope tuae
sollicitudinis potiatur, ut nullus se in afflictione oppressioneque
ipsius te illic coram posito tentet aliquatenus
occupare.
</p>
        </div2>

<div2>
          <head>EPISTOLA XXXIX. AD CYPRIANUM DIACONUM. <hi>Reversum a schismate Joannem commendat, cui det annuos octo solidos.</hi> </head>
<p>Gregorius Cypriano diacono.</p>
<p>Joannem religiosum praesentium latorem, qui ex
<pb n="0829B"/>
Histricorum schismate ad sinum sanctae Ecclesiae,
Deo revelante, accepta ratione reversus est, dilectionem
tuam, aequitate servata, habere necesse est in
omnibus commendatum, atque ei in quibus causa
poposcerit ecclesiasticam tuitionem impendere. Cui
etiam pro stipendiorum suorum subsidio, ab hac
quarta decima indictione, annis singulis tot solidos
dare te volumus, quos tuis per omnia noveris rationibus
imputandos.
</p>
        </div2>

<div2>
          <head>EPISTOLA XL. AD DONUM EPISCOPUM. <hi>Georgii, si rectius ille vixerit, sustentationi subveniat.</hi> </head>
<p>Gregorius Dono episcopo Messanensi.</p>
<p>Georgius praesentium portitor degere, ut ait, in civitate
vestra desiderans, apud fraternitatem vestram
<pb n="0829C"/>
nostra se petiit epistola commendari. Cui quoniam a
prava se promisit actione compescere, quod petebat
praevidimus non negandum. Et ideo sanctitas vestra
de anima ejus studeat propter Deum esse sollicita,
atque eum adhortationibus suis ad viam Deo placitam
revocare; et si, adjuvante Domino, ut promisit,
ab omni se pravitate suspendens, vivere honeste voluerit,
fraternitas vestra pro mercede sua, ut prospexerit,
ejus sustentationi subveniat, ne forsitan ad
male agendum excusationem sibi ex necessitate videatur
assumere. Quid autem fraternitas vestra ex
ejus importunitate sit passura consideret, qui ad
vos cum nostris epistolis venit, quem nos sine auctoritate
aliqua importunum valde in prece pertulimus.
</p>
        </div2>

<div2>
          <head>EPISTOLA XLI. AD RUFINUM EPISCOPUM. <hi>In Ecclesia Massae Nicoteranae presbyterum ordinandum, qui episcopi in poenitentiam deputati vice baptizet ac celebret Missas.</hi> </head>

<pb n="0830A"/>
<p>Gregorius Rufino episcopo Vivonensi.</p>
<p>Ex habitatoribus Massae Nicoteranae, quorum
episcopus pro quibusdam culpis in poenitentiam <emph>824</emph> 
deputatus est, relatione comperimus nullum illic esse
presbyterum qui sacra possit missarum solemnia celebrare,
in tantum ut etiam filios suos sine baptismate
asserant remansisse. Et quia hac pro causa magnopere
petiverunt sibi in eadem Ecclesia cui fraternitas
vestra operam visitationis impendit debere presbyterum
ordinari, ea propter scriptis vos praesentibus
adhortamur, ut de clero ejusdem Ecclesiae requirere
<pb n="0830B"/>
debeatis, cujus vita et mores ad hoc possint officium
convenire, et eum illic presbyterum festinetis, auxiliante
Domino, consecrare. Nam valde durum est ut
quousque causa episcopi eorum subtiliter requiratur,
non habeat Ecclesia illa presbyterum, qui sacrum illic
opus valeat celebrare. Mense Julio, indictione 14.
</p>
        </div2>

<div2>
          <head>EPISTOLA XLII. AD VICTOREM EPISCOPUM. <hi>Ut in monasterio presbyterum ordinet.</hi> </head>
<p>Gregorius Victori episcopo Panormitano.</p>
<p>Urbicus abbas monasterii sancti Hermae, quod Panormi
situm est, a nobis cum congregatione sua magnopere
postulavit in eodem monasterio presbyterum,
qui sacra missarum solemnia celebrare debeat, ordinari;
et quia hujusmodi non est differenda petitio,
<pb n="0830C"/>
fraternitatem vestram scriptis praesentibus necessario
duximus adhortandam, ut eum qui ad hoc ministerium
de eadem congregatione electus fuerit,
cujus vita, mores, et actio tanto possit ministerio
convenire, sine mora, auxiliante Domino, debeat
consecrari, quatenus nec ille de monasterio suo hac
pro causa egredi, nec extraneum sibi ad peragendum
sacrum opus cogatur adducere.
</p>
        </div2>

<div2>
          <head>EPISTOLA XLIII. AD VENANTIUM PATRICIUM. <hi>Contristatum se de illius et Joannis episcopi discordia; huic reverentiam exhibeat, causasque suas agant, illaesa charitate.</hi> </head>
<p>Gregorius Venantio patricio exmonacho.</p>
<p>Multum ea quam direxistis jam nos contristatos
<pb n="0831A"/>
invenit epistola, quod inter vos et Joannem fratrem
et coepiscopum nostrum, de quorum desiderabamus
gaudere concordia, scandalum prodiisse cognovimus.
Quaevis enim causa fuisset, non usque ad hoc debuit
furor erumpere, ut armati homines vestri, sicut audivimus,
in Episcopium irruerent, et diversa hostili
more mala committerent, atque vos haec res a paterna
charitate interim divideret. Nunquid non poterat,
quaelibet contentio fuerit, tranquille disponi,
ut nec partium utilitas detrimentum, nec sentiret
gratia laesionem? Cujus autem gravitatis, cujus sanctitatis,
cujus mansuetudinis supradictus frater noster
sit, non habemus incognitum. Ex qua re colligimus
quia nisi vis eum doloris nimia coegisset, ad hanc
rem de qua vos contristatos asseritis, ejus fraternitas
<pb n="0831B"/> <emph>825</emph> 
 nullatenus pervenisset. Nos tamen, ut hoc
eo scribente comperimus, illico ei scripsimus, admonentes
ut et oblationes vestras sicut ante susciperet,
et missas in domo vestra non solum celebrari
permitteret, sed si velitis, etiam ipse perageret, causamque
suam servata charitate exsequi debuisset.
Et quia nullos discordes vel fieri volumus vel manere,
eamdem adhortationem iterandam esse prospeximus.
Unde necesse est, charissime fili, ut et vos
sacerdotalem illi reverentiam exhibere, sicut decet
filios, debeatis, nec ejus ad iracundiam animos provocetis.
Nam cum quo fidam estis gratiam habituri,
si vobis, quod absit, cum sacerdote fuerit discordia?
Itaque animorum tumore deposito, sic agere
causas quas habetis invicem studete, ut et charitas
<pb n="0831C"/>
inter vos intemerata permaneat, et alterutra mansuete
procuretur utilitas. <note>(Cf. Joan. Diac. l. 3,
n. 48.)</note> 
</p>
        </div2>

<div2>
          <head>EPISTOLA XLIV. AD JOANNEM EPISCOPUM. <hi>Hortatur ut Venantio pristinam ostendat benevolentiam.</hi> </head>
<p>Gregorius Joanni episcopo Syracusano.</p>
<p>Quamvis causa fuerit quae fraternitatis vestrae
animos ad iracundiam non immerito provocaret, ut
nec oblationes domni Venantii voluissetis suscipere,
nec in domo ipsius sacra missarum sineretis solemnia
celebrari, tamen quia ita terrena agi debet utilitas,
ut nullum nos jurgium a charitatis valeat connexione
disjungere, proinde sanctitatem vestram,
sicut dudum scripsimus, adhortamur, quatenus et
<pb n="0831D"/>
oblationes ante dicti viri omnimodo in dulcedine et
Deo placita debeatis sinceritate suscipere, et in domo
ipsius missarum peragi mysteria permittatis; ut, sicut
scripsimus, si fortasse voluerit, per vos debeatis
<pb n="0832A"/>
accedere, et celebrando apud eum missas priorem
gratiam reformare. Oportet namque filiis sacerdotalem
vos affectum impendere, et in causis, prout ratio
suffragatur, jurisdictionem Ecclesiae vestrae minime
praeterire. Hoc ergo considerans, necesse est
ut ita se circa eos fraternitas vestra discreta moderatione
exhibere studeat, ut et quod negotii qualitas
exigit, salubriter peragat, et a paternae charitatis
gratia non recedat.
</p>
        </div2>

<div2>
          <head>EPISTOLA XLV. AD LEONTIUM EPISCOPUM. <hi>Facultatem tribuit Ecclesiam dedicandi. Fundatorum illius donationes confirmat.</hi> </head>
<p>Gregorius Leontio episcopo Ariminensi.</p>
<p>Basilicam beati Stephani martyris, quam fraternitas
<pb n="0832B"/>
vestra incendio asserit concrematam, <emph>826</emph> quam
etiam nuper instauratam esse commemorat, facultatem
tribuimus dedicandi, in qua etiam reliquiarum sanctuaria
ejusdem beati Stephani martyris volumus collocari.
Et ideo, frater charissime, ad praedictam te
Ecclesiam ire necesse est, et tam Ecclesiae quam
etiam altaris noviter constructi dedicationem solemniter
exhibere, ut exspectantium de eadem consecratione
devotio Domino valeat auxiliante compleri.
Quidquid praeterea eidem loco a fundatoribus olim
concessum est, in ea qua dimissum est voluntate ac
firmitate volumus permanere.
</p>
        </div2>

<div2>
          <head>EPISTOLA XLVI. AD FELICEM EPISCOPUM. <hi>Cathedram suam e monasterio faciat amoveri, nec illic missas publicas denuo peragat.</hi> </head>
<p>
            <pb n="0832C"/>Gregorius Felici episcopo Pisaurensi.</p>
<p>Miramur fraternitatem vestram, ut serie praecepti
neglecta, quod ad vos sanctae memoriae decessor
meus dederat, monasterium a Joanne praesentium
portitore constructum, aliter quam antiquae consuetudinis
usus exigit, consecrares. Dum etiam in eodem
praecepto inter alia mandatum sit ut locum
ipsum absque missis publicis dedicares, et, ut ad
nos pervenit, cathedra posita, sacra illic publice
missarum solemnia celebrantur. Quod si verum est,
his vos hortamur affatibus, ut, omni excusatione
cessante, cathedram vestram exinde amoveri modis
omnibus faciatis, nec denuo illic missas publicas
peragatis. Sed, sicut et consuetudo et praecepti tenor
eloquitur, si missas ibidem sibi celebrari voluerint,
<pb n="0832D"/>
a te presbyter dirigatur.</p>
<p>In eodem autem monasterio congregationem servorum
Dei, sicut praedictus Joannes et petiit et nunc
est, et cum Dei gratia semper volumus permanere.
<pb n="0833A"/>
 Calicem vero quem sibi a fraternitate vestra ablatum
innotuit, ei, si ita est, restituere festinate. Haec
ergo sanctitas vestra ita studeat adimplere, ut denuo
ad nos praedictus portitor pro hac causa necessitatem
remeandi non habeat.</p>
</div2>

<div2>
          <head>EPISTOLA XLVII. AD LEONEM EPISCOPUM. <hi>Reversum ab Histricorum schismate Joannem tueatur, et annuo refoveat subsidio.</hi> </head>
<p>Gregorius Leoni episcopo Fanensi.</p>
<p>Sicut schismatici pravo studio perdurantes, objurgandi
detestandique sunt, sic, ad sinum matris Ecclesiae
redeuntes, consolandi, et nihilominus refovendi.
Quia igitur Joannes religiosus <emph>827</emph> praesentium
lator, recepta ratione, ad unitatem sanctae Ecclesiae
ab errore Histricorum Deo miserante conversus
<pb n="0833B"/>
est; ea propter fraternitatem vestram hortari
praevidimus, ut eum salva ratione habere debeat
in omnibus commendatum, atque suo favore protegere.
Cui etiam ne possit post conversionem alicui
necessitati succumbere aliquid de Ecclesia illi praevidimus
annis singulis consulendum. Quia ergo vestrae
sanctitati se summopere petiit commendari,
providendum vobis pro vestra mercede est ut, sicut
diximus, vestris in omnibus solatiis fulciatur.
</p>
        </div2>

<div2>
          <head>EPISTOLA XLVIII. AD URBICUM ABBATEM. <hi>Agathonem in monasterio suscipiat, si illius uxor similiter converti voluerit.</hi> </head>
<p>Gregorius Urbico abbati monasterii sancti Hermetis,
 quod in Panormo situm est.</p>
<p>
            <pb n="0833C"/>Quisquis divina inspiratione compunctus, relictis
saeculi hujus actionibus, ad Deum converti festinat,
ita et cum charitate suscipiendus est, et blandis per
omnia consolationibus refovendus, ut in ea quam
<pb n="0834A"/>
elegit, Deo adjuvante, delectetur modis omnibus
conversatione persistere. Quia igitur Agatho praesentium
lator in monasterio dilectionis tuae converti desiderat,
hortamur ut cum omni eum dulcedine dilectioneque
suscipias, atque ad aeternam vitam ejus desirium
assidua adhortatione succendas, et circa animae
ipsius salutem diligenter studeas esse sollicitus, quatenus
dum in Dei nostri servitio, te admonente, devota
mente perstiterit, et illi prosit saeculum reliquisse,
et tibi ejus conversio proficiat ad mercedem.
Quem tamen ita suscipiendum esse cognosce, si
et uxor ipsius similiter converti voluerit. Nam
dum unum utrorumque corpus conjugii copulatione
sit factum, incongruum est partem converti, et partem
in saeculo remanere <note>(Cf. Grat. 27, q. 2, c. 25)</note>.
</p>
        </div2>

<div2>
          <head> <emph>828</emph> EPISTOLA XLIX. AD PALLADIUM EPISCOPUM. <hi>Mittit reliquias ad dedicationem quatuor altarium in basilica quam Palladius construxerat.</hi> </head>

<pb n="0834B"/>
<p>Gregorius Palladio episcopo Santonis Galliae.</p>
<p>Veniens lator praesentium Leuparicus presbyter
vester insinuavit nobis fraternitatem vestram ecclesiam
in honorem beati Petri et Pauli apostolorum,
necnon Laurentii atque Pancratii martyrum construxisse,
atque illic tredecim altaria collocasse,
ex quibus quatuor necdum dedicata comperimus remansisse,
ob hoc quod suprascriptorum sanctorum
reliquias illic collocare Deo annuente disponitis. Et
quia reliquias sanctorum Petri et Pauli, necnon Laurentii
atque Pancratii martyrum cum veneratione
<pb n="0834C"/>
praebuimus, hortamur ut eas cum reverentia suscipere,
et collocare, auxiliante Domino, debeatis:
provisuri ante omnia ut servientibus ibidem non
debeant alimoniarum deesse suffragia.
</p>
        </div2>

<div2>
          <head>EPISTOLA L. AD BRUNICHILDEM REGINAM. <hi>Reliquias mittit, quas postulabat. Hortatur ut eorum qui his deservient quieti prospiciat.</hi> </head>

<pb n="0835A"/>
<p>Gregorius Brunichildae reginae Francorum.</p>
<p>Epistolarum vestrarum series, quae religiosum
animum et piae mentis studium continebat, non solum
voluntatis vestrae fecit nos laudare propositum,
sed etiam libenter invitavit postulata concedere. Nec
enim nos negare decuit, quod Christiana devotio et
recti cordis desiderium flagitabat, praesertim dum
illa postulari et tota amplecti mente cognovimus
quae et credentium fidem valde protegere et animarum
salutem operari <emph>829</emph> nihilominus poterunt ac
servare. Atque ideo congruo honore vestram excellentiam
<pb n="0835B"/>
salutantes, indicamus latori praesentium
Leuparico, quem vos esse presbyterum scripsistis,
per quem eloquia vestrarum suscepimus litterarum,
 reliquias nos beatorum apostolorum Petri et Pauli,
juxta excellentiae vestrae petitionem, cum ea veneratione
qua dignum est praebuisse. Sed ut in vobis magis
magisque laudabilis et religiosa possit clarere devotio,
providendum vobis est ut sanctorum beneficia
cum reverentia et debito honore condantur, et servientes
ibidem nullis oneribus nullisque molestiis
affligantur, ne forsitan, necessitate exterius imminente,
in Dei servitio inutiles segnesque reddantur,
et injuriam, quod absit, neglectumque beneficia
sanctorum collata sustineant. Quieti ergo eorum
excellentia vestra prospiciat, quatenus dum vestro
<pb n="0835C"/>
beneficio liberi ab omni fuerint inquietudine custoditi,
et illi Deo nostro secura mente laudes exsolvant,
et vobis in aeterna vita merces accrescat.
</p>
        </div2>

<div2>
          <head> EPISTOLA LI. AD FRATRES IN ANGLIAM EUNTES. <hi>Hortatur Augustini socios ut coeptum in Angliam peragant iter. Augustino quem illis abbatem constituit obediant.</hi> </head>

<pb n="0836A"/>
<p>Gregorius servus servorum Dei, servis Domini nostri
Jesu Christi.</p>
<p>Quia melius fuerat bona non incipere quam ab his
quae coepta sunt cogitatione retrorsum redire, summo
studio, dilectissimi Filii, oportet ut opus bonum
quod auxiliante Domino coepistis impleatis. Nec ergo
vos labor itineris, nec maledicorum hominum linguae
deterreant; sed omni instantia omnique fervore quae
inchoastis Deo auctore peragite, scientes quod laborem
magnum aeternae retributionis gloria sequitur.
Remeanti autem Augustino praeposito vestro, quem
<pb n="0836B"/>
et abbatem vobis constituimus, in omnibus humiliter
obedite. Scientes hoc vestris animabus per omnia
profuturum, quidquid in vobis fuerit in ejus admonitione
completum. Omnipotens Deus sua vos gratia
protegat, et vestri laboris fructum in aeterna me patria
videre concedat. Quatenus et si vobiscum laborare
nequeo, simul in gaudio retributionis inveniar,
quia laborare scilicet volo. <emph>830</emph> Deus vos incolumes
custodiat, dilectissimi Filii. Data die decima
Kalendarum Augustarum, imperante domino nostro
Mauricio Tiberio piissimo Augusto, anno decimo
quarto, post consulatum ejusdem domini nostri anno
decimo tertio, indictione 14.
</p>
        </div2>

<div2>
          <head>EPISTOLA LII. AD PELAGIUM ET SERENUM EPISCOPOS. <hi>Commendat Augustinum in Angliam euntem cum sociis, et Candidum rectorem patrimonii.</hi> </head>

<pb n="0836C"/>
<p>Gregorius Pelagio de Turnis, et Sereno de
Massilia, episcopis Galliarum a paribus.</p>
<p>Licet apud sacerdotes habentes Deo placitam charitatem
<pb n="0837A"/>
religiosi viri nullius commendationis indigeant,
quia tamen aptum se scribendi tempus ingessit,
fraternitati vestrae nostra mittere scripta curavimus,
insinuantes latorem praesentium, Augustinum
servum Dei, de cujus certi sumus studio, cum aliis
servis Dei illuc nos pro utilitate animarum, auxiliante
Domino, direxisse. Quem necesse est ut sacerdotali
studio sanctitas vestra adjuvare et sua ei
solatia praebere festinet. Cui etiam ut promptiores ad
suffragandum possitis existere, causam vobis injunximus
subtiliter indicare, scientes quod ea cognita,
tota vos propter Deum devotione ad solatiandum,
quia res exigit, commodetis.</p>
<p>Candidum praeterea presbyterum communem
filium, quem ad gubernationem patrimonioli Ecclesiae
nostrae transmisimus, charitati vestrae in omnibus
<pb n="0837B"/>
commendamus. Data die X Kalend. Aug. indictione
14.</p>
</div2>

<div2>
          <head>EPISTOLA LIII. AD VIRGILIUM EPISCOPUM. <hi>Commendat Augustinum ac simul Candidum presbyterum; monetque ut huic patrimonii pensiones restituat, quas collegerat ipsius decessor.</hi> </head>
<p>Gregorius Virgilio episcopo Arelatensi metropolitae.</p>
<p>Quamvis fraternitatem vestram bonis esse intentam
operibus, et sponte se exhibere in causis Deo
placitis confidamus, verumtamen utile esse <emph>831</emph> 
fraterna vos alloqui charitate credimus, ut solatia,
quae vos ultro decet impendere, nostris quoque provocati
epistolis augeatis. Atque ideo indicamus sanctitati
<pb n="0837C"/>
vestrae Augustinum, servum Dei, praesentium
portitorem, cujus zelus et studium bene est nobis
cognitum, cum aliis servis Dei, pro animarum nos
<pb n="0838A"/>
illuc compendio transmisisse, sicut ipse vobis eoram
positus poterit indicare. In qua re oratione vos
eum et auxiliis adjuvare necesse est, atque, ubi opus
exegerit, solatiorum vestrorum ei praebere suffragia
et paterna ac sacerdotali illum consolatione sicut
convenit refovere, quatenus dum sanctitatis vestrae
fuerit solamina consecutus, si quid Deo nostro lucrifacere,
sicut optamus, valuerit, et vos possitis
pariter mercedem acquirere, qui ad bona opera suffragii
vestri devote copiam ministratis.</p>
<p>Candidum autem presbyterum, communem filium,
et patrimoniolium Ecclesiae nostrae fraternitas vestra,
quippe ut unanimis nobis, studeat habere commendatum,
ut aliquid inde pauperum alimoniis sanctitate
vestra valeat adjuvante proficere. Quia igitur patrimoniolum
<pb n="0838B"/>
ipsum per annos plurimos praedecessor
vester tenuit, et collectas apud se pensiones servavit,
fraternitas vestra cujus sint res vel quibus erogentur
consideret, atque eas animae suae respectu supra
scripto filio nostro Candido presbytero nobis restituat
dirigendas. Nam valde est exsecrabile ut quod
 a regibus gentium servatum est, ab episcopis dicatur
ablatum.</p>
</div2>

<div2>
          <head>EPISTOLA LIV. AD DESIDERIUM ET SYAGRIUM EPISCOPOS. <hi>Augustinum et Candidum commendat.</hi> </head>
<p>Gregorius Desiderio Viennensi, et Syagrio
 Augustodunensi, episcopis Galliae a paribus.</p>
<p>De fraternitatis vestrae sincera charitate bene confidimus
 quod amore beati Petri apostolorum principis
<pb n="0838C"/>
hominibus nostris vestra devote solatia commodetis,
praesertim dum causae qualitas exigat ubi
etiam sponte concurrere, et laborare magis <emph>832</emph> 
<pb n="0839A"/>
optetis. Indicamus itaque sanctitati vestrae, nos Augustinum
servum Dei, praesentium portitorem, cujus
zelus et studium bene nobis est cognitum, cum aliis
servis Dei pro animarum illuc causa, disponente Domino,
direxisse; cujus relatione quid sibi injunctum
sit, subtiliter agnoscens, fraternitas vestra ei modis
omnibus in quibus causa poposcerit impendat solatia,
ut boni operis adjutores, sicut decet et convenit,
possitis existere. Ita ergo fraternitas vestra in hac
re se devotam studeat demonstrare, ut bona quae
de vobis opinione narrante didicimus, vera esse opere
comprobemus. Dilectissimum vero communem
filium Candidum presbyterum, cui patrimoniolum
Ecclesiae nostrae commisimus in illis partibus constitutum,
vobis per omnia commendamus.
</p>
        </div2>

<div2>
          <head>EPISTOLA LV. AD PROTASIUM EPISCOPUM. <hi>Ut Virgilium Arelatensem de pensionibus Romam mittendis urgeat, et Candidum habeat commendatum.</hi> </head>

<pb n="0839B"/>
<p>Gregorius Protasio episcopo de Aquis Galliae.</p>
<p>Quantus in vobis beati Petri apostolorum principis
amor excellat, non solum officii vestri praerogativa,
sed etiam devotio, quam circa utilitates Ecclesiae
ipsius geritis, patefecit. Quae quia Augustino
servo Dei praesentium latore cognovimus referente,
de affectu et veritatis studio quod in vobis est valde
gaudemus, et gratias agimus, quia etsi corpore absentes,
mente tamen et animo nobiscum vos esse
monstratis; quippe erga quos charitatem fraternam,
ut convenit exhibetis. Ut igitur bona quae de vobis
<pb n="0839C"/>
praedicavit opinio, rerum possit veritas confirmare,
Virgilio fratri et coepiscopo nostro dicite ut pensiones
quas praedecessor ejus per annos plurimos de
patrimoniolo nostro percepit, et apud se retinuit, ad
nos, quia pauperum res sunt, studeat destinare. Qui
si forte aliquo se modo, quod non credimus, excusare
voluerit, vos qui veritatem ipsam subtilius nostis,
<pb n="0840A"/>
revera qui in Ecclesia ipsa tunc temporis curam
vicedomini gerebatis, qualiter se habeat causa
disserite, et ne res sancti Petri et <emph>833</emph> pauperum
ejus apud se retinere debeat imminere. Sed etsi fortasse
hominibus nostris necessarium fuerit, vestrum
in causa testimonium non negate; ut tam pro veritate
quam pro voluntatis vestrae devotione beatus Petrus
apostolus, cujus amore haec facitis, sua vobis et hic
et in futura vita intercessione respondeat. Candidum
presbyterum communem filium, cui patrimoniolum
ipsum commisimus, sanctitati vestrae magnopere
commendamus. <note>(Vide sup. ep. 33.)</note> 
</p>
        </div2>

<div2>
          <head>EPISTOLA LVI. AD STEPHANUM ABBATEM. <hi>Laudat de ordine congregationis, quem ut servet sollicite, hortatur. Gratias agit de cochlearibus ac circulis.</hi> </head>

<pb n="0840B"/>
<p>Gregorius Stephano abbati.</p>
<p>Laetos nos relatio Augustini servi Dei praesentium
portitoris effecit, quod dilectionem tuam ut oportet
vigilantem esse narravit; denique et presbyteros et
 diaconos, cunctamque congregationem unanimes
vivere ac concordes affirmat. Et quoniam praepositorum
bonitas subjectorum salubris est regula, omnipotentem
Dominum deprecamur ut in bonis te semper
operibus gratia suae pietatis accendat, et commissos
tibi ab omni diabolicae fraudis tentatione custodiat,
et tecum in charitate et placita sibi vivere
conversatione concedat.</p>
<p>Quia vero humani generis inimicus insidiari nostris
<pb n="0840C"/>
actibus non quiescit, sed assidua calliditate hoc
nititur, ut Deo servientes animas in qualibet parte
decipiat; ideo, dilectissime Fili, hortamur ut sollicitudinem
tuam vigilanter exerceas, et ita commissos
tibi oratione et cura providendi custodias, ut lupus
circumiens nullam dilaniandi occasionem inveniat;
quatenus dum Deo nostro incolumes quorum suscepisti
curam reddideris, et praemia labori tuo gratia
<pb n="0841A"/>
sua rependat, et tibi aeternae vitae desideria multiplicet.</p>
<p> Cochleares vero et circulos quos direxisti suscepimus,
et charitati tuae gratias agimus, quia qualiter
pauperes diligas ostendisti, qui ad usus eorum quae
sunt necessaria transmisisti.
</p>
        </div2>

<div2>
          <head>EPISTOLA LVII. AD ARIGIUM PATRICIUM. <hi>Commendat Augustinum, ejusque socios, et Candidum.</hi> </head>
<p>Gregorius Arigio patricio Galliae.</p>
<p>Quanta in vobis bonitas, quantaque mansuetudo
cum Christo placita charitate resplendeat, <emph>834</emph> 
latore praesentium Augustino servo Dei referente
comperimus; atque omnipotenti Deo gratias agimus,
qui haec in vobis pietatis suae dona concessit, per
quae inter homines valde laudabiles, et ante conspectum
<pb n="0841B"/>
ipsius, quod est veraciter utile, gloriosi possitis
existere. Oramus ergo omnipotentem Dominum,
ut haec in vobis quae concessit dona multiplicet, et
sua vos cum omnibus vestris protectione custodiat,
et ita actionem gloriae vestrae in hoc saeculo disponat,
ut et hic vobis et in futura, quod magis optandum
est, vita proficiat. Salutantes itaque gloriam vestram
paterna dulcedine petimus ut lator praesentium, et
servi Dei qui cum eo sunt, vestra in quibus necesse
fuerit solatia consequantur, quatenus dum vestrum
favorem invenerint, injuncta sibi melius, adjuvante
Domino, valeant adimplere.</p>
<p>Praeterea filium nostrum Candidum presbyterum,
quem ad gubernationem patrimonii Ecclesiae nostrae,
quod illic est, transmisimus, vobis per omnia commendamus;
<pb n="0841C"/>
confidentes a Deo nostro vos mercedis
vicem recipere, si rebus pauperum solatia sua
gloria vestra devota mente praestiterit.</p>
</div2>

<div2>
          <head>EPISTOLA LVIII. AD THEODERICUM ET THEODEBERTUM. <hi>Augustinum, cui injunxit ut aliquos secum e vicino presbyteros ducat in Angliam, commendat, et Candidum Ecclesiastici rectorem patrimonii.</hi> </head>
<p>Gregorius Theoderico et Theodeberto fratribus,
regibus Francorum a paribus.</p>
<p>Postquam Deus omnipotens regnum vestrum fidei
rectitudine decoravit, et integritate Christianae religionis
inter gentes alias fecit esse conspicuum, magnam
de vobis materiam praesumendi concepimus,
<pb n="0842A"/>
quod subjectos vestros ad eam converti fidem per
omnia cupiatis in qua eorum nempe reges estis et
domini. Atque ideo pervenit ad nos Anglorum gentem
ad fidem Christianam Deo miserante desideranter
velle converti, sed sacerdotes e vicino negligere,
et desideria eorum cessare sua adhortatione succendere.
Ob hoc igitur Augustinum servum Dei, praesentium
portitorem, cujus zelus et studium bene nobis
est cognitum, cum aliis servis Dei illuc praevidimus
dirigendum. Quibus etiam injunximus ut aliquos secum
e vicino debeant presbyteros ducere, cum quibus
eorum possint mentes agnoscere, et voluntates
admonitione sua, quantum Deus donaverit, adjuvare.
In qua re ut efficaces valeant atque idonei apparere,
excellentiam vestram <emph>835</emph> paterna salutantes
<pb n="0842B"/>
charitate quaesumus ut hi quos direximus favoris
vestri invenire gratiam mereantur. Et quia animarum
causa est, vestra eos potestas tueatur et adjuvet; ut
Deus omnipotens qui vos in causa sua devota mente
et toto studio solatiari cognoscit, causas vestras sua
 propitiatione disponat, et post terrenam potestatem
ad coelestia vos regna perducat.</p>
<p>Praeterea dilectissimum filium nostrum Candidum
presbyterum, et patrimoniolum Ecclesiae nostrae,
quod in illis partibus est constitutum, ut commendatum
excellentia vestra habere debeat postulamus,
quatenus beatus Petrus apostolorum princeps sua
vobis intercessione respondeat, qui mercedis intuitu
tuitionem in rebus pauperum ejus impenditis.</p>
</div2>

<div2>
          <head>EPISTOLA LIX. AD BRUNICHILDEM FRANCORUM REGINAM. <hi>Ut Augustino in Angliam eunti et Candido rectori patrimonii tuitionem et auxilium impendat.</hi> </head>

<pb n="0842C"/>
<p>Gregorius Brunichildae reginae Francorum.</p>
<p>Excellentiae vestrae Christianitas ita nobis veraciter
olim innotuit, ut de bonitate ejus nullatenus dubitemus;
sed magis certum modis omnibus teneamus,
quia in causa fidei devote et studiose concurrat, et
religiosae sinceritatis suae solatia copiosissime subministret.
Ex qua re bene confidentes, paterna charitate
salutantes indicamus ad nos pervenisse Anglorum
gentem, Deo annuente, velle fieri Christianam; sed
sacerdotes, qui in vicino sunt, pastoralem erga eos
sollicitudinem non habere. Quorum ne animae in
<pb n="0843A"/>
aeterna damnatione valeant deperire, curae nobis fuit
praesentium portitorem Augustinum servum Dei, cujus
zelus et studium bene nobis est cognitum, cum
aliis servis Dei illuc dirigere, ut per eos potuissemus
ipsorum voluntates addiscere, et de eorum conversione,
vobis quoque annitentibus, in quantum est
possibile, cogitare. Quibus etiam injunximus ut ad
agenda haec e vicino secum debeant presbyteros ducere.
Excellentia ergo vestra, quae prona in bonis
consuevit esse operibus, tam pro nostra petitione,
quam etiam divini timoris consideratione, eum dignetur
in omnibus habere commendatum, atque ei
tuitionis suae gratiam vehementer impendat, et labori
ejus patrocinii sui ferat auxilium; et ut plenissime
possit habere mercedem, ad supra scriptam Anglorum
<pb n="0843B"/>
gentem sua tuitione securum ire provideat, quatenus
Deus noster qui in hoc saeculo vos bonis sibi
placitis decoravit, hic et in aeterna requie cum suis
vos sanctis faciat gratulari.</p>
<p> <emph>836</emph> Praeterea dilectum filium nostrum Candidum
presbyterum, et patrimoniolum Ecclesiae nostrae,
quod illic constitutum est, vestrae Christianitati commendantes,
petimus ut tuitionis vestrae gratiam in
omnibus consequatur.</p>
</div2>

<div2>
          <head>EPISTOLA LX. AD EULOGIUM EPISCOPUM. <hi>Speciali charitatis vinculo ambos ipsos constringi observat: hinc dolenti congemiscit; ac ne illius dolorem augeat, reticet mala quae a Langobardis patitur. Miratur quod epistolae adversus Joannis Constantinopolitani superbiam non responderit. Mutua mittit munera.</hi> </head>

<pb n="0843C"/>
<p>Gregorius Eulogio episcopo Alexandrino.</p>
<p>Mater et custos bonorum omnium charitas, quae
multorum corda uniendo constringit, absentem non
aestimat eum quem oculis mentis habet praesentem.
In hujus ergo radice cum, frater charissime, teneamur,
nihil sibi in nobis corporalis absentia, nihil
poterit regionum vindicare longinquitas; quippe quia
scilicet longe a nobis non sumus qui unum sumus.
Hanc autem esse nobis cum caeteris fratribus communem
semper optamus. Est tamen aliquid quod nos
erga Alexandrinam Ecclesiam quadam peculiaritate
constringit, et in ejus amore proniores existere speciali
quodammodo lege compellit. Nam sicut omnibus
liquet quod beatus evangelista Marcus a sancto
<pb n="0843D"/>
Petro apostolo magistro suo Alexandriam sit transmissus,
sic hujus nos magistri et discipuli unitate
constringimur, ut et ego sedi discipuli praesidere videar
propter magistrum, et vos sedi magistri propter
discipulum.</p>
<p>Ad hanc autem unitatem cordium etiam vestrae
sanctitatis meritis ligamur, quos auctoris sui salubriter
sequi instituta cognoscimus, et semper ad magistri
<pb n="0844A"/>
sui gremium, unde illic praedicatio salutis
exorta est, tota se conferre devotione sentimus. Atque
ideo sanctitatis vestrae susceptis apicibus, quantum
cor nostrum de fraterna visitatione gavisum est,
tantum de indictis quae significastis oneribus tristitia
premitur, et fraterna compassione vobiscum gemimus
quod doletis. Sed quia diversa se tendit ubique
concussio, in communi necessitate minus est de propria
dolendum, sed studendum magis est ut patienter tolerando
vincamus quod omnino devitare non possumus.</p>
<p>Quanta autem nos a Langobardorum gladiis in quotidiana
nostrorum civium depraedatione vel detruncatione
atque interitu patimur, narrare recusamus, redum
dolores nostros loquimur, ex compassione quam
nobis impenditis vestros augeamus.</p>
<p>
            <pb n="0844B"/> <emph>837</emph> Praeterea ante aliquantum temporis communi
filio Sabiniano diacono responsa Ecclesiae in
urbe regia facienti scripta nostra transmisimus, quae
vestrae fraternitati dirigere debuisset. Quae si suscepistis,
miramur cur nobis ad ea minime respondistis.
Et ideo quia cavendum est ne cujuslibet superbia
scandalum Ecclesiis introducat, necesse est ut, eadem
scripta subtiliter relegentes, omni studio et
tota intentione quae ad honorem vestrum et pacem
Ecclesiae pertinent conservetis.</p>
<p>Omnipotens autem Deus, qui pietatis suae gratia
sacerdotalem vobis animum et charitatem contulit,
in suo vos servitio protegat, atque ab omni adversitate
interius exteriusque custodiat, et converti ad
se errantium animas vestra propitius praedicatione
<pb n="0844C"/>
conceda.</p>
<p>Latorem autem praesentium Isidorum diaconum
communem filium cum ea qua oportuit charitate
suscepimus, benedictionem nobis sancti Marci
evangelistae deferentem. Et vos quidem, bonae vitae
merito resplendentes, ea quae paradiso vicina sunt
bene olentia nobis ligna transmisistis. Nos vero quia
videlicet peccatores sumus, ab Occidente vobis ligna
transmisimus, quae, construendis apta navibus, nostrae
mentis tumultum signantia, in marinis semper
fluctibus agitantur: et quidem transmittere majora
voluimus, sed haec navis angusta non recepit.
Mense Augusto, indictione 14.</p>
</div2>

<div2>
          <head>EPISTOLA LXI. AD CASTORIUM NOTARIUM. <hi>Quod in pallii usu olim servatum juraverint Ravennates viri graves ac fideles, id Ravennae servandum.</hi> </head>

<pb n="0844D"/>
<p>Gregorius Castorio notario.</p>
<p>Vir magnificus, domnus Andreas, crebro mihi
imminet de usu pallii secundum antiquam consuetudinem
in Ravennati Ecclesia restituendo. Et scis
quia Joannes episcopus mihi scripserit quod in litaniis
solemnibus consuetudo fuit ejusdem Ecclesiae
<pb n="0845A"/>
episcopos uti pallio. Hujus Ecclesiae diaconus Adeodatus,
cum me pro eadem causa fortiter rogaret,
jurejurando satisfecit quia quater in anno uti in litaniis
pallio ejusdem loci episcopi solebant. Praedictus
autem domnus Andreas in epistolis suis dicit quia,
praeter Quadragesimam, omni tempore Ravennas
episcopus in litaniis pallio utebatur. Et ipsas asserit
litanias solemnes, quas non erubescit dicere quotidianas.
Unde omnino miratus sum. Sed tua experientia
nullius personam, nullius verba consideret;
solum Dei timorem et rectitudinem ante oculos habeat
et seniores personas, et ejusdem Ecclesiae archidiaconum,
quem non suspicor pro alterius honore
perjurare, et alios antiquiores, qui in sacris
ordinibus ante Joannis episcopi tempora fuerant,
requirat, vel si qui maturiores sunt extra sacros
<pb n="0845B"/>
ordines; et veniant ante corpus sancti Apollinaris,
et tacto ejus sepulcro jurent quae consuetudo ante
Joannis episcopi tempora fuerit, quia, sicut scis,
idem vir multum praesumptor exstitit, et multa sibi
per superbiam conabatur arrogare. <emph>838</emph> Et quidquid
a fidelibus viris et gravibus juratum fuerit, secundum
indiculum qui subter annexus est hoc volumus
in eadem Ecclesia conservari. Sed vide ne
negligenter agas, ne quis fidem tuam aut devotionem
tuam in hac causa corrumpat, zelum enim
tuum scio. Age sollicite, ita tamen ut praedicta Ecclesia
contra justitiam non gravetur, sed usus qui
ante Joannis episcopi tempora exstitit ei conservetur.
Personas autem non duas, vel tres ad satisfaciendum
tibi, sed quantas antiquiores et graviores
<pb n="0845C"/>
inveneris require, ut neque quod usus fuit antiquior
eidem Ecclesiae denegemus, neque quod novo ausu
appetitum est concedamus. Sed omnia age blande et
dulciter, ut et actio tua districta sit, et lingua mitis.
Spatam quae illic dimissa est, sicut jam pridem scripsimus,
tecum revoca, et hoc quod tibi filius noster
Bonifacius diaconus, et vir magnificus Maurentius
chartularius scripsit, sollicite attende.</p>
<p>Juro ego per Patrem, et Filium, et Spiritum sanctum,
inseparabilem divinae potentiae Trinitatem, et
hoc corpus beati Apollinaris martyris, me pro nullius
favore personae, neque commodo aliquo interveniente
testari. Sed hoc scio, et per memetipsum
cognovi, quia ante tempora Joannis quondam episcopi
Ravennas episcopus, praesente apocrisiario
<pb n="0845D"/>
sedis apostolicae illo atque illo, illis atque illis diebus,
consuetudinem utendi pallio habuit, et non cognovi
quia hoc latenter, vel absente apocrisiario usurpasset. <note>(Cf. Joan. Diac. t. IV, n. 6.)</note> </p>
</div2>

<div2>
          <head>EPISTOLA LXII. AD PETRUM EPISCOPUM. <hi>Opportuno abbati sancti Leontii reliquias concedat.</hi> </head>

<pb n="0846A"/>
<p>Gregorius Petro episcopo Hydruntino.</p>
<p>Opportunus abbas monasterii sancti Leontii,
quod in quinto Romanae urbis milliario situm est,
sanctuaria ejusdem martyris quae de Ecclesia nomini
ipsius dicata, ut astruit, furto ablata sunt, sibi
denuo postulat debere concedi, ut in loco eodem
recondantur. Et ideo, frater charissime, quia ejusdem
beatissimi martyris corpus in Brundusii Ecclesia,
cui visitationis impendis officium, esse dignoscitur,
praefati viri desideriis ex nostra te praeceptione
convenit obedire, ut in devotione quam postulat
sortiatur effectum.
</p>
        </div2>

<div2>
          <head>EPISTOLA LXIII. AD GENNADIUM PATRICIUM. <hi>Queritur impeditum Paulum episcopum ne Romam veniret. Se, ubi primum ex morbo convaluerit, in causae illius cognitione versaturum.</hi> </head>

<pb n="0846B"/>
<p>Gregorius Gennadio patricio Africae.</p>
<p>Excellentiam vestram non ambigimus reminisci,
quia ante biennium pro Paulo fratre et coepiscopo
nostro scripsimus, ut ei ad nos venire <emph>839</emph> desideranti
dignitatis vestrae suffragia praeberetis, ob hoc
quod a Donatistis insecutionis dicebatur molestiam
sustinere, quatenus postquam illic eum contra eos
nuntiatum est habere subsidium non posse, cognita
veritate, fraterna ei compassione potuissemus ferre
consultum et salubri dispositione quid contra pestiferae
praesumptionis insaniam debuisset fieri tractaremus.
<pb n="0846C"/>
Et quantum nobis praedictus frater innotuit,
non solum nullum meruit cujusquam habere solatium,
 sed ne immune ad Romanam potuisset urbem
accedere, diverso est impedimento prohibitus.
Cui tamen dum vestram relegi fecissemus epistolam,
respondit se non quorumdam odio, quia, Donatistas
cohibebat, laborare, sed magis pro defensione catholicae
fidei multorum perhibet ingratitudines sustinere;
multaque alia retulit, quae, quoniam aptum
dicendi tempus non exstitit, silentio retinere praevidimus.</p>
<p>Quia ergo non de rebus terrenis, sed de animarum
salute tractatur, et vestra atque illius diversa existit
assertio, nihil indiscussa veritate subtiliter respondere
potuimus, quia tempore quo excellentiae
<pb n="0846D"/>
vestrae scripta suscepimus, corporis aegritudine tenebamur.
Sed dum nos omnipotens Deus, si ei placuerit,
pristinae saluti reddiderit, veritatem diligenti
ut possumus inquisitione rimabimur. Et secundum
<pb n="0847A"/>
ea quae valuerimus addiscere, ita causam Deo miserante
disponemus, ut animarum quarum vos curae
pro vestra mercede studere dignamini salus non solum
quae ab errantibus jam amissa est reparetur, sed
etiam quae in verae fidei cultoribus est Redemptoris
nostri gratia protegente servetur.</p>
<p>De suprascripto autem episcopo, quem communione
privatum esse asseritis, valde mirati sumus
cur nobis hoc non primatis ejus, sed excellentiae
vestrae epistola nuntiavit.
</p>
        </div2>

<div2>
          <head>EPISTOLA LXIV. AD DOMINICUM EPISCOPUM. <hi>Pastorale munus ex charitate exercendum. Quod illud ita exerceat Dominicus, ipsi gratulatur, ac de xeniis gratias agit.</hi> </head>
<p>Gregorius Dominico episcopo Carthaginensi.</p>
<p>
            <pb n="0847B"/>Vere mirabilis charitatis virtus est, dilecte frater,
quae adventu supernae gratiae postquam spiritalia
inclinavit ad infima, postquam ipsum sibimet unumquemque
carnalibus illecebris discordantem pacavit
hominem, ita in humanis se dilatavit mentibus, ut
sublimia inclinaret, humilia sublimaret, pacaret
discordantia, ferocia mansuefaceret, dissociata conglutinaret,
sarciret, divisas tot aquarum terrarumque
spatiis climatumque diversitatibus hominum nationes,
compaginatis ad unum mentibus, suae vinculo
suavitatis astringeret. Hujus amplitudinis praeconia
quando humanae <emph>840</emph> infirmitatis exponere lingua
sufficiat? Hujus autem laus in coelis perfecta est, in
terris vero forma ejus ostendenda potius est quam
<pb n="0847C"/>
dicenda, ut qualis quantaque sit, postquam ore nostro
plene non potest, ex nostra magis compassione
monstretur. Quam etsi utcunque laudamus ore, simul
necesse est ut fateamur manu, ne si laudator ejus
tantum est quisquam et non factor, sententiam sibi
magis exacuat, quia in conspectu judicis hoc favoribus
exaggerat quod omisit. Hanc nos, licet locorum
intervallis disjuncti, atque corpore longe a vobis
positi, auxiliante Dei potentia, erga vos studiosissime
conservamus; hanc vos non solum circa nos,
sed erga fratres filiosque vestros paternis fraternisque
oportet visceribus exhibere. Nam quomodo hoc
non studiosissime faciendum, quando ejus non tam
in fratrum filiorumque est quam in inimicorum
quoque dilectione perfectio? Quamobrem, charissime,
<pb n="0847D"/>
nos quos pastoralis curae constringit officium,
diligamus fratres <note>(I Joan. III, 14)</note>. Ipsos quoque adversarios
nostros propter mandatum dominicum <note>(Matth. V, 44)</note>,
nostro circa nos copulemus affectu.
Pacem sequamur cum omnibus et sanctimoniam, sine
qua nemo videbit Deum <note>(Heb. XII, 14)</note>. In piis verseniur
operibus, virtutibus polleamus, fulgeat in
<pb n="0848A"/>
nostro pectore rationale judicii cum superhumeralis
actione conjunctum <note>(Exod. XXVIII, 28, seq.)</note>. Ita procedamus
in conspectu Dei atque totius Israel. Hujusmodi
commisso nobis gregi praebeamus exempla,
ut videant nostra opera bona, et glorificent Patrem
nostrum qui in coelis est <note>(Matth. V, 16)</note>. Sit in lingua
sermo, sit zeli fervor in animo, ut vere de illorum
dicamur numero, de quibus legitur: <hi>Apparuerunt
illis dispertitae linguae sicut ignis, seditque supra
singulos eorum <note>(Act. II, 3)</note>
            </hi>. Vere enim in nobis igneae
linguae resident, si in fratrum filiorumque exhortatione
divini fervore spiritus accendamur. Creditum
nobis agrum dominicum exerceamus dum licet;
seminemus in timore dum tempus est; bonum facientes
non deficiamus; tempore enim suo metemus
<pb n="0848B"/>
non deficientes <note>(Gal. VI, 8, 9)</note>. Simus de illis de quibus
Psalmista dicit: <hi>Euntes ibant et flebant, mittentes
semina sua <note>(Psal. CXXV, 6)</note>
            </hi>. Ad cujus rei fructum
nos provocans, subdidit: <hi>Venientes autem venient in
exsultatione, portantes manipulos suos.</hi> Vigilemus
itaque, et relinquentes terrena negotia, coelestibus
anhelemus. Et quae retro sunt obliviscentes, in ea
quae ante sunt nosmetipsos enixius extendamus <note>(Philip. III, 13)</note>.
Mens nostra in saeculari varietate
non diffluat; sed tota in unum currat atque confluat
finem, quem mira suavitate David respexerat, cum
dicebat: <hi>Unam petii a Domino, hanc requiram: ut inhabitem
in domo Domini omnibus diebus vitae meae <note>(Psal. XXVI, 4)</note>
            </hi>.
Hoc amore liquefiant boni corda
rectoris. In his se mens tota suspendat. Dum adhuc
<pb n="0848C"/>
in terris sumus positi, frequens a nobis lacrymarum
imber in coelo compunctionis nube fructificet. Tunc
enim bene atque vere, dilecte mi frater, ad proximorum
dilectionem descendimus, si in dilectione
Dei ex toto corde, ex tota anima et mente, atque ex
totis viribus persistimus.</p>
<p> <emph>841</emph> Xenia vero temporalia a vobis directa, licet
nos talibus non egeamus, tamen cum debita charitate
suscepimus. Egemus autem de vestra debita
charitate atque commissi vobis regiminis sollicitudine
gratulari. Multo enim nobis haec dulcissima fiunt
cum sacerdotalis mentis atque piae conversationis
fuerint suavitate conditae.</p>
</div2>

<div2>
          <head>EPISTOLA LXV. AD MAURICIUM IMPERATOREM. <hi>Africanos quosdam episcopos Roma Constantinopolim mittit, qui Mauricio ipsi testentur imperatori contra Donatistas leges negligi. Mauricii animum adversus legum suarum contemptores excitat.</hi> </head>

<pb n="0848D"/>
<p>Gregorius Mauricio Augusto.</p>
<p>Inter armorum curas et innumeras sollicitudines
quas indefesso studio pro Christianae reipublicae regimine
<pb n="0849A"/>
sustinetis, magna mihi cum universo mundo
laetitiae causa est quod pietas vestra custodiae fidei,
qua dominorum fulget imperium, praecipua sollicitudine
semper invigilat. Unde omnino confido quia
sicut vos Dei causas religiosae mentis amore tuemini,
ita Deus vestras majestatis suae gratia tuetur et adjuvat.
Qualiter autem pietatis vestrae serenitas contra Donatistarum
flagitiosissimam pravitatem consideratione
justitiae et sincerissimae religionis zelo commota sit,
directarum lucidissime tenor insinuat jussionum. Sed
venientes viri reverendissimi ex Africana provincia
episcopi asserunt ita esse incauta dissimulatione postpositas,
ut nec Dei illic judicium haberetur in metu,
nec principales hactenus jussiones sortirentur effectum:
hoc etiam subjungentes, quod in praefata provincia,
<pb n="0849B"/>
Donatistarum praemiis praevalentibus, fides
catholica publice venundetur. At contra gloriosus vir
Gennadius de uno eorum mihi similia questus est
qui talia querebantur. Cui etiam duo caeteri in re
eadem testimonium ferebant. Sed quia in causa ipsa
saecularis judicis intererat, eosdem episcopos ad pietatis
vestrae existimavi esse vestigia dirigendos, ut
per semetipsos serenissimis auribus suggerant quae
se fatentur pro fide catholica pertulisse. Ea propter
obsecro ut dominorum Christianitas pro salute animae
et vita piissimae sobolis, sua eos quos tales esse
cognoscit districta ulcisci jussione praecipiat, et ruinam
pereuntium ereptionis manu suspendat, atque <emph>842</emph> 
 insanis mentibus correptionis medicinam adhibeat,
et errorum ab eis morsus expellat; quatenus
<pb n="0849C"/>
dum piae provisionis vestrae remedio pestiferae pravitatis
fuerit caligo depulsa, et vera illic fides radios
suae serenitatis asperserit, coelestis vos ante Redemptoris
nostri oculos triumphus exspectet, quia quos
exterius ab hoste defenditis, etiam interius a diabolicae
fraudis venenuo, quod est gloriosius, liberatis.
</p>
        </div2>

<div2>
          <head>EPISTOLA LXVI. AD ATHANASIUM PRESBYTERUM. <hi>Ipsum ab omni haereseos labe purum pronuntiat, idque se Constantinopolitano episcopo scripturum spondet.</hi> </head>
<p>Gregorius Athanasio presbytero de Isauria.</p>
<p>Sicut de eis quos ab unitate Ecclesiae haereticae
pravitatis error abscidit affligimur et dolemus, ita
his quos intra sinum suum catholicae fidei professio
<pb n="0850A"/>
continet congaudemus. Et ut pastorali sollicitudine
illorum nos oportet impietatibus obviare, sic piis
horum professionibus congruit favorem impendere,
et sincera esse quae sapiunt declarare. Atque ideo
dum tibi Athanasio presbytero monasterii sancti
Mile, cui est vocabulum Tamnaco, quod in Lycaonia
est provincia constitutum, contraria integrae fidei
fuisset orta suspicio, ut professionis tuae potuisset
integritas apparere, ad apostolicam sedem cui praesidemus
elegisti recurrere, asserens etiam te corporaliter
verberatum aliqua injuste ac violenter fecisse.
Et quanquam ea quae vi impulsionis fiunt canonum
minime censura recipiat, et jure habeantur infirma,
quia ipse ea dissolvit qui injustum fateri fierique
compellit, sed magis illa suscipienda est et amplectenda
<pb n="0850B"/>
confessio quae ex spontanea voluntate monstratur
procedere, sicut apud nos fecisse dignosceris;
ne quid tamen nobis ambiguum potuisset existere,
sanctissimo Joanni quondam fratri et coepiscopo
nostro, Constantinopolitanae civitatis antistiti, de te
praevidimus scribendum, ut suis nos quid actum esset
epistolis informaret. Qui, saepe a nobis admonitus,
rescribens innotuit Codicem apud te fuisse inventum
in quo plurima continebantur haeretica, et
ob hoc se adversus dilectionem tuam fuisse commotum.
Quem quia ad nos studuit pro satisfactione
transmittere, priores ejus partes sollicita lectione
percurrimus. Et <emph>843</emph> quoniam manifesta in eo haereticae
pravitatis venena reperimus, ne denuo debuisset
legi vetuimus. Sed quia hunc te simpliciter
<pb n="0850C"/>
testatus es legisse, et ad amputandam ambiguae suspicionis
materiam libellum nobis manu tua porrexisti
perscriptum, in quo, fidem tuam exponens, omnes
generaliter haereses, vel quidquid adversus catholicae
fidei vel professionis integritatem est apertissime condemnasti,
et cuncta quae sanctae quatuor universales
synodi recipiunt te semper recepisse ac recipere, et
quae condemnant condemnasse condemnareque professus
es; eam quoque synodum quae Justiniani imperatoris
temporibus de tribus capitulis facta est et suscipere
et custodire promisisti; et prohibitus a nobis
codicem ipsum legere in quo pestiferae fraudis virus
innexum est libentissime consensisti; reprobans
etiam atque condemnans ea omnia quae contra catholicae
fidei integritatem in eo <emph>844</emph> dicta vel latenter
<pb n="0851A"/>
inserta sunt, nec eum te legere denuo promisisti;
hac ratione permoti, postquam etiam ex probati
a te libelli pagina fides tua nobis catholica Deo custodiente
perclaruit, ab omni te haereticae perversitatis
macula juxta professionem tuam liberum esse decernimus
atque catholicum, et sincerae fidei in omnibus
professorem atque sequacem, Christi Jesu Salvatoris
gratia claruisse pronuntiamus, liberam quoque
tribuimus licentiam ad tuum monasterium in
tuo te loco vel ordine nihilominus remeare. De hoc
<pb n="0852A"/>
quoque et dilectissimo fratri nostro Constantinopolitanae
civitatis antistiti, qui in supradicti sancti Joannis
loco ordinatus est, nostra volumus scripta transmittere.
Sed quia consuetudo non est ut prius
quam ad nos ejus synodica deferatur debeamus scribere,
idcirco distulimus. Sed postquam ea nobis delata
fuerit, ei haec, dum opportunum fuerit, indicabimus. <note>(Cf. Joan. Diac. l. IV, n. 36 et n. 23. Vide ind.
11 ep. 52, ind. 13 ep. 18.)</note> 
</p>
        </div2>
      </div1>

<div1>
        <head>LIBER SEPTIMUS. Indictione XV, et anno ordinationis ejus septimo.</head>
<div2>
          <head> <emph>845</emph> EPISTOLA PRIMA. AD FORTUNATUM EPISCOPUM. <hi>Uxorem, quae libera approbata est, viro suo restituat; neque hic de illa iterum abjicienda cogitet.</hi> </head>
<pb n="0851B"/>
<p>Gregorius Fortunato episcopo Neapolitano.</p>
<p>Cujus rei causa <note>(Grat. 29, q. 2, c. 6)</note> cum matre
sua huc compulsa anno praeterito praesentium venerit
latrix, fraternitas tua cautius novit. Quam quia
maritus suus, vester clericus, ob hoc quod de servili
fuerat conditione pulsata, a suo noscitur removisse
consortio, vosque hic positos asserunt promisisse ut
si probare se liberam, adjuvante Domino, valuisset,
suo eam vos conjugi reformare; fraternitas vestra
cognoscat quod, revelante Deo, libertatis auctore,
approbata sit libera, nullaque servilis in ea macula
<pb n="0851C"/>
inventa. His ergo cognitis, sine mora aliqua, suo per
vos eam volumus marito restitui, nec ulterius idem
vir ejus argumenta sibi occasionis exquirat quibus
eam possit abjicere. Nam si a vobis, quod non credimus,
minime fuerit adimpletum, eamque recipere
forte distulerit, nos illud cognoscatis cum districta
vindicta correcturos.
</p>
        </div2>

<div2>
          <head>EPISTOLA II. AD COLUMBUM EPISCOPUM. <hi>Dimissum jam in regiam urbem Paulum episcopum. Tardius ad se Columbum scripsisse. Ejus excusationem confutat.</hi> </head>
<p>Gregorius Columbo episcopo Numidiae.</p>
<p>
            <pb n="0852B"/>Epistolam fraternitatis vestrae, harum latore diacono
vestro deferente, suscepimus, in qua nobis de
persona Pauli episcopi quae apud vos acta sunt indicastis.
Quod tam sero factum est, ut persona ipsa
hic jam valuisset minime reperiri. Nam et vir excellentissimus
filius noster Gennadius patricius suum
ad nos pro causa eadem cancellarium <emph>846</emph> destinavit.
Sed dum fecissemus inquiri utrum cum eo nobis
coram positis vellet inire conflictum, respondit
ad hoc se minime fuisse transmissum, sed solummodo
tres quosdam huc de ejus Ecclesia deduxisse,
qui contra eum plurima dicere debuissent. Dum ergo
neque illum ad inferendas actiones paratum invenimus,
neque personarum illarum nos qualitas movit
quod in accusatione episcopi valuissent idoneae reperiri,
<pb n="0852C"/>
saepe dicto Paulo episcopo ad urbem se regiam
relaxari debuisse precibus speranti non potuimus
contradictionis moras afferre; sed mox eum
secundum petitionem suam cum aliis duobus secum
deductis episcopis ambulare permisimus. Si qua ergo
fuere quae contra eum dici rationabiliter poterant,
mox eo huc veniente vestra debuit, quod nunc fecit,
fraternitas cuncta subtiliter indicare. Quod enim multorum
vos inimicitias ob hoc quod nostris vos frequentius
visitamus epistolis pati signastis, dubium
non est, reverendissime frater, bonos pravorum
odia sustinere, divinisque intentos operibus perversorum
adversitatibus lacerari. Sed quanto haec quae
<pb n="0853A"/>
sunt prava circumstant, tanto in commissi vobis cura
regiminis debetis instantius occupari, et circa gregis
Christi vigilare custodiam, quantoque iniquorum
vos contrarietas premit, tanto alacriores ac de promissa
remuneratione certissimos pastoralis sollicitudinis
cura debet accendere, quatenus Pastori summo
lucrum de injuncto vobis opere valeatis offerre.
</p>
        </div2>

<div2>
          <head>EPISTOLA III. AD GENNADIUM PATRICIUM. <hi>Rogat ne occupato animo de Ruferio comite ac concivibus ad se vocatis ferat sententiam. Anastasium tribunum loco suo restitui petit.</hi> </head>
<p>Gregorius Gennadio patricio Africae.</p>
<p>His qui se apud excellentiam vestram nostris desiderant
epistolis commendari, securi <emph>847</emph> de vestra
<pb n="0853B"/>
benignitate, facimus quod petimur. Ruferius siquidem
 comes cum aliis concivibus suis a vobis,
ut cognovimus, ad Africanam evocati provinciam, petierunt
 scriptorum nostrorum sibi apud vos prodesse
suffragia. Quapropter, excellentiam vestram
paterno salutantes affectu, petimus ut eos in nullo a
quoquam patiamini apud vestros animos contra justitiam
ingravari; sed sicut circa commissos vobis pia
discretaque vos novimus invigilare cautela, ita et de
his tranquille disponere, inspirante vobis Domino, de
beatis, atque de insulae ipsius sollicitius tractare
cautela; ne si illuc exercitus sine persona utili quae
hunc gubernare valeat incauta dispositione transmittitur,
adjumentum hostibus praebeatur. Quia autem
Anastasium tribunum, quem illic excellentia
<pb n="0853C"/>
vestra ordinaverat, bene secum egisse atque in nulla
laesione eum asserunt miscuisse se provinciae, quem
etiam nunc et remotum graviter ferunt, praecipiat
excellentia vestra illuc eum iterum destinari, suisque
adhortationibus firmari; ut qui de bona actione jam
placuit, nullius ad male agendum suasionibus incitetur;
ne tantorum judicium, quod ex bona administratione
habere meruit, deterius perdat, quod non
optamus, agendo contraria. Ita ergo petimus ut vestra
excellentia faciat quatenus bonum vestrum quod
testatur Africa etiam Corsica cognoscat.
</p>
        </div2>

<div2>
          <head> EPISTOLA IV. AD CYRIACUM EPISCOPUM. <hi>Appetendam quietem; sed pro multorum lucro aliquando postponendam. Curandum episcopo ne cogitationum perturbatio, quae funditus repelli non potest, animum obruat. Vicaria fidei confessione, ac mutua ipsorum charitate, Ecclesiae unitatem firmari. Abstinendum ab universalis episcopi titulo. Haereticis accensendum non fuisse Eudoxium.</hi> </head>

<pb n="0853D"/>
<p>Gregorius Cyriaco episcopo Constantinopolitano.</p>
<p> Communes filios Georgium presbyterum et Theodorum
<pb n="0854A"/>
diaconum vestrum ea qua decuit charitate
suscepimus; vosque ab ecclesiasticarum rerum cura
ad animarum regimen venisse gaudemus, quia, juxta
Veritatis vocem: <hi>Qui in modico fidelis est, et in majori
fidelis erit <note>(Luc. XVI, 10)</note>
            </hi>. Et bene ministranti
servo dicitur: <hi>Quia in pauca fidelis fuisti, supra multa
te constituam <note>(Matth. XXV, 23)</note>
            </hi>. Cui etiam mox de
aeterna retributione subjungitur: <hi>Intra in gaudium
Domini tui.</hi> In scriptis autem vestris <note>(Grat. 8, q. I, c.
9)</note> vos magnopere requiem quaesisse narratis. Sed
per hoc <emph>848</emph> ad pastoralem sollicitudinem vos congrue
venisse ostenditis, quia sicut locus regiminis
desiderantibus negandus est, ita fugientibus offerendus.
Et sicut scriptum est: <hi>Nec quisquam sumit sibi
honorem, sed qui vocatur a Deo tanquam Aaron (Hebr.
<pb n="0854B"/>
V, 4)</hi>. Et rursus idem praedicator egregius dicit: <hi>Si
unus pro omnibus mortuus est, ergo omnes mortui sunt,
et pro omnibus mortuus est Christus. Superest ut et qui
vivunt jam non sibi vivant, sed qui pro eis mortuus
est et resurrexit. <note>(II Cor. V, 14, 15)</note>
            </hi>. Et pastori sanctae
Ecclesiae dicitur: <hi>Simon Joannis, amas me? Pasce
oves meas <note>(Joan. XXI, 17)</note>
            </hi>. Ex quibus verbis colligitur
quia si is qui valet omnipotentis Dei oves renuit pascere,
ostendit se Pastorem summum minime amare.
Si enim unigenitus Patris pro explenda utilitate omnium
de secreto Patris egressus est ad publicum nostrum,
nos quid dicturi sumus, si secretum nostrum
praeponimus utilitati proximorum? Quies itaque nobis
et ex corde appetenda est, et tamen pro multorum
lucro aliquando postponenda. Nam sicut toto
<pb n="0854C"/>
desiderio debemus occupationem fugere, ita si desit
qui praedicet, occupationis onus libenti necesse est
humero subire. Quod ex duorum prophetarum opere
docemur, quorum unus praedicationis officium vitare
conatus est, et alter appetiit. Nam mittenti se Domino
Jeremias respondit, dicens: <hi>A, a, a, Domine
Deus, nescio loqui, quia puer ego sum <note>(Jerem. I, 6)</note>
            </hi>. Et
cum omnipotens Deus personam ad praedicandum
quaereret, dicens: <hi>Quem mittam, et quis ibit nobis?</hi> 
ultro se Isaias obtulit dicens: <hi>Ecce ego, mitte me <note>(Isai. VI, 8)</note>
            </hi>.
En ab utrisque exterius diversa vox
prodiit, sed non a diverso fonte dilectionis emanavit.</p>
<p>Duo quippe sunt praecepta charitatis, Dei videlicet
amor, et proximi. Per activam igitur vitam prodesse
proximis cupiens Isaias, officium praedicationis appetit,
<pb n="0854D"/>
per contemplativam vero Jeremias amori conditoris
sui sedulo inhaerere desiderans ne mitti ad
praedicandum debeat, contradicit. Quod ergo laudabiliter
unus appetiit, hoc laudabiliter alter expavit.
Iste, ne tacitae contemplationis lucra loquendo perderet,
ille, ne damna studiosi operis tacendo sentiret.
<pb n="0855A"/>
Sed hoc in utrisque est subtiliter intuendum, quia et
is qui recusavit plene non restitit, et is qui mitti voluit,
ante se per altaris calculum purgatum vidit, ne
aut non purgatus, adire quisquam sacra ministeria
audeat, aut quem superna gratia eligit sub humilitatis
specie superbe contradicat.</p>
<p>Magno autem desiderio vos in epistolis vestris invenio
serenitatem mentis quaerere, et repulsa perturbatione
ad tranquillitatem cogitationis anhelare. Sed
qua ratione ad hoc vestra fraternitas <emph>849</emph> pertingere
possit ignoro. Qui enim regendam navem suscepit,
tanto amplius necesse est vigilet, quanto amplius
littus relinquit, ut aliquando futuras procellas ex signis
praevideat; aliquando venientes, aut directo
clavo, si parvae sint, superet; aut si vehementer intumescunt,
<pb n="0855B"/>
dato in obliquum latere, irruentes declinet;
et saepe solus vigilet, cum cuncti illi quibus nulla navis
cura commissa est quiescunt. Quomodo autem,
suscepto pastorali onere, habere serenitatem cogitationum
potestis, cum scriptum sit: <hi>Ecce gigantes gemunt
sub aquis <note>(Job. XXVI, 5)</note>
            </hi>? Juxta Joannis etenim
vocem, <hi>Aquae, populi sunt <note>(Apoc. XVII, 15)</note>
            </hi>. Et gigantes
sub aquis gemere est, quia quisquis in hoc mundo
quasi quadam corporis mole ordine potestatis excreverit,
tanto pondera majoris tribulationis sentit,
quanto super se regendorum populorum curam susceperit.
Sed si sancti Spiritus virtus afflictam mentem
afflaverit, protinus hoc quod Israelitico populo
corporaliter factum est nobis spiritaliter contingit.
Scriptum quippe est: <hi>Filii autem Israel ambulaverunt
<pb n="0855C"/>
per siccum, per medium mare <note>(Exod. XV, 19)</note>
            </hi>. Et per
prophetam Dominus pollicetur, dicens: <hi>Cum transieris
per aquas, tecum ero, et flumina non operient te <note>(Isa. XLIII, 2)</note>
            </hi>.
Illos enim flumina operiunt, quos actiones
hujus saeculi mentis perturbatione confundunt.
Nam qui sancti Spiritus gratia tenetur in mente,
transit aquas, et tamen fluminibus non operitur,
quia etiam inter medias populorum catervas sic peragit
gressus sui itineris, ut non submittat actionibus
saeculi caput mentis.</p>
<p>Ego quoque qui indignus ad locum regiminis veni,
infirmitatis meae conscius, secretiora loca petere aliquando
decreveram; sed, superna mihi judicia adversari
conspiciens, jugo conditoris subdidi cervicem
cordis: hoc praecipue perpendens <note>(Grat. dist. 40)</note>,
<pb n="0855D"/>
quia quaelibet occulta loca sine Dei gratia animam
salvare non possunt; quod aliquando in ipsis quoque
conspicimus erratibus electorum. Nam Lot in ipsa
<pb n="0856A"/>
perversa civitate fuit justus, in monte peccavit <note>(Genes.
XIX)</note>. Sed ista cur dicimus, cum majora noverimus?
Quid enim paradiso jucundius? quid coelo securius?
et tamen homo ex paradiso, et angelus de coelo peccando
cecidit. Illius ergo nobis virtus quaerenda est,
et gratia postulanda, sine quo nusquam absque
culpa, cum quo nusquam sine justitia. Curandum
ergo est ut perturbatio cogitationum non exsuperet
animum, nam repelli funditus nullatenus potest.
Quisquis enim est in loco regiminis, aliquando necesse
est habeat etiam terrena cogitare, et exteriorum
quoque curam gerere, ut grex commissus valeat
ad ea quae sibi sunt explenda subsistere. Sed magnopere
semper providendum est ne haec eadem cura
modum transeat, ut cum ad cor licenter admittitur,
<pb n="0856B"/>
nimis excrescere non permittatur. Unde recte per
Ezechielem prophetam dicitur: <hi>Sacerdotes caput
suum non radant, neque comam suam nutriant; sed
tondentes attondeant capita sua <note>(Ezech. XLIV, 20)</note>
            </hi>.
Quid enim per significationem sunt capilli in capite,
nisi cogitationes <emph>850</emph> in mente? qui dum super cerebrum
insensibiliter oriuntur, curas vitae praesentis
designant, quae ex sensu negligenti, quia importune
aliquando prodeunt, quasi nobis non sentientibus
procedunt. Quia igitur cuncti qui praesunt habere
quidem sollicitudines et exteriores debent, nec tamen
eis vehementer incumbere. Sacerdotes recte et caput
prohibentur radere, et comam nutrire, ut cogitationes
carnales de vita subditorum, nec a se funditus
amputent, nec rursus ad crescendum nimis relaxent.
<pb n="0856C"/>
Ubi et bene dicitur: <hi>Tondentes tondeant capita sua,</hi> 
ut videlicet curae temporalis sollicitudines, et quantum
necesse est prodeant, et tamen recidantur citius,
ne immoderatius excrescant. Dum igitur et per administratam
exteriorem providentiam corporum vita
protegitur, et rursus per immoderatam cordis intentio
impeditur, capilli in capite sacerdotis et servantur
ut cutem cooperiant, et resecantur ne oculos
claudant.</p>
<p>Praeterea epistolas vestras directas plena fide suscepimus,
atque omnipotenti Deo gratias agimus, qui
inconsutilem tunicam desuper contextam, videlicet
Ecclesiam suam, vicaria confessione fidelium in
unitate gratiae ab omni erroris scissione custodit, et
contra pereuntis mundi, ut ita dicam, tot culparum
<pb n="0856D"/>
diluvium, ex multis lignis arcam construit, in qua
omnipotentis Dei electi serventur ad vitam. Nam
cum vicissim nobis fidei nostrae confessionem transmittimus,
<pb n="0857A"/>
et charitatem nostram erga nos ostendimus,
quid aliud in sancta Ecclesia agimus, nisi arcam bitumine
linimus; ne unda erroris intret, et vel spiritales
quosque tanquam homines, vel carnales tanquam
animalia occidat?</p>
<p>Sed cum sapienter a vobis recta fides prolata sit,
restat ut procul dubio debeatis pacem cordium prudentius
custodire, propter hoc quod Veritas dicit: <hi>Habete sal in vobis, et pacem habete inter vos <note>(Marc. IX, 49)</note>
            </hi>.
Et Paulus apostolus admonet, dicens: <hi>Solliciti servare unitatem spiritus in vinculo pacis <note>(Ephes. IV, 3)</note>
            </hi>.
Qui rursus ait: <hi>Pacem sequimini
cum omnibus et sanctimoniam, sine qua nemo videbit
Deum <note>(Hebr. XII, 14)</note>
            </hi>. Quam videlicet pacem tunc
nobiscum veraciter habebitis, si profani nominis superbiam
<pb n="0857B"/>
declinetis, juxta quod idem magister gentium
dicit: <hi>O Timothee, depositum custodi, devitans
profanas vocum novitates <note>(I Tim. VI, 20)</note>
            </hi>. Nimis quippe
iniquum est, si hi qui praedicatores humilitatis facti
sunt, de vani nominis elatione glorientur, cum verus
praedicator dicat: <hi>Mihi autem absit gloriari nisi in
cruce Domini nostri Jesu Christi <note>(Gal. VI, 14)</note>
            </hi>. Ille
ergo vere gloriosus est, qui non de temporali potentia,
sed pro Christi nomine de sua passione gloriatur.
In hoc itaque vos medullitus amplectimur, in hoc
sacerdotes vos esse recognoscimus, si, repulsa
vanitate verborum, sanctitatis locum cum sancta
humilitate teneatis. Ecce enim in nefandi appellatione
nominis scandalizati sumus, et non minimas
querelas servamus in mente, et promimus in voce.
<pb n="0857C"/>
Vestra autem fraternitas novit quia Veritas dicit: <hi>Si
offers</hi> <emph>851</emph> <hi>munus tuum ante altare, et ibi recordatus
fueris, quia frater tuus habet aliquid adversum te,
relinque ibi munus tuum, et vade prius reconciliari
fratri tuo, et tunc veniens offeres munus tuum <note>(Matth.
V, 23, 24)</note>
            </hi>. Qua in re pensandum est quia cum omnis
culpa oblato sacrificio deleatur, tantum est malum
scandali alieno corde generati, ut ab eo qui
peccaverit nec ipsum sacrificium Dominus accipiat,
quod delere peccatum solet. Curate ergo cordis vestri
scandalum festine detergere, ut possit omnipotens
Deus oblationis vestrae sacrificium acceptabile
habere.</p>
<p>
            <pb n="0858A"/>Praeterea cum recta a vobis fides veraciter et subtiliter
sit prolata, inter eos quos per sanctissimas
generales synodos damnandos esse censuistis, Eudoxium
quemdam vos damnasse reperimus: cujus
nomen in Latina lingua neque in synodis, neque in
libris beatae memoriae episcoporum Epiphanii, Augustini,
et Philastri, quos contra haereticos praecipue
disputasse novimus, positum reperimus. Quod si
quis eum veraciter de catholicis Patribus damnat,
ejus procul dubio sententiam sequimur. Vos tamen
si in synodica vestra epistola eos quoque nominatim
damnare voluistis, qui extra sanctas synodos per
Patrum scripta damnantur multos scriptis suis vestra
fraternitas minus posuit; si autem eos quos generales
synodi respuunt, hunc unum amplius. Sed inter
<pb n="0858B"/>
haec sciendum est quia ut nobis liceat rectam fidem
libere fateri, et cuncta quae agenda sunt concorditer
in pace disponere, pro serenissimorum dominorum
vita propria quoque sobole incessanter orandum est,
ut omnipotens Deus eorum pedibus barbaras nationes
subjiciat, longa eis et felicia tempora concedat, quatenus
per Christianum imperium ea quae in Christo
est fides regnet.
</p>
        </div2>

<div2>
          <head>EPISTOLA V. AD CYRIACUM EPISCOPUM. <hi>Laudem tribuit, quod humiliter ac modeste de se sentiat; inde fortem illum esse conjicit. Amicissime hortatur, ut sublata occasione scandali, quae pacis et dilectionis sunt custodiat. Commendat fidem Joannis et Athanasii.</hi> </head>
<p>Gregorius Cyriaco episcopo Constantinopolitano.</p>
<p>
            <pb n="0858C"/>Dudum dum in urbe regia responsa sedis apostolicae
facerem, bona vestrae sanctitatis agnovi. Et
quia vobis animarum nunc cura commissa est, valde
gaudeo. Et quamvis indignus, omnipotentem Dominum
quibus valeo precibus exoro, ut in vobis suam
gratiam semper augeat, vosque ad aeternam patriam
faciat animarum lucra congregare. Quia vero ad hoc
opus ad quod <emph>852</emph> perducti estis, infirmos vos esse
dicitis, scimus quia prima virtus est cognitio infirmitatis,
atque ex eo colligimus posse vos bene susceptum
ministerium implere, quia vos videmus infirmitatem
propriam ex humilitate cognoscere. Omnes enim infirmi
sumus, sed ille est infirmior, qui suam considerare
<pb n="0859A"/>
non valet infirmitatem. Vos vero, beatissimi
fratres, ideo fortes estis; quia de fortitudine propria
diffidentes, omnipotentis Dei virtute confiditis.</p>
<p>Quantum vero mens mea charitati vestrae ligata
sit, verbis epistolaribus explere non possum. Sed
oro ut omnipotens Deus eamdem quae inter nos est
charitatem ex gratiae suae dono multiplicet, omnemque
occasionem scandali auferat, ne sancta Ecclesia,
confessione verae fidei unita, et conjunctis fidelium
cordibus constipata, detrimentum aliquod, quod absit
sacerdotibus inter se disceptantibus, sentiat.
Quamvis ego in omne quod loquor, in omne quod
superbis quorumdam actibus contradico, ex omnipotentis
Domini largitate charitatis intimae custodiam
nunquam relinquo; sed sic ea quae sunt justitiae foris
<pb n="0859B"/>
exsequor, ut ea quae intus amoris et dilectionis sunt
minime postponam. Vos autem semper mihi amoris
mei vicem reddite, et ea quae pacis et dilectionis
sunt custodite, ut unum in mente permanentes,
quo nullam dissensionem inter nos intrare permittimus,
eo obtinere quae petimus, apud Dominum
ex ipsa melius cordium nostrorum unitate valeamus.</p>
<p>Praeterea Joannem Chalcedonensem presbyterum
et Athanasium Lycaoniae sanctitati vestrae commendo,
ut nullus vobis contra eos falsidica locutione
subrepat, quia eorum fidem subtiliter discussi, eosque
rectos in suis confessionibus, quae et scripto datae
sunt, inveni.</p>
<p>Sancta autem Trinitas sua vos manu protegat, et
circa animarum custodiam semper vos vigilantes et
<pb n="0859C"/>
sollicitos reddat, quatenus in aeterna retributione
valeatis non solum de vestro opere, sed etiam de
subditorum vestrorum melioratione coronari. <note>(Vide
sup. l. VI, ep. 14, 15, 16, 17.)</note> </p>
</div2>

<div2>
          <head>EPISTOLA VI. AD MAURICIUM AUGUSTUM. <hi>De Cyriaci electione gratulatur.</hi> </head>
<p>Gregorius Mauricio Augusto.</p>
<p>Omnipotens Deus, qui pietatem vestram pacis ecclesiasticae
fecit esse custodem, ipsa vos fide servat,
quam vos in sacerdotali unitate servatis; cumque
supernae pietatis jugo cor humiliter subditis, coelesti
gratia agitur ut hostes vestros <emph>853</emph> pede fortitudinis
prematis. Non enim parvae potuit esse mercedis
quod, Joanne sanctae memoriae de hac luce
<pb n="0859D"/>
subtracto, ad ordinandum sacerdotem pietas vestra
diu haesitavit, tempus paulo longius distulit, cum
metu omnipotentis Domini consilium quaesivit,
ut videlicet causa Dei cum magno debuisset timore
<pb n="0860A"/>
disponi. Unde et aptum valde existere in
pastorali regimine fratrem atque consacerdotem
meum Cyriacum existimo, quem ad eumdem ordinem
pietatis vestrae consilia longa genuerunt.
Qui in administrandis dudum rebus ecclesiasticis
quam sollicitus et quomodo fuerit exercitatus
cuncti novimus. Unde et superna gestum dispensatione
non ambigo ut qui bene minima gesserat
congrue majora susciperet, atque a cura rerum ad
animarum regimina transiret. Pro qua re totis precibus
deprecamur ut bonum hoc omnipotens Deus
serenitati dominorum piaeque eorum soboli et in
praesenti saeculo atque in perpetua remuneratione
retribuat, et praedicto fratri et consacerdoti meo,
qui dominico gregi praelatus est, animarum curam
<pb n="0860B"/>
plena sollicitudine exhibire concedat; ut irreprehensibiliter
possit subjectorum suorum et prava corrigere,
et recta ad crescendum fovere; quatenus de
eo pietatis vestrae judicium, non solum ante homines,
sed etiam ante supernae quoque Majestatis oculos
convalescat.</p>
<p>Venerabiles autem viros Georgium presbyterum,
et Theodorum diaconum pro jussione dominorum,
atque pro imminentia hiemalis temporis, in hac urbe
moras perpeti non permisi.</p>
</div2>

<div2>
          <head>EPISTOLA VII. AD PETRUM, DOMITIANUM, ET ELPIDIUM. <hi>Illos reprehendit quod in Cyriaci ordinatione clamassent:</hi> Haec dies, quam fecit Dominus. <hi>Pastorum culpas subjectis, subjectorum pastoribus nocere.</hi> </head>
<p>Gregorius Petro, Domitiano et Elpidio, episcopis.</p>
<p>
            <pb n="0860C"/>Ordinationem viri sanctissimi Cyriaci fratris et
consacerdotis mei cum magna vos laetitia suscepisse
vehementer exsulto. Et quia Paulo apostolo praedicante
didicimus: <hi>Si gaudet unum membrum, congaudent
caetera membra <note>(I Cor. XII, 26)</note>
            </hi>, pensare vos necesse
est quanta vobis hac in re exsultatione congaudeo,
in qua non unum membrum, sed multa
Christi membra gavisa sunt. Sicut tamen scripta fraternitatis
vestrae potui transcurrendo perpendere, magna
laetitia in immoderatam <emph>854</emph> ejusdem fratris mei
laudem vos rapuit. Nam hunc sicut solem in Ecclesia
apparuisse dicitis, ita ut cuncti clamaretis: <hi>Haec
dies quam fecit Dominus, exsultemus et laetemur in ea <note>(Psal. CXVII, 24)</note>
            </hi>.
Et certe sequentis vitae promissio
est, quia dicitur: <hi>Fulgebunt justi sicut sol (Matth.
<pb n="0860D"/>
XIII, 43; Sap. III, 7)</hi>. Nam in hac vita adhuc quisque
positus quantalibet virtute polleat, quomodo sicut
sol fulget, in qua corpus quod corrumpitur aggravat
animam, et deprimit terrena inhabitatio sensum
<pb n="0861A"/>
multa cogitantem <note>(Sap. IX, 15)</note>; in qua videmus aliam
legem in membris nostris repugnantem legi mentis
nostrae, et captivos nos ducentem in lege peccati,
quae est in membris nostris <note>(Rom. VII, 23)</note>; in qua
et in nobismetipsis responsum mortis habemus, ut
non simus fidentes in nobis <note>(II Cor. I, 9)</note>; in qua
etiam Propheta clamat: <hi>Timor et tremor venerunt super
me, et contexerunt me tenebrae <note>(Psal. LIV, 6)</note>
            </hi>? Nam
et scriptum est: <hi>Sapiens ut sol permanet, fatuus ut
luna mutatur <note>(Eccli. XXVII, 12)</note>
            </hi>; non ad claritatis fulgorem,
sed ad perseverantiam boni operis comparatio
est solis deducta. Bonum vero ordinationis ejus
 initium necdum a vobis potuit de perseverantia laudari.
Quod autem <hi>Haec dies quam fecit Dominus</hi> clamasse
vos dicitis, de quo hoc dictum sit pensare debuistis.
<pb n="0861B"/>
Praemissum quippe est: <hi>Lapidem quem reprobaverunt
aedificantes, hic factus est in caput anguli.
A Domino factum est illud, et est mirabile in oculis
nostris <note>(Psal. CXVII, 22, 23)</note>
            </hi>. Atque de hoc eodem
lapide protinus subditur: <hi>Haec dies quam fecit Dominus.</hi> 
Ipse enim qui pro fortitudine constructionis
dicitur lapis, pro illuminationis gratia appellatus est
dies, qui etiam factus est quia incarnatus est. In quo
exsultare, et laetari praecipimur, quia erroris nostri
tenebras suae in nobis virtutis luce superavit. In
creaturae itaque laudem vox illa dari non debuit, quae
soli convenit Creatori.</p>
<p>Sed cur ista reprehendo, qui quantum gaudia mentem
rapiant scio? Charitas etenim vestra magnam
vobis laetitiam genuit, quam videlicet mentis laetitiam
<pb n="0861C"/>
in favore lingua secuta est. Quod cum ita sit,
laus ista culpa jam dici non potest, quam charitas
invenit. Mihi vero de sanctissimo fratre meo dici
breviter debuit quod sufficienter acciperem, quia scirem
quis esset qui hanc mihi praecipue dudum suae
magnitudinis probationem dedit; quod, in tam multis
dispensationis ecclesiasticae causis occupatus,
tranquillum cor inter turbulentas frequentias tenuit,
seque ipsum semper sub mansuetudine restrinxit.
Quod videlicet non parva laus magni et inconcussi
est animi, inter causarum turbas non fuisse turbatum.</p>
<p>Praeterea assiduis insistere fraternitas vestra <emph>855</emph> 
precibus debet, ut omnipotens Deus in praedicto fratre
<pb n="0862A"/>
et consacerdote nostro bene coepta custodiat, et
semper ad meliora perducat. Hoc sanctissimis vobis,
hoc subjecto ei populo semper orandum est. Nam
ita sibi regentium merita connectuntur et plebium,
ut saepe ex culpa praesidentium deterior fiat vita
subjectorum, et saepe ex merito plebium delinquat
vita pastorum. Quia enim mala actio praesidentis
valde noceat subditis, testantur Pharisaei, de quibus
scriptum est: <hi>Clauditis regnum coelorum ante homines.
Vos enim non intratis, nec introeuntes sinitis introire <note>(Matth. XXIII, 13)</note>
            </hi>.
Et quia culpa plebium multum
noceat vitae pastorum, in David facto cognoscimus <note>(II Reg. II, 24)</note>.
Ille enim Deo attestante laudatus,
ille supernorum mysteriorum conscius, tumore
repentinae elationis inflatus, populum numerando peccavit,
<pb n="0862B"/>
et tamen vindictam populus, David peccante,
suscepit. Cur hoc? quia videlicet secundum meritum
plebium disponuntur corda regentium. Justus vero
judex peccantis vitium ex ipsorum animadversione
corripuit ex quorum causa peccavit. Sed quia ipse
sua scilicet voluntate superbiens a culpa alienus non
fuit, vindictam culpae etiam ipse suscepit. Nam ira
saeviens, quae corporaliter populum perculit, rectorem
quoque populi intimo cordis dolore prostravit.
Haec itaque considerate invicem, et sicut is qui vobis
plebibusque praelatus est, intercedere pro omnibus,
ita pro ejus conversatione et moribus orare omnes
debetis, ut apud omnipotentem Deum, et vos illius
valeatis imitatione proficere, et ille meritis vestris
adjuvetur. Cuncti autem concorditer pro serenissimis
<pb n="0862C"/>
dominis eorumque pia sobole cum magnis in quantum
possumus assidue fletibus oremus, ut eorum vitam
gratia protegens superna custodiat, et Christiano
imperio gentium colla substernat.
</p>
        </div2>

<div2>
          <head>EPISTOLA VIII. AD STEPHANUM EPISCOPUM. <hi>Invitum laudanti laudes rependit pro assidua illius praedicatione, qua Maria patricia aliive multi ad Ecclesiam revocati. Hortandum Constantinum praefectum ut Dei judicium semper ante oculos habeat.</hi> </head>
<p>Gregorius Stephano episcopo.</p>
<p>Scripta vestrae sanctitatis medullata mihi charitatis
verba locuta sunt, ita ut per calamum sic in epistolas
animus transiret, ac si mihi per semetipsam mens
ipsa loqueretur. Qua de re magnas omnipotenti Deo
<pb n="0863A"/>
gratias refero, quia et divisis corporibus nobisque
a vobis recedentibus longe charitas inter nos permanet
indivisa. Et quidem multum mihi, et ultra quam
indignus audire debui, favorem in epistolis demonstratis.
Et scriptum est: <hi>Ne laudes hominem quandiu
vivit <note>(Eccli. XI, 30)</note>
            </hi>. Tamen et si audire talia dignus
non fui orationibus vestris peto, ut dignus efficiar, ut
si bona in me non ideo dixistis quia sunt, ideo sint
quia dixistis. <emph>856</emph> De gloriosa autem Maria patricia
valde laetatus sum, quia in sancto Dei ovili aggregata
est: quod ex vestra factum assidua praedicatione
non dubito, quia ex ipso fructu ostenditis quantum
pro fide catholica laboratis. Multos etiam per illam
venire ad Ecclesiam suspicor, quod totum vestrae
laudi proficit, quia scriptum est: <hi>Ubi plurimae segetes,</hi> 
<pb n="0863B"/>
 <hi>ibi manifesta fortitudo boum <note>(Prov. XIV, 4)</note>
            </hi>. Manifestatur
enim virtus praedicantium, ubi surgit seges
animarum. Communem vero filium excellentissimum
domnum Constantinum praefectum quantum plus
diligitis, tantum exhortari assidue debetis ut in causis
in quibus mistus est semper omnipotentis Dei judicium
ante oculos cordis habeat, eique soli placere
studeat qui et in praesenti vita valet protegere et coelestis
patriae praemia compensare. <note>(Cf. Joan. Diac.
l. IV, n. 62.)</note> 
</p>
        </div2>

<div2>
          <head>EPISTOLA IX. AD JOANNEM EPISCOPUM. <hi>De missa Romam eleemosyna gratias agit. In causis judicandis solum Deum consideret. Ne ad mensam scripta sua deinceps faciat legi.</hi> </head>
<p>Gregorius Joanni episcopo Syracusano.</p>
<p>
            <pb n="0863C"/>Benedictionem quam pauperibus fraternitas vestra
transmisit lator praesentium homo vester Candidus
nobis dispensantibus suis manibus erogavit, quod
vobis secundum animum vestrum fortasse parum visum
est. Nos tamen secundum modum vestrae substantiae
esse nimium et ultra modum aestimamus, ut
qui illic apud vos innumeros pauperes habetis, pro
explenda largitate misericordiae, etiam loca alia et
longe posita requiratis. De causis vero aliis, vobis
scriptis prioribus jam respondisse memini, et nihil
aliud debetis, nisi ut sub consideratione solius omnipotentis
Dei cuncta faciatis, et nullius persona vos a
vigore disciplinae emolliat, neque vehemens indignatio
<pb n="0864A"/>
in rigore, quod absit, aliquo immoderatae districtionis
obduret.</p>
<p>Praeterea audio quod aliqua de his quae scripsisse
me memini, fraternitas vestra ad mensam suam coram
extraneis legi faciat; quod mihi non videtur esse
faciendum, quia hoc quod vos pro charitate facitis,
possunt quidam quantum ad me est vanae gloriae deputare.
Ideoque coram extraneis antiquorum dicta
legite, ex quorum auctoritate valeant qui audierint
informari. <note>(Cf. Joan. Diac. l. IV, n. 76.)</note> </p>
</div2>

<div2>
          <head>EPISTOLA X. AD AGNELLUM ABBATEM. <hi>Praepositum ex vitae merito eligat. Fratribus sollicite invigilet.</hi> </head>
<p>Gregorius Agnello abbati de Arimino.</p>
<p>
            <pb n="0864B"/>Filio nostro Secundo servo Dei renuntiante didicimus
quod dilectio tua praepositum non habens omnino
in regendis fratribus elaboret. <emph>857</emph> Si ergo
qui vos ex ordine sequitur talis est ut circa cellae ordinationem
fratrumque custodiam, necnon et in lucrandis
animabus, solers valeat inveniri, is debet ad
hunc locum incunctanter accedere. Si vero talis non
est qualem locus exposcit, de quolibet etiam ultimo
gradu, si talis inter fratres, Domino protegente, fuerit
repertus, qui vitae meritis dignum conversationis
suae praebeat documentum, divinique in eo timoris
vigor invigilet, hujus profecto non locus, sed est
utilitas providenda; ut talis exemplo ad bonae imitationis
normam cuncti se fratres extendant, nec eos
adhuc locus inferior ad bene operandum tepidos reddat,
<pb n="0864C"/>
dum in illo qui profecerit de praesenti quod imitentur
aspiciunt. Dilectioni quapropter tuae in hac
ordinatione sit nulla dubietas quod non locus, sed
actio apta perquiritur, quia et ante Deum ille prioris
obtinet locum, qui in ejusdem oculis, etiamsi hic
abjectus sit, bonae actionis instrumento placuerit.
 Circa fratres namque sollicita vos, sicut confidimus,
decet invigilare custodia, ne a recto conversationis
itinere per illicitas evagando cogitationes exorbitent,
atque inimico per inertem custodiam irruptionis
aditum praestent. Sed eos orationi decet
instantius adhaerere, quatenus pia coepta eorum
suae propitiationis Dominus dono perficiat, et imperfecta
<pb n="0865A"/>
eorum ad cumulum faciat perfectionis accedere.
</p>
        </div2>

<div2>
          <head>EPISTOLA XI. AD RUFINUM EPHESINUM EPISCOPUM. <hi>Commendat clericum quemdam litteras nescientem.</hi> </head>
<p>Gregorius Rufino episcopo Ephesi.</p>
<p>Amicitiarum vestrarum antiqua nos charitas movit
fraternitatem vestram scriptis praesentibus visitare.
Magno etenim sumus gaudio relevati quod de
vestrae salutis indicio prospera cuncta cognovimus;
sed in his omnipotentem Dominum deprecamur, ut
sicut vos in praesenti vita, quae quodammodo umbra
futurae est, de transitoria praestitit corporis incolumitate
gaudere, <emph>858</emph> ita in illa coelesti patria, in qua
vita vera est, de perfecta animae salute gratulari
<pb n="0865B"/>
communique faciat exsultatione gaudere. Harum itaque
lator nostris se apud vos desiderans epistolis
commendari, a nobis inquisitus utrum, sicut decet
clericum, litteras didicisset, eas se ignorare respondit.
Quid ergo commendationis de eo apud fraternitatem
vestram amplius agamus ignoro, nisi ut de
ejus anima debeatis esse solliciti, ac circa eum pastorali
invigilare studio, ut qui nescit legere, lingua
vestra illi sit codex, ut in bono praedicationis vestrae
vel operis quod imitetur aspiciat. Solet enim plerumque
strictius cor viva vox trahere quam lectio
dicta per transitum. Sed dum haec ei interius spiritalis
a vobis magisterli doctrina tribuetur, exterior
quoque sollicitudo non desit; ut ejus adjumento ad
<pb n="0866A"/>
spiritalia appetenda perveniat; ne si hoc despicitur,
desit cui praedicatio ministretur.
</p>
        </div2>

<div2>
          <head>EPISTOLA XII. AD RESPECTAM ABBATISSAM. <hi>Monasterium sancti Cassiani privilegiis donat.</hi> </head>
<p>Gregorius Respectae abbatissae.</p>
<p>Piae postulatio voluntatis effectu debet prosequente
compleri, quatenus et devotionis sinceritas laudabiliter
enitescat, et utilitas postulata vires indubitanter
assumat. Proinde monasterio quod in honorem
sancti Cassiani est consecratum, in quo praeesse dignosceris,
juxta petitionem filiorum nostrorum Dynamii
atque Aurelianae, qui id religiosa devotione
domui sui juris junctis uniisse aedificiis comprobantur,
haec privilegia praevidimus indulgeri: constituentes
<pb n="0866B"/>
ut obeunte ante dicti monasterii abbatissa,
non extranea, sed quam congregatio sibi de suis
elegerit ordinetur; quam tamen si digna hoc ministerio
judicata fuerit, ejusdem loci episcopus ordinet.
In rebus autem vel in dispositione monasterii
ejusdem, nec episcopum, neque ecclesiasticorum
quemquam aliquam habere decernimus potestatem;
sed haec ad sollicitudinis tuae, vel quae post te in <emph>859</emph> 
 eodem loco fuerit abbatissa, curam statuimus
per omnia pertinere. Die siquidem natalis vel dedicationis
supradicti monasterii episcopus illuc missarum
sacra conveniat solemnia celebrare; a quo
tamen ita est hoc officium exsolvendum, ut cathedra
ejus nisi praedictis diebus, dum illic missarum
<pb n="0867A"/>
solemnia celebrat, non ponatur. Quo discedente,
similiter etiam cathedra illius de eodem oratorio auferatur.
Caeteris vero diebus, per presbyterum, qui
ab eodem episcopo fuerit deputatus, missarum officia
peragantur.</p>
<p>Praeterea erga vitam actusque ancillarum Dei sive
abbatissae, quae in suprascripto fuerit monasterio
constituta, episcopo, secundum Dei timorem, sollicitudinem
statuimus adhibere; ut si aliquam de illic
habitantibus exigente culpa oportuerit ultioni submitti,
ipse juxta sacrorum canonum vigorem modis
omnibus debeat vindicare. His ergo a nobis statutis
atque concessis, ita te in congregationis tuae dispositione
stude sollicitiorem enixius in omnibus exhibere,
ut iniqui hostis malitia nihil ibi quod maculari
<pb n="0867B"/>
possit inveniat. Haec igitur omnia quae hujus pagina
praeceptionis amplectitur monasterio tuo in omnibus
et ab omnibus in perpetuum servari, Christo protegente,
censemus, quatenus indultorum privilegiorum
beneficia in sua semper inviolabiliter firmitate permaneant.
 Mense Novembri, indict. 15.</p>
</div2>

<div2>
          <head>EPISTOLA XIII. AD FORTUNATUM EPISCOPUM. <hi>E sacris vasis tantum coram Joanne defensore vendat, quantum pro captivis redimendis erit opus.</hi> </head>
<p>Gregorius Fortunato episcopo Fanensi.</p>
<p>Sicut reprehensibile et ultione dignum est sacrata
 quempiam vasa, praeterquam in his quae lex et sacri
canones praecipiunt, venundare, ita nulla est objurgatione
vel vindicta plectendum, si pietatis causa
pro captivorum fuerint redemptione distracta. Quia
<pb n="0867C"/>
ergo fraternitate vestra indicante comperimus ad redemptionem
captivorum mutuam se fecisse pecuniam,
et eam unde solveret non habere, atque ob
hoc cum nostra vos auctoritate sacrata velle vasa
distrahere, in hac re, quia et legum et canonum decreta
consentiunt, nostrum consensum praebere curavimus,
et in distrahendis sacratis vasis vobis licentiam
indulgemus. Sed ne eorum venditio ad vestram
possit invidiam pertinere, oportet ut in Joannis
defensoris nostri praesentia usque ad quantitatem
debiti distrahi, et eorum solvi pretium creditoribus
debeat, quatenus dum haec res hujusmodi fuerit observatione
completa, nec creditores mutuae pecuniae <emph>860</emph> 
 damna sentiant, nec fraternitas vestra
<pb n="0867D"/>
invidiam nunc vel quandoque sustineat.
</p>
        </div2>

<div2>
          <head>EPISTOLA XIV. AD CONSTANTIUM EPISCOPUM. <hi>Obtrectationibus non moveatur. Depositi a se episcopi loco alium intra tres menses ordinet.</hi> </head>
<p>Gregorius Constantio episcopo Mediolanensi.</p>
<p>
            <pb n="0868A"/> Antiquus humani generis inimicus quibus vos
linguarum jaculis et malorum cordium insidiis existimavit
impetendos, relatione multorum jam dudum
me audisse cognoscite. Sed in cunctis <note>(Grat. 11,
q. 3, c. 52)</note> quae in hac vita adversa proveniunt, sola
est, sicut nostis, omnipotentis Dei districtio pensanda,
atque ad cor semper proprium recurrendum,
ut nullius nos ibi lingua implicet, ubi conscientia non
accusat. Quem enim conscientia defendit, et inter
accusationem liber est; et liber vel sine accusatione
esse non potest, si sola quae interius addicit, conscientia
accusat. De vestra igitur sanctitate absit a
Christianorum judicio ea quae maledicorum hominum
rumoribus conficta credimus in qualicunque
modulo suspicionis adduci, quia et sacri eloquii testimonium
<pb n="0868B"/>
tenemus, ut majora mala cum forsitan dicuntur,
nisi probata credi non debeant, sed probata
citius ulcisci. Nam ipse qui omnia creavit, et cuncta
quae condidit intuetur Deus, malorum gravium ultione
commotus, ait: <hi>Clamor Sodomae et Gomorrhae
ascendit ad me; descendo ut videam utrum clamorem
quem audivi, opere compleverint, et ulciscar; an non
est ita ut sciam <note>(Genes. XVIII, 20, seq.)</note>
            </hi>? Quo enim
descenderet Deus ut quae essent facta cognosceret?
Aut quid non is qui ubique est sciret? Sed ut nostrae
ignorantiae exemplum discretionis daret, quatenus
deberemus mala gravia audita non credere, ipse se
dicit ad cognoscendum descendere, de quo omnibus
liquet quia et non descendens omnia sciret. Haec igitur
dixi, ut nimiae esse levitatis ostenderem, si quis
<pb n="0868C"/>
mala gravia credere studeat quae probari non possunt.
Unde sanctitas vestra debet mentem suam a maledicorum
hominum rumoribus atque obtrectatione disjungere,
et sola quae aeternae vitae sunt, atque ad
utilitatem subditorum proficiunt, cogitare quia et ad
hoc fortasse antiquus hostis tali cura implicari vos
voluit, ut dum fraternitatis vestrae animus erga ea
quae sua sunt indesinenter occupatur, aliena minus
cogitet, et nullum verbi solatium subditis inferat,
atque perverse agentibus nulla districtione contradicat.
Sic namque in corporali praelio fieri solet, ut is
qui in certamine vexillum portat, ipsum hostis vehementer
impetat; quatenus si ipse qui a caeteris attenditur, <emph>861</emph> 
 vulnus acceperit, multitudo omnis
citius dispersa capiatur. Hoc igitur opinionis illatae
<pb n="0868D"/>
vulnus sentire vestra fraternitas non debet, sed vitam
atque meliorationem sibi commissorum curare,
quatenus venturo judici bonam possitis et de vestra
innocentia et de subjectorum melioratione ponere
rationem. Caetera autem quae ad utilitatem temporis
<pb n="0869A"/>
congruunt, per Marinianum defensorem vestrum
vobis verbo intimanda mandavimus.</p>
<p>Illum vero episcopum quem a fraternitate vestra
in venimus esse depositum, postquam sacri canones,
sicut nostis, ultra tres menses Ecclesiam praecipiant
non vacare, si manifestum in eo crimen apparuit,
loco ejus episcopum studii vestri sit modis
omnibus ordinare, quia diu sine proprio rectore esse
non debet Ecclesia. Mense Martio, ind. 15.</p>
</div2>

<div2>
          <head>EPISTOLA XV. AD GEORGIUM PRESBYTERUM. <hi>Descendentem ad inferos Jesum Christum, solos illos liberasse, qui eum et venturum esse crediderunt, et praecepta ejus vivendo tenuerant.</hi> </head>
<p>Gregorius Georgio presbytero, et Theodoro diacono
Ecclesiae Constantinop.</p>
<p>
            <pb n="0869B"/>Memor bonitatis vestrae atque charitatis, memetipsum
valde reprehendo, quod vos ad remeandum
citius relaxavi; sed quia semel ac secundo importune
mihi de relaxatione vestra vos insistentes vidi perpendi
ne grave esset si vestra apud nos dilectio moraretur.
Postquam vero cognovi vos propter hiemis
tempus tam longo tempore in itinere remansisse,
fateor, citius dimissos esse vos dolui. Si enim iter
propositum vestra dilectio peragere non valebat,
melius fuerat ut apud me moram quam extra me
faceret.</p>
<p>Praeterea post discessum vestrum, dilectissimis
filiis meis diaconis narrantibus, agnovi quod dilectio
vestra dixisset omnipotentem Dominum salvatorem
nostrum Jesum Christum ad inferos descendentem,
<pb n="0869C"/>
omnes qui illic confiterentur eum Deum, salvasse,
atque a poenis debitis liberasse. De qua re
volo ut charitas vestra longe aliter sentiat. Descendens
quippe ad inferos, solos illos per suam gratiam
liberavit, qui eum et venturum esse crediderunt, et
praecepta ejus vivendo tenuerunt. Constat autem
quia post incarnationem Domini nullus etiam ex his
salvari potest, qui fidem illius tenent, et vitam fidei
non habent, quia scriptum est: <hi>Confitentur se nosse
Deum, factis autem negant <note>(Tit. I, 16)</note>
            </hi>. Et Joannes
ait: <hi>Qui dicit quia novit eum, et mandata ejus non custodit,
mendax est <note>(I Joan. II, 4)</note>
            </hi>. Jacobus quoque
frater Domini scribit, dicens: <hi>Fides</hi> <emph>862</emph> <hi>sine operibus
<pb n="0870A"/>
mortua est <note>(Jac. II, 20)</note>
            </hi>. Si ergo fideles nunc
sine bonis operibus non salvantur, et infideles ac
reprobi sine bona actione Domino ad inferos descendente
salvati sunt, melior illorum sors fuit, qui incarnationem
Domini minime viderunt, quam horum
qui post incarnationis ejus mysterium nati sunt.
Quod quantae fatuitatis sit dicere vel sentire, ipse
Dominus testatur discipulis, dicens: <hi>Multi reges et
prophetae cupierunt videre quae vos videtis, et non viderunt <note>(Matth. XIII, 17; Luc. X, 24)</note>
            </hi>.
Sed ne dilectionem
vestram in mea disputatione immorer, quid
de hac haeresi Philaster in libro quem de haeresibus
scripsit dixerit cognoscat. Cujus haec verba sunt:
  Sunt haeretici qui dicunt Dominum in infernum descendisse,
et omnibus post mortem jam ididem se nuntiasse,
<pb n="0870B"/>
ut confitentes ibidem salvarentur; cum hoc
sit contrarium dicenti prophetae David: <hi>In inferno
autem quis confitebitur tibi <note>(Psal. VI, 6)</note>
            </hi>? Et Apostolo: <hi>Quotquot sine lege peccaverunt, sine lege peribunt 
 <note>(Rom.
II, 12)</note>
            </hi>.   Cujus verbis beatus quoque Augustinus in
eo libro concordat, quem de haeresibus scripsit.</p>
<p>Haec itaque omnia pertractantes, nihil aliud teneatis
nisi quod vera fides per catholicam Ecclesiam
docet: quia descendens ad inferos Dominus illos solummodo
ab inferni claustris eripuit quos viventes
in carne per suam gratiam in fide et bona operatione
servavit. Quod enim per Evangelium dicit: <hi>Cum
exaltatus fuero a terra, omnia traham ad me ipsum <note>(Joan. XII, 32)</note>
            </hi>,
omnia videlicet electa. Nam trahi
ad Deum post mortem non potuit, qui se a Deo male
<pb n="0870C"/>
vivendo separavit. Omnipotens Deus sua vos protectione
custodiat, ut ubicunque estis, et in anima et
in corpore gratiae ejus auxilium sentiatis.
</p>
        </div2>

<div2>
          <head> EPISTOLA XVI. AD ANGNELLUM EPISCOPUM. <hi>Formiensis Ecclesiae visitationem delegat.</hi> </head>
<p>Gregorius Agnello episcopo Terracinensi.</p>
<p>Obitum Bacaudae antistitis directa relatio patefecit;
quapropter visitationis Ecclesiae destitutae fraternitati
tuae operam solemniter delegamus: quam
ita te convenit exhibere, ut nihil de provectionibus
clericorum, reditu, vel ornatu, ministeriisque, vel
quidquid illud est in patrimonio ejusdem a quoquam
<pb n="0871A"/>
praesumatur. Et ideo fraternitas tua ad praedictam
Ecclesiam ire properabit, et assiduis adhortationibus
clerum plebemque ejusdem Ecclesiae admonere festinet,
ut, remoto studio, uno eodemque consensu talem
sibi praeficiendum expetat sacerdotem, qui tanto
ministerio dignus valeat reperiri, et a venerandis canonibus
nullatenus respuatur. Qui dum fuerit <emph>863</emph> 
postulatus, eum solemnitate decreti omnium subscriptionibus
roborati, et dilectionis tuae testimonio
litterarum, ad nos sacrandus occurrat: commonentes
etiam fraternitatem tuam ut nullum de altera
eligi permittatis Ecclesia, nisi forte inter clericos
ipsius civitatis in qua visitationis impendis officium
nullus ad episcopatum dignus, quod evenire non credimus,
potuerit inveniri. Provisurus ante omnia ne
<pb n="0871B"/>
ad hoc cujuslibet conversationis vel meriti laicae personae
aspirare praesumant, et tu periculum ordinis
tui, quod absit, incurras.
</p>
        </div2>

<div2>
          <head>EPISTOLA XVII. AD SABINIANUM EPISCOPUM. <hi>Exposita Maximi contumacia, Sabinianum ab illo jam dissentientem aliosve Maximo adhaerentes Romam vocat; quibus securitatem omnem, necnon, si id justitia patitur, absolutionem spondet.</hi> </head>
<p>Gregorius Sabiniano episcopo Jadertino.</p>
<p>Si dispensationis ecclesiasticae regulam, et antiquae
consuetudinis ordinem sollicita studuisses consideratione
pensare, nec tibi aliqua illicitae praesumptionis
culpa subriperet, nec alii occasione tui
peccati discrimen incurrerent. Itaque cognovisse te
non est ambiguum quia dum ad nos quaedam de Maximo
<pb n="0871C"/>
pervenissent quae sacerdotii provectum non
leviter impedirent, nostrum in ejus persona non
fuisse consensum, nec prius eum nos voluisse ad hoc
quod nitebatur accedere quam digna de his quae dicta
erant satisfactio proveniret. Quod cum servare
et tu omnino debuisses, actum magis est ut antedictus
Maximus, caecae mentis aviditate episcopatum
arripiens, ad suam te incaute voluntatem contra
nostrum vetitum inclinaret. Sed ne vel tunc irrequisita
quae ad nos perlata fuerant remanerent, nostris
ut huc veniret epistolis est accersitus. Quem etiam
pravo studio differentem curae nobis fuit sub interdictione
<pb n="0872A"/>
communionis iteratis epistolis admonere, ut
ad nos pro sui purificatione venire, excusatione postposita,
properaret; sed elegit excommunicationi succumbere,
quam obedientiam exhibere. Unde contingit
ut perversae ipsius mentis pravitas in sua alios
secum, quod dici nefas est, perditione convolveret.
Nunc autem quia ab ejus te nequitia cognovimus
dissentire, denique ut nec ei communices, nec nominis
ipsius facias inter sacra missarum solemnia
mentionem, ut animae tuae vel sero te ab eo discordasse <emph>864</emph> 
 proficiat, scriptis te praesentibus adhortamur;
quatenus ad nos mora submota venire non
differas, sed et alios tecum, quos tamen potueris,
episcopos caeterosque religiosos festines adducere:
ut causa subtilius examinata, et vestra, si res exegerit,
<pb n="0872B"/>
congrue decenterque debeat absolutio provenite,
et hi qui in peccato ejusdem temeritatis collapsi
sunt ad viam salutis, auxiliante beato Petro
apostolorum principe, dispositione Christo placita
revocentur. Sciat autem quisquis ad nos episcopus
vel religiosus venerit, nullum se praejudicium vel injustitiam
sustinere; sed ita interius cognita veritate,
quae Redemptori nostro placuerint ordinari;
quatenus ex ipsa nostra dispensatione, Domino suffragante,
cunctis appareat non nos proprio odio
contra aliquem, sed Dei zelo et ecclesiastici ordinis
libramine commoveri.
</p>
        </div2>

<div2>
          <head>EPISTOLA XVIII. AD MARTINUM DIACONUM. <hi>Illum de objectis criminibus canonice purgatum loco suo et ordini restituit.</hi> </head>

<pb n="0872C"/>
<p>Gregorius Martino diacono et abbati.</p>
<p>Sicut veraciter adversus religiosos dicta crimina
digna sunt ultione plectenda, ita ab illatis sunt nihilominus
absolvendi, quando nullus eos culpae reatus
astringit. Quia igitur aliqua nobis de te fuerant
nuntiata, quae officii tui propositum non leviter macularent,
curae nobis fuit ea diu ac subtili investigatione
perquirere. Et quoniam nil quod tibi noceret
invenimus, ne qua de his quae dicta fuerant suspicio
remaneret, ad plenissimam te satisfactionem quod
ab eis insons exstiteris, ad sacratissimum corpus
beati Petri apostolorum principis districta fecimus
<pb n="0873A"/>
sacramenta praebere. Et ideo postquam nobis, ut
oportuit, satisfactum est, dilectionem tuam praevidimus
modis omnibus absolvendam, atque ad tuam te
Ecclesiam, in eo videlicet quo fuisti loco et ordine,
per omnia statuimus remeare, et nullam te a quoquam
contradictionem vel inquietudinem de his quae
ad nos perlata fuerant sustinere: admonentes ut ita
te de caetero cautum sollicitumque debeas exhibere,
quatenus et officio tuo moribus et actione respondeas
ut omnis contra te penitus adversae opinionis
dicendi subtrahatur occasio. Mense Maio, indictione
15.
</p>
        </div2>

<div2>
          <head> <emph>865</emph> EPISTOLA XIX. AD MARINIANUM ARCHIEPISCOPUM. <hi>Deprecante onus episcopale ob infirmitatem Castorio, alium Ariminensibus ordinandum episcopum. Hunc a clero et plebe eligi, a Ravennate episcopo examinari, atque, ut consecretur, Romam mitti jubet.</hi> </head>

<pb n="0873B"/>
<p>Gregorius Mariniano archiepiscopo Ravennae.</p>
<p>Qualiter <note>(Grat. 7, q. 1, c. 13)</note> ordinati a nobis sacerdotis,
 corporis qua notum est impediente molestia,
Ariminensis Ecclesia pastorali hactenus sit regimine
destituta dudum fraternitas vestra cognovit.
Quem dum, habitatorum loci illius precibus permoti,
saepius hortaremur ut si de eadem capitis, qua detinebatur
molestia melioratum se esse sentiret, ad
suam, auxiliante Domino, reverteretur Ecclesiam,
datis induciis in hoc quadriennio exspectatus est.
Quem dum monitu cleri civiumque illinc venientium,
nosque precibus urgentium, instantius hortaremur
ut si valeret cum eis auxiliante Domino remearet,
<pb n="0873C"/>
data scriptis supplicatione, nos petiit ut,
quia ad ejusdem Ecclesiae regimen vel susceptum
officium pro eadem qua detinetur molestia assurgere
nullatenus posset, Ecclesiae ipsi ordinare episcopum
deberemus. Unde quia cunctarum Ecclesiarum injuncta
nos sollicitudinis cura constringit, ne diutius
gregi fidelium desit custodia pastoralis, illorum precibus
hujusque ex sui impossibilitate renuntiatione
compulsis, visum nobis est eidem Ariminensi Ecclesiae
debere episcopum ordinari; et datis ex more
praeceptis, clerum plebemque ejusdem Ecclesiae non
destitimus admonere, quatenus ad eligendum sibi
antistitem concordi provisione concurrant. Hortamur
igitur ut fraternitas vestra eum quem uno consensu
omnes elegerint, sicut et ipsi a nobis poposcisse
<pb n="0874A"/>
noscuntur, ad se faciat evocari; quem cauta
ex omnibus examinatione discutite. Et si ea in eo
quae in textu Heptatici morte mulctata sunt minime
Domino fuerint opitulante reperta, atque fidelium
personarum relatione ejus vobis quidem vita placuerit,
ad nos eum cum decreti pagina, vestrae quoque
addita testificationis epistola destinate, quatenus
ejusdem a nobis Ecclesiae, disponente Domino, consecretur
antistes. <note>(Cf. Joan. Diac. l. IV, n. 39.)</note> 
</p>
        </div2>

<div2>
          <head>EPISTOLA XX. AD CLERUM ET PLEBEM ARIMINENSEM. <hi>Propter episcopi sui infirmitatem alium qui dignus sit, eligant.</hi> </head>
<p>Gregorius clero et plebi consistenti Arimino.</p>
<p>
            <pb n="0874B"/>Pastoralis nos cura constringit Ecclesiis sacerdotis
moderamine destitutis sollicita consideratione concurrere.
Et ideo quia Ecclesia vestra diu sacerdotis
proprii, corporis qua nostis impediente molestia,
pastorali est regimine destituta, vestris precibus
permoti, eumdem episcopum non destitimus admonere,
ut si ex eadem molestia se melioratum esse
sentiret, ad suscepti sacerdotii debuisset remeare
ministerium. Qui semel a nobis saepiusve commonitus,
eadem urgente molestia, nunc scriptis nobis
supplicatione porrecta noscitur intimasse nullatenus
se ad regimen ejusdem Ecclesiae <emph>866</emph> vel susceptum
officium, impediente molestia, assurgere posse.
Qua personae ejusdem desperatione compulsi, necessarium
duximus de ordinatione nos vestrae Ecclesiae
<pb n="0874C"/>
cogitare. Hortamur ergo ut uno omnes eodemque
consensu, remoto strepitu, talem vobis praeficiendum
eligatis auxiliante Domino sacerdotem, qui
et a venerandis canonibus nullatenus respuatur, et
tanto ministerio dignus valeat reperiri. Qui dum
fuerit postulatus, cum solemnitate decreti, omnium
subscriptionibus roborati, et visitatoris pagina prosequente,
ad nos veniat ordinandus, quatenus Ecclesia
vestra, disponente Domino, proprium habere
valeat sacerdotem. Volumus autem ut eum quem
unanimitas vestra elegerit ad fratrem et coepiscopum
nostrum Marinianum Ravennam sine dilatione
aliqua perducatis, ut ab eo subtiliter inquisitus atque
perspectus, ipsius quoque ad nos veniens testimonio
roboretur.
</p>
        </div2>

<div2>
          <head>EPISTOLA XXI. AD SEBASTIANUM EPISCOPUM. <hi>Ut clerum et plebem Ariminensem ad idonei antistitis electionem urgeat.</hi> </head>

<pb n="0875A"/>
<p>Gregorius Sebastiano episcopo.</p>
<p>Pastoralis nos cura constringit Ecclesiis sacerdotis
moderamine destitutis sollicita consideratione
concurrere. Et ideo quia Ariminensis Ecclesia cui
fraternitas vestra visitationis impendit officium, diu
sacerdotis proprii, corporis qua nostis impediente
molestia, pastorali est regimine destituta, cleri vel
civium precibus permoti, eumdem episcopum non
destitimus admonere ut si ex eadem molestia se melioratum
esse sentiret, ad suscepti sacerdotii debuisset
ministerium remeare. Qui semel a nobis saepiusve
<pb n="0875B"/>
commonitus, eadem urgente molestia nunc
scriptis nobis supplicatione porrecta noscitur intimasse
nullatenus se ad regimen ejusdem Ecclesiae
vel susceptum officium, impediente molestia, assurgere
posse. Qua personae ejus desperatione compulsi,
necessarium duximus de ordinatione nos ejusdem
Ecclesiae cogitare. Hortamur ergo ut clerum, plebemque
Ecclesiae ejusdem sollicita debeatis admonitione
compellere, ut sibi cum Domini auxilio talem
praeficiendum eligant sacerdotem, qui et aptus tanto
ministerio valeat inveniri, et a venerandis canonibus
nullo modo respuatur. Qui dum fuerit postulatus,
cum solemnitate decreti omnium subscriptionibus
roborati, vestrarum quoque testimonio litterarum,
huc sacrandus occurrat, quatenus Ecclesia ipsa proprium,
<pb n="0875C"/>
auxiliante Domino, habere valeat sacerdotem.
 Mense Maio.
</p>
        </div2>

<div2>
          <head>EPISTOLA XXII. AD CYPRIANUM DIACONUM. <hi>Siciliae episcopos olim tertio quoque anno, jam quinto Romam proficisci solitos, ad Natale sancti Petri convenire sic procuret, ut inde nulla praetori oriatur suspicio. Moneat quoque Liparitanum et Regitanum episcopos. Libertinum consoletur.</hi> </head>
<p>Gregorius Cypriano diacono.</p>
<p>Novit dilectio tua hoc olim consuetudinem tenuisse,
ut fratres et coepiscopi nostri Romam <emph>867</emph> 
semel in triennio de Sicilia convenirent, sed nos,
eorum labori consulentes, constituisse ut suam huc
semel in quinquennio praesentiam exhiberent. At
quia jam diu est quod huc minime convenerunt, eos
<pb n="0875D"/>
hortari te volumus ut Natale sancti Petri hic, Deo
perducente, nobiscum debeant celebrare. Sed ne
<pb n="0876A"/>
forte praetori aliqua possit nasci suspicio, si eos huc
admonitos venire cognoverit, voluntatem nostram
intelligens, ita hoc ex te facere stude, ut et ipsi,
sicut praediximus, ad diem constitutum huc veniant,
et nulla de eis praetori possit esse suspicio. Liparitanum
vero et Regitanum episcopos, ut huc veniant
pariter commonebis.</p>
<p>Circa Libertinum vero virum magnificum esto
sollicitus, ut nullus illum dolus decipiat, quia aliqua
nobis de Ravennati urbe scripta sunt, ipsamque
ad te epistolam misimus, ut ex ea qualiter te erga
eum debeas exhibere possis addiscere. Consolare
autem eum, ut se non affligat, quia credimus quod
nos excellentissimus filius noster exarchus non
contristet. Nam de persona ipsius scribere non distulimus.
<pb n="0876B"/>
Sed quia in Pado idem exarchus occupatus
est, minime scripta ejus suscepimus. <note>(Cf. Joan.
Diac. l. III, n. 24.)</note> </p>
</div2>

<div2>
          <head>EPISTOLA XXIII. AD FORTUNATUM ET ANTHEMIUM. <hi>Stephanum ut desponsatae sibi monasterium ingressae res ablatas restituat, hortentur. Si renuat, indicent, ut reddere cogatur.</hi> </head>
<p>Gregorius Fortunato episcopo, et Anthemio defensori.</p>
<p>Catellus praesentium lator nobis innotuit sororem
suam, quae Stephano cuidam fuerat desponsata, divinae
propitiationis instinctu Neapoli in monasterio
fuisse conversam, atque eumdem Stephanum domum
et res ejus aliquas indebite detinere. At quia
<pb n="0876C"/>
decreta legalia <note>(Caus. 27, q. 2, c. 28)</note> desponsatam
si converti voluerit nullo omnino censuerunt damno
mulctari, fraternitas tua una cum Anthemio
subdiacono veritatem diligenti curiositate studeat
perscrutari. At si, ut edocti sumus, domum vel quid
aliud suprascriptum Stephanum injuste tenere cognoscitis,
eum adhortatio vestra instanter admoneat,
ut quae indebite detinet sine <emph>868</emph> aliqua mora
vel altercatione restituat, ne rerum alienarum restitutionem
sub qualibet excusationis specie differat.
Quem si adhortationem vestram negligere fortasse
cognoscitis, nobis tam hoc quam etiam qualiter
se causae veritas habeat, subtiliter indicate; quatenus
cognito negotii merito, aliter cogatur, aequitate
suadente, restituere quod facere propria sponte honestatis
<pb n="0876D"/>
consideratione contemnit. Latorem vero
praesentium fraternitati tuae commendantes, hortamur
<pb n="0877A"/>
ut eum illic moras pati hac pro causa diutius
non permittas.
</p>
        </div2>

<div2>
          <head>EPISTOLA XXIV. AD CANDIDUM PRESBYTERUM. <hi>Christianos quatuor redimat, qui in Judaeorum servitio Narbonae detinebantur.</hi> </head>
<p>Gregorius Candido presbytero nostro per Gallias.</p>
<p>Dominicus praesentium portitor lacrymabiliter nobis
innotuit quatuor fratres suos de captivitate a Judaeis
redemptos esse, atque eos nunc Narbonae in
eorumdem Judaeorum servitio detineri. Et quia
omnino grave exsecrandumque est Christianos esse
in servitio Judaeorum, dilectionem tuam scriptis
praesentibus adhortamur, ut cum omni subtilitate et
sollicitudine studeat perscrutari. Et si revera ita
est, atque manifesta tibi veritate constiterit quia neque
<pb n="0877B"/>
ipsi unde se redimant, neque suprascriptus portitor
habet, eos studii tui sit redimere, sciens quia
quidquid in eis dederis, tuis sine dubio rationibus
imputabitur. Mense Junio, indictione 15. <note>(Cf. Joan.
Diac. l. VI, n. 44.)</note> 
</p>
        </div2>

<div2>
          <head>EPISTOLA XXV. AD GREGORIAM. <hi>Peccata sua confessam, at de illorum remissione anxiam, consolatur, allato peccatricis, quam Marthae sororem putat, exemplo. Divinam veniae revelationem frustra postulari ostendit.</hi> </head>
<p>Gregorius Gregoriae cubiculariae Augustae.</p>
<p>Desiderata dulcedinis vestrae scripta suscepi, in
quibus vos omnino de peccatorum multitudine studuistis
accusare; sed scio quia omnipotentem <emph>869</emph> 
<pb n="0877C"/>
Dominum ferventer diligitis, atque in ejus misericordia
confido quia illa de vobis sententia ex ore
Veritatis procedit, quae de quadam sancta muliere
dicta est: <hi>Dimissa sunt ei peccata multa, quoniam dilexit
multum <note>(Luc. VII, 47)</note>
            </hi>. Quomodo autem fuerint
dimissa, in hoc etiam monstratum est quod postmodum
est secutum, quia ad pedes Domini sedebat, et
verbum ex ore illius audiebat <note>(Luc. X, 39)</note>. In contemplativa
enim vita suspensa, jam activam transcenderat,
quam adhuc Martha illius soror tenebat <note>(Ibid., 40)</note>.
Sepultum quoque Dominum studiose
quaesivit, ad monumentum inclinata corpus illius
non invenit. Sed etiam recedentibus discipulis ipsa
ante januam monumenti plorans perstitit, et quem
mortuum quaerebat, viventem videre meruit, et quia
<pb n="0877D"/>
resurrexisset discipulis nuntiavit <note>(Matth. XXVIII, 1;
Luc. XXIV, 1, seq.)</note>. Et hoc mira dispensatione pietatis
<pb n="0878A"/>
Dei fuit, ut ex ore mulieris nuntiaretur vita,
quia ex ore mulieris mors fuerat in paradiso propinata.
Quae alio quoque tempore cum Maria altera
Dominum post resurrectionem vidit, et accedens
pedes ejus tenuit. Duc, rogo, ante oculos, quae
manus, cujus tenuerunt pedes. Illa mulier quae fuerat
in civitate peccatrix, illae manus quae fuerant iniquitate
pollutae, illius tetigerunt pedes qui ad Patris
dexteram super angelorum verticem sedet. Pensemus,
si possumus, quae sint ista supernae pietatis viscera,
ut mulier, quae in profundum voraginis fuerat
demersa per culpam, ex amoris penna sic in altum
levaretur per gratiam. Impletum est, dulcis filia,
impletum quod de hoc sanctae Ecclesiae tempore
prophetica nobis voce promissum est: <hi>Et in die
<pb n="0878B"/>
illo erit domus David fons patens in ablutionem peccatoris,
et menstruatae <note>(Zach. XIII, 1)</note>
            </hi>. Domus enim
David nobis peccatoribus fons patens in ablutionem
est, quia ab in quitatum nostrarum sordibus per David
filium Salvatorem nostrum aperta jam misericordia
lavamur.</p>
<p>Quod vero dulcedo tua in suis epistolis subjunxit
importunam se mihi existere, quoadusque scribam
mihi esse revelatum quia peccata tua dimissa sunt,
rem difficilem etiam et inutilem postulasti: difficilem
quidem, quia ego indignus sum cui revelatio
fieri debeat; inutilem vero, quia secura de peccatis
tuis fieri non debes, nisi cum jam in die vitae tuae ultimo
plangere eadem peccata minime valebis. Quae
dies quousque veniat, semper suspecta, semper trepida
<pb n="0878C"/>
metuere culpas debes, atque eas quotidianis
fletibus lavare. Certe Paulus apostolus jam ad tertium
coelum ascenderat, in paradisum quoque ductus
fuerat, arcana verba audierat, quae homini loqui non
liceret <note>(II Cor. XII, 2, 3, 4)</note>, et tamen adhuc trepidans,
dicebat: <hi>Castigo corpus meum, et servituti subjicio,
ne forte aliis praedicans, ipse reprobus efficiar <note>(I Cor. IX, 27)</note>
            </hi>.
Adhuc timet qui jam ad coelum ducitur,
et jam temere non vult qui adhuc in terra conversatur?
Perpende, dulcissima filia, quia mater negligentiae
solet esse securitas. <emph>870</emph> Habere ergo
in hac vita non debes securitatem, per quam negligens
reddaris. Scriptum est enim: <hi>Beatus vir qui
semper est pavidus <note>(Prov. XXVIII, 14)</note>
            </hi>. Et rursus
scriptum est: <hi>Servite Domino in timore, et exsultate
<pb n="0878D"/>
ei cum tremore <note>(Psal. II, 11)</note>
            </hi>. In pauco ergo hujus
vitae tempore mentem vestram necesse est ut tremor
<pb n="0879A"/>
teneat, quatenus per securitatis gaudium sine fine
postmodum exsultet. Omnipotens Deus sancti Spiritus
sui gratia mentem vestram repleat, et post
fletus, quos quotidie in oratione funditis, ad gaudia
vos aeterna perducat. <note>(Cf. Joan. Diac. l. IV, n. 60.)</note> </p>
</div2>

<div2>
          <head>EPISTOLA XXVI. AD THEOCTISTAM PATRICIAM. <hi>Gratulatur quod inter hominum tumultus studeat lectioni, atque ad aeterna suspiret. Utrum eadem sint Augustae studia quaerit. De compunctione duplici agit fusius. Theoctistam hortatur ut regiorum puerorum institutioni studiose invigilet, mutuamque illis inspiret charitatem et mansuetudinem in subjectos. Pecuniae, quam Theoctista miserat, dimidia parte captivos redemit; reliqua fovet moniales, quarum sanctitate servatam censet Romam. Mittit clavem a corpore sancti Petri, de qua miraculum narrat.</hi> </head>
<p>
            <pb n="0879B"/>Gregorius Theoctistae patriciae.</p>
<p>Quod in tanto tumultu causarum vestra excellentia
posita sacri verbi ubertate plena est, atque ad
aeterna incessanter gaudia suspirat, magnas omnipotenti
Deo gratias ago, quia hoc in vobis esse impletum
video quod de electis patribus scriptum est: <hi>Filii autem Israel ambulaverunt per siccum per medium
mare 
 <note>(Exod. XV, 19)</note>
            </hi>. At contra: <hi>Ego veni in
altitudinem maris, et tempestas demersit me <note>(Psal.
LXVIII, 3)</note>
            </hi>. Vos vero ad repromissionis patriam inter
undas causarum saecularium siccis, ut video, gressibus
ambulatis. Agamus ergo gratias ei spiritui qui
corda quae implet levat, qui inter tumultus hominum
 solitudinem in mente facit. In cujus praesentia
 nullus locus cumpunctae animae non est secretus.
<pb n="0879C"/>
Aeternae enim suavitatis odorem trahitis, atque ideo
sponsum animae ardenter amatis, ita ut cum coelesti
sponsa ei dicere possitis: <hi>Trahe me post te, in odore
unguentorum tuorum currimus <note>(Cant. I, 3)</note>
            </hi>. In epistolis
autem excellentiae vestrae hoc minus reperi, quia
mihi de serenissima domina indicare noluit quam
studiose legat, vel in lectione qualiter compungatur.
Prodesse quippe ei multum debet vestra praesentia,
ut inter causarum fluctus, quos assidue patitur, ex
quibus, velit nolit, foras trahitur, semper ad amorem
coelestis patriae interius revocetur; et hoc quoque investigare
debetis, quoties ei pro sua anima lacrymae
dantur, utrum adhuc ex timore an jam ex amore
compungatur.</p>
<p>Duo quippe sunt compunctionis genera, sicut scitis.
<pb n="0879D"/>
Unum quod aeternas poenas metuit, aliud quod
de coelestibus praemiis suspirat, quia Deum sitiens
<pb n="0880A"/>
anima, prius timore compungitur, post amore. <emph>871</emph> 
Ante enim semetipsam in lacrymis afficit, quia dum
malorum suorum recolit, pro his perpeti supplicia
aeterna pertimescit. At vero cum longa moeroris anxietate
fuerit formido consumpta, quaedam jam de praesumptione
veniae securitas nascitur, et in amore
coelestium gaudiorum animus inflammatur. Et qui
prius flebat ne duceretur ad supplicium, postmodum
flere amarissime incipit, quia differtur a regno.
Contemplatur etenim mens qui sint illi angelorum
chori, quae ipsa societas beatorum spirituum, quae
visio internae claritatis Dei; et amplius plangit quia
a bonis perennibus deest quam flebat prius cum mala
aeterna metuebat; sicque fit ut perfecta compunctio
formidinis trahat animum ad compunctionem dilectionis.
<pb n="0880B"/>
Quod bene in sacra veracique historia figurata
narratione describitur, quae ait: <hi>Axa filia Caleph
sedens super asinam suspiravit. Cui dixit pater
suus: Quid habes? At illa respondit: Da mihi benedictionem.
Terram Australem et arentem dedisti mihi,
junge et irriguam. Et dedit ei pater suus irriguum
superius, et irriguum inferius <note>(Jos. XV, 18, 19)</note>
            </hi>. Axa
quippe quidem super asinam sedet, cum irrationabilibus
carnis suae motibus anima praesidet. Quae suspirans
a patre terram irriguam petit, quia a Creatore
nostro cum magno desiderio quaerenda est lacrymarum
gratia. Sunt namque nonnulli qui jam in dono
perceperunt libere pro justitia eloqui, oppressos
tueri, indigentibus propria tribuere, ardorem fidei
habere, sed adhuc gratiam lacrymarum non habent.
<pb n="0880C"/>
Hi nimirum terram Australem et arentem habent,
sed adhuc irrigua indigent, quia in bonis operibus
positi, in quibus magni atque ferventes sunt, oportet
valde ut aut timore supplicii, aut amore regni
coelestis peccata, sine quibus vivere non possunt, quotidie
plorent. Sed quia, ut dixi, duo sunt compunctionis
genera, dedit ei pater suus irriguum superius, et
irriguum inferius. Irriguum quippe superius accipit
anima, cum se in lacrymis regni coelestis desiderio
affligit; irriguum vero inferius accipit, cum inferni
supplicia flendo pertimescit. Et quidem prius inferius,
et post irriguum superius datur. Sed quia compunctio
amoris magna dignitate praeeminet, necesse
fuit ut prius irriguum superius, et post irriguum inferius
diceretur. Vos ergo, quae, operante omnipotente
<pb n="0880D"/>
Domino, utraque compunctionis genera experimento
nostis, quantum per verba serenissimae dominae
<pb n="0881A"/>
vestrae prodestis quotidie sollicite perscrutari debetis.</p>
<p>Peto autem ut parvulos dominos quos nutritis
praecipue moribus instruere curetis, et gloriosos eunuchos
qui eis deputati sunt admonere ut ea illis loqui
debeant quae eorum mentes in charitate circa se
invicem et erga subjectos in mansuetudine compungant,
ne si quid odii modo inter se conceperint, in
aperto postea erumpat. Verba siquidem nutrientium
aut lac erunt, si bona sunt, aut venenum, si mala.
Talia ergo nunc eis suggerant quae postmodum ostendant
quam bona fuerint quae a nutritorum suorum
ore suxerunt.</p>
<p> <emph>782</emph> Praeterea triginta auri libras dilectus filius
meus Sabinianus diaconus ab excellentia vestra
transmissas in redemptionem captivorum dandas
<pb n="0881B"/>
atque pauperibus erogandas detulit, de quibus gaudeo,
sed mihi pertimesco, quia apud tremendum
judicem non solum de sancti Petri apostolorum
principis substantia, sed etiam de vestris rebus rationem
redditurus vado. Vobis autem omnipotens
Deus pro terrenis coelestia, pro temporalibus aeterua
restituat. Indico vero quia ex Crotonensi civitate,
quae, super Adriaticum mare in terra Italiae posita,
transacto anno a Langobardis capta est, multi viri
ac multae mulieres nobiles in praedam ductae sunt,
et filii a parentibus, parentes a filiis, et conjuges a
conjugibus divisi, ex quibus aliqui jam redempti
sunt. Sed quia gravia pretia eis dicunt, multi apud
nefandissimos Langobardos hactenus remanserunt.
Mox autem medietatem pecuniae quam transmisistis,
<pb n="0881C"/>
in eorum redemptionem transmisi. De medietate vero
ancillis Dei, quas vos Graeca lingua monastrias
dicitis, lectisternia emere disposui, quia in lectis
suis gravi nuditate in hujus hiemis vehementissimo
frigore laborant, quae in hac urbe multae sunt. Nam
juxta notitiam qua dispensantur tria millia reperiuntur.
Et quidem de sancti Petri apostolorum principis
rebus octoginta annuas libras accipiunt. Sed
ad tantam multitudinem ista quid sunt, maxime
in hac urbe, ubi omnia gravi pretio emuntur? Harum
vero talis vita est, atque in tantum lacrymis et
abstinentia districta, ut credamus quia si ipsae non
essent, nullus nostrum jam per tot annos in loco
hoc subsistere inter Langobardorum gladios potuisset. <note>(Cf. Joan. Diac. l. II, n. 27.)</note> </p>
<p>
            <pb n="0881D"/>Praeterea benedictionem sancti Petri apostoli clavem
a sacratissimo ejus corpore transmisi, de qua
videlicet clavi hoc est gestum quod narro miraculum.
Dum eam quidam Langobardus civitatem ingressus
in Transpadanis partibus invenisset, quia
sancti Petri clavis esset despiciens, sed pro eo quod
eam auream vidit facere sibi ex illa aliquid aliud
volens, eduxit cultellum ut eam incideret. Qui mox
cultellum cum quo eam per partes mittere voluit, arreptus
per spiritum, sibi in gutture defixit, eademque
<pb n="0882A"/>
hora exstinctus cecidit. Et dum illic rex Langobardorum
Autharith atque alii multi ejus homines adessent,
et is qui se percusserat, seorsum mortuus, clavis
vero haec seorsum jaceret in terra, factus est
omnibus vehementissimus timor, ut eamdem elavem
de terra levare nullus praesumeret. Tunc quidam
Langobardus catholicus, qui sciebatur orationi et
eleemosynis deditus, Minulfus nomine, vocatus est,
atque ipse hanc levavit de terra. Autharith vero pro
eodem miraculo aliam clavem auream fecit, atque
cum ea pariter ad sanctae memoriae decessorem
meum transmisit, indicans quale per eam miraculum
contigisset. Ipsam ergo vestrae excellentiae transmittere
studui, per quam omnipotens Deus superbientem
et perfidum hominem peremit, ut per eam vos qui
<pb n="0882B"/>
eum timetis et diligitis, et praesentem salutem et
aeternam habere valeatis.
</p>
        </div2>

<div2>
          <head> <emph>873</emph> EPISTOLA XXVII. AD ANASTASIUM EPISCOPUM. <hi>Universalis vocabulum a Constantinopolitano episcopo usurpari, non magni interesse sentiebat cum imperatore Anastasius. Gregorius hocce vocabulo universam Ecclesiae fidem corrumpi contendit.</hi> </head>
<p>Gregorius Anastasio episcopo Antiocheno.</p>
<p>Desideratam suavissimae vestrae sanctitatis epistolam
communi filio Sabiniano diacono deferente suscepi,
in qua non linguae, sed animae verba profluebant.
Et non mirum si bene loquitur qui perfecte vivit.
Quia enim per magistrum spiritum in schola cordis
 praecepta vitae didicistis, terrena cuncta despicere,
ad coelestem patriam festinare, quantum vos in
<pb n="0882C"/>
bono profecistis, tantum bona etiam de aliis sentitis.
Dum vero in scriptis vestrae beatitudinis multa de me
dici laudabilia audirem, intellexi studium, quia commemorare
voluistis non quid sum, sed quid esse debeam.
Illud vero quod me dicitis morum meorum
debere reminisci, et maligno spiritui quaerenti animas
cribrare pro nulla causa locum dare, ego quidem me
semper malis moribus fuisse recolo, atque eosdem in
me mores si possum vincere ac delere summopere
festino. Si tamen, ut vos creditis aliquid boni habui,
in omnipotentis Dei adjutorio confido quia oblitus
non sum. Sed sanctitas vestra, ut video, in praemissis
verbis dulcedinis, et subsequenti hoc verbo epistolam
suam api esse similem voluit, quae mel simul et aculeum
portat, ut me et melle satiaret, et aculeo pungeret.
<pb n="0882D"/>
Sed inter haec ego ad meditandam Salomonis
vocem redeo: <hi>Quia meliora sunt vulnera diligentis,
quam inimici blandientis oscula <note>(Prov. XXVII, 6)</note>
            </hi>.</p>
<p>Quod vero dicitis pro nulla causa dare nos locum
scandalo debere, haec mihi et piissimus Dominus filius
vester, pro cujus vita incessanter orandum est,
jam saepius scripsit; et quod ille ex potestate, scio
quia hoc vos ex amore dicitis. Nec miratus sum vos
in vestris epistolis imperialia verba posuisse, quia
habent inter se maximam cognationem amor et potestas.
<pb n="0883A"/>
Nam utraque principaliter praesuirunt, utraque
per auctoritatem semper loquuntur.</p>
<p>Et quidem in suscipienda fratris et consacerdotis
nostri Cyriaci synodica epistola dignum non fuit ut
pro causa profani vocabuli moras facerem, ne unitatem
sanctae Ecclesiae perturbarem; sed tamen de
eodem superstitioso et superbo vocabulo eum admonere
studui, dicens quia pacem nobiscum habere non
posset, nisi elationem praedicti verbi corrigeret, quam
primus apostata invenit. Vos tamen eamdem causam
nullam esse dicere non debetis, quia si hanc aequanimiter
portamus, universae Ecclesiae fidem corrumpimus.
Scitis enim quanti non solum haeretici, sed
etiam haeresiarchae de Constantinopolitana Ecclesia
sunt egressi. Et ut de honoris vestri injuria taceam,
si unus episcopus vocatur universalis, universa Ecclesia
<pb n="0883B"/>
corruit, si unus universus cadit. Sed absit haec
stultitia, absit haec levitas ab auribus meis. <emph>874</emph> In
omnipotente autem Domino confido, quia quod promisit
citius impleturus est: <hi>Omnis qui se exaltat humiliabitur <note>(Luc. XIV, 18, 11)</note>
            </hi>.</p>
<p>Haec occupatus in multis ad epistolarum vestrarum
dicta in brevitate respondi; nam quae modo loqui per
scripta non debeo, in animo signata manent. Peto ut
me beatitudo vestra in suis sanctis orationibus semper
ad memoriam reducat, quatenus a malis me temporalibus
et aeternis vestrae intercessiones eripiant.
Pro serenissimo autem domino imperatore studiose
et ferventer orate, quia valde est ejus vita mundo
necessaria. Cesso autem amplius dicere, quia et vos
non dubito scire.</p>
</div2>

<div2>
          <head>EPISTOLA XXVIII. AD THEODORUM MEDICUM. <hi>Missas in captivos et pauperes eleemosynas laudat. Clavem a corpore sancti Petri vicissim mittit.</hi> </head>

<pb n="0883C"/>
<p>Gregorius Theodoro medico Constantinopolitano.</p>
<p>Dilectissimus filius meus Sabinianus diaconus ad
me reversus nulla mihi gloriae vestrae scripta detulit,
sed ea quae transmissa sunt captivis et pauperibus
deportavit, unde et intellexi causam. Ideo enim homini
loqui per epistolas noluistis, quia omnipotenti
Deo verbum in bona operatione feceratis. Habet enim
haec eadem vestra operatio vocem propriam, quae
 ad aures Dei secretas clamat, sicut scriptum est: <hi>Absconde eleemosynam iu sinu pauperis, et haec 
 pro
te exorabit <note>(Eccli. XXIX, 15)</note>
            </hi>. Et quidem mihi, fateor,
<pb n="0883D"/>
triste est aliena expendere, et super eas quas de
substantia ecclesiastica habeo adhuc etiam de rebus
suavissimi filii mei domni Theodori rationes ponere.
<pb n="0884A"/>
Vestrae tamen benignitati congaudeo, quia sollicite
attenditis, atque custoditis hoc quod Veritas dicit: <hi>Date eleemosynam, et ecce omnia munda sunt vobis <note>(Luc. XI, 41)</note>
            </hi>.
Et hoc quod scriptum est: <hi>Sicut aqua
exstinguit ignem, sic eleemosyna exstinguit peccatum <note>(Eccli. III, 33)</note>
            </hi>.
Paulus quoque apostolus ait: <hi>Vestra
abundantia illorum inopiam suppleat, ut et illorum
abundantia vestrae sit inopiae supplementum <note>(II Cor.
VIII, 14)</note>
            </hi>. Tobias filium admonet, dicens: <hi>Si multum
tibi fuerit, abundanter tribue; si autem parum, etiam
de exiguo libenter impertire <note>(Tob. IV, 9)</note>
            </hi>. Vos itaque
haec omnia praecepta servatis; sed pro nobis ut oretis
petimus, ne laborum vestrorum fructus indiscrete
et non sicut necesse est dispensemus, ne unde vos
peccata minuitis, nos inde cumulemus. Omnipotens
autem Deus sua vos protectione custodiat, sicque vobis
<pb n="0884B"/>
in terreno palatio humanam gratiam tribuat, ut
post longa vos tempora ad coelestis palatii gaudia
aeterna perducat.</p>
<p>Benedictionem vero sancti Petri apostolorum principis,
quem multum diligitis, clavem a sacratissimo
ejus corpore vobis transmisimus, in qua ferrum de
catenis ejus clausum est, ut quod illius collum ligavit
ad martyrium, vestrum ab omnibus peccatis solvat.</p>
</div2>

<div2>
          <head> <emph>875</emph> EPISTOLA XXIX. AD ANDREAM. <hi>Contemnendas saeculi dignitates, ut coelestibus liceat studiis vacare.</hi> </head>
<p>Gregorius Andreae.</p>
<p>Magnitudinis vestrae scripta suscipiens, cognita salute
vestra, gavisus sum, et de benignitate piissimae
<pb n="0884C"/>
domnae, quae erga vos suam gratiam ostendere dignata
est, valde laetatus. Et quod domna Constantina, clarissima
puella, priusquam nuptias faceret, ab hujus
mundi illecebris est erepta, vehementer exsulto. Illud
autem quod vos in militiam sponsi ejus intrasse dixistis,
et quod serenissimo domno imperatori commendari
voluistis, ut vobis aliqua injungat, ubi vos utiles
esse existimat, mentem meam non modico moerore
tetigit, quia ego bonitatem morum vestrorum in aliud
tendere semper existimavi. Multos autem novi qui
in servitio reipublicae positi vehementer affliguntur,
quia eis non licet vacare et peccata sua plangere; et
vos quare, nescio, implicari desideratis? Cur enum,
magnifice fili, non consideras quia mundus in fine
est? Omnia urgentur quotidie, ad reddendas rationes
<pb n="0884D"/>
aeterno et tremendo judici ducimur. Quid ergo aliud
nisi de adventu illius cogitare debemus? Vita enim
nostra naviganti est similis: is namque qui navigat
<pb n="0885A"/>
stet, sedeat, jaceat. Vadit, quia impulsu navis ducitur.
Ita ergo et nos sumus, qui sive vigilantes, sive
dormientes, sive tacentes, sive loquentes, sive ambulantes,
sive volentes, sive nolentes, per momenta
temporum quotidie ad finem tendimus. Cum igitur
finis nostri dies advenerit, ubi nobis erit omne quod
modo cum tanta cura quaeritur et cum sollicitudine
congregatur? Non ergo honor, non divitiae quaerendae
sunt, quae dimittuntur. Sed si bona quaerimus, illa
diligamus quae sine fine habebimus. Si autem mala
pertimescimus, illa timeamus quae a reprobis sine
fine tolerantur.</p>
<p>Hoc ipsum vero esse in obsequio piissimi principis,
quanta est mentis occupatio in appetitu terrenae gratiae,
et quantus est timor ne haec eadem gratia perdatur,
<pb n="0885B"/>
si adepta fuerit? Perpende ergo quae poena sit,
aut prosperitatis desiderio fatigari, aut adversitatis
timore pavescere. Unde magis suadeo ut magnitudo
vestra in suo proposito quondam, in pauco tempore
delectabili receptaculo peregrinationis vivere studeat,
et quietam ac tranquillam vitam ducere, sacris
lectionibus vacare, coelestia verba meditari, in aeternitatis
amore se accendere, de terrenis rebus secundum
vires bona opera agere, et regnum perpetuum
in <emph>876</emph> eorum remuneratione sperare. Sic autem
vivere, jam in aeternitatis vita partem habere est.</p>
<p>Haec, magnifice fili, loquor, quia multum te diligo.
Et quia in procellas et fluctus tendis, verborum
meorum funibus te ad littus revoco; et si trahentem
sequi volueris, quae pericula evaseris, quae gaudia
<pb n="0885C"/>
inveneris, in ipso quietis tuae littore positus agnosces.</p>
<p>Praeterea gratias ago quia me de duabus personis
quae cum glorioso Callicino venerunt cautum reddere
studuistis quamvis personae ejus quam prius
magnitudo vestra nominavit, jam in malis non modicum
experimentum tenemus. Sed quia mala sunt
tempora, omnia cum gemitu portamus. Omnipotens
autem Deus sua vos protectione custodiat, detque
vobis et hic bene agere, et apud se in perpetuum
in aeterna gloria gaudere.</p>
</div2>

<div2>
          <head>EPISTOLA XXX. AD NARSAM RELIGIOSUM. <hi>Afflictum consolatur. A Christiano adversa non recusanda ostendit. Cur monasteriorum incolis, aliisve Constantinopoli degentibus non scribat. Gaudet de Esychiae transitu. Domnae Dominicae quid agendum. Mittit munuscula. Anatolium commendat.</hi> </head>

<pb n="0885D"/>
<p>Gregorius Narsae religioso.</p>
<p>Cum Romanum defensorem ad urbem regiam mitterem,
diu scripta vestra requisivit, sed inveniri
minime potuerunt: postmodum vero inter multas
aliorum epistolas sunt inventa, in quibus mihi dulcedo
vestra suas afflictiones et tribulationes spiritus
<pb n="0886A"/>
indicat, et adversitates malorum hominum manifestat.
Sed, rogo, in his omnibus revoca ad mentem
hoc quod et credo, quia nunquam oblivisceris: <hi>Quia
omnes qui pie volunt vivere in Christo persecutionem
patiuntur <note>(II Tim. III, 12)</note>
            </hi>. Qua in re ego fidenter dico
quia minus pie vivis, si minus persecutionem pertuleris.
Idem quoque doctor gentium quid aliud discipulis
dicat audiamus: <hi>Ipsi scitis, fratres, nostrum
introitum ad vos, quia non inanis fuit, sed ante passi et
contumeliis affecti <note>(I Thess. II, 1)</note>
            </hi>. Ecce, dulcissime
fili, praedicator sanctus ingressum suum vacuum fuisse
perhibuit, si contumelias non pertulisset; et tua charitas
 dicere bona vult, sed mala perpeti recusat.
Unde necesse est ut inter adversa se strictius accingat,
ut desiderium ad amorem Dei atque studium
<pb n="0886B"/>
 bonae operationis ipsa plus adversitas augeat. Sic
semina messium gelu cooperta fertilius germinant,
sic ignis flatu premitur ut crescat. Scio quidem quia
ex tot malarum linguarum sermonibus perversis tempestatem
validam pateris, in mente contradictionum
fluctus sustines. Sed redeat ad animum quod per
Psalmistam Dominus dicit: <hi>Exaudivi te</hi> <emph>877</emph> <hi>in abscondito
tempestatis, probavi te ad aquas contradictionis <note>(Psal. LXXX, 8)</note>
            </hi>.
Si enim inter contradicentes
ea quae Dei sunt egeris, tunc verus operator probaris.</p>
<p>Dulcissima autem vestra charitas mihi scripsit, ut
monasteriis quae per orationes et magisterium vestrum
a filio nostro domno Paulo instituta sunt, aliquid
admonendo scriberem. Sed si Dei sunt vasa,
scio quia per compunctionis gratiam fontem sapientiae
<pb n="0886C"/>
intus habent, et meae siccitatis guttas parvulas
suscipere non debent. Perfecta vero vestra sapientia
recolit quia in paradiso pluvia non fuit, sed fons
ascendebat de medio paradisi, qui irrigaret faciem
terrae. Illae ergo animae quae per compunctionis gratiam
fontem in semetipsis habent, de aliena lingua
pluviam necessariam non habent.</p>
<p>Per scripta autem vestra mihi transitum domnae
Esychiae nuntiastis; et magna exsultatione gavisus
sum, quia illa bona anima feliciter ad suam patriam
pervenit, quae in patria laborabat aliena. Gloriosas
autem filias meas domnam Dominicam, et domnam
Eudochiam mea vice salutate. Sed quia praedictam
domnam Dominicam jam diu est quod audio praepositam
factam, in hoc circa eam vestra charitas vigilet,
<pb n="0886D"/>
ut quia jam servire in labore terreni palatii non
compellitur, omnes mundi hujus strepitus perfecte
fugiat, totam se Deo conferat, nihil de se extra se
relinquat; sed et quantas valet animas in Creatoris sui
servitium colligat, ut earum mentes per verbum ejus
gratiam compunctionis accipiant, et tanto celerius ipsa
ab omnibus peccatis suis absoluta sit, quanto per ejus
<pb n="0887A"/>
vitam et linguam etiam aliarum animae peccatorum
suorum nexibus eruperint. Quia autem nemo hominum
in hoc mundo sine peccato est, et quid est aliud
peccare nisi a Deo fugere? fiducialiter dico etiam
eamdem filiam meam peccata aliqua habere. Ut ergo
dominae suae, id est aeternae sapientiae perfecte satisfaciat,
quae sola fugit, cum multis redeat. Aversionis
enim suae culpa nulli imputabitur, quae revertens
lucrum reportat.</p>
<p>Domnum autem Alexandrum et domnum Theodorum
mea per vos peto vice salutari. Quod vero
scribitis, ut excellentissimae filiae meae domnae Gurdiae,
et sanctissimae filiae ejus domnae Theoctistae,
et magnificis earum hominibus domno Marino, et
domno Christidoro scribere debeam, eosque aliquid
<pb n="0887B"/>
de anima sua admonere, bene scit dulcissima vestra
magnitudo quia hodie in Constantinopolitana civitate
 qui de Latino in Graecum dictata bene transferant
non sunt. Dum enim verba custodiunt,
et sensus minime attendunt, nec verba intelligi faciunt,
et sensus frangunt. Pro qua re praedictae filiae
meae domnae Gurdiae breviter scripsi, nam caeteris
tacui. Duas autem camisias, et quatuor oraria
vobis transmisi, quae praedictis viris ex benedictione
sancti Petri peto humiliter offerri. Praeterea quidam
moriens unum mihi puerulum dimisit: de cujus
anima cogitans, eum dulcedini vestrae transmisi,
ut in ejus vivat in hac terra servitio per quem ad
libertatem coeli valeat pervenire. Dilectissimum autem
filium meum Anatolium diaconum, quem ad
<pb n="0887C"/>
facienda responsa Ecclesiae in urbem regiam transmisi,
peto ut frequenter dulcissima vestra charitas
visitet, ut post labores quos in causis saecularibus
patitur, in verbo Dei vobiscum requiem inveniat, et
quasi quodam candido linteo ejusdem laboris terreni
sudorem detergat. Quem personis omnibus quae
vobis notae sunt commendate, quamvis scio quia si
perfecte cognoscitur, commendatione non eget. Vos
autem quantum sanctum Petrum apostolum, quantum
me diligitis, in ipso monstrate. Omnipotens
autem Deus dulcissimam mihi charitatem vestram
<pb n="0888A"/>
ab interioribus hostibus exterioribusque custodiat;
et quando ei placuerit, ad coelestia vos regna perducat. <note>(Vide l. I, ep. 6.)</note> </p>
</div2>

<div2>
          <head>EPISTOLA XXXI. AD CYRIACUM EPISCOPUM. <hi>De submovendo profano vocabulo, ut pax Ecclesiae conservetur, et scandala multorum auferantur.</hi> </head>
<p>Gregorius Cyriaco episcopo Constantinopolitano.</p>
<p>Scripta beatitudinis vestrae suscepimus, quae nobis
 non linguae, sed animae verba loquebantur.
Aperiebant etenim mentem, quae tamen mihi clausa
non erat, quia per memetipsum suavitatis ipsius
experimentum tenebam. Unde omnipotenti Deo incessanter
gratias refero, quia si erga nos in corde
vestro virtutum mater charitas permanet, bonorum
<pb n="0888B"/>
operum ramos nunquam amittitis, qui ipsam
bonitatis radicem tenetis. Oportet ergo ut mihi
atque omnibus fratribus vestris ejusdem charitatis
pulchritudinem in hoc primum opere monstretis, ut
verbum superbiae, per quod grave scandalum in
Ecclesiis generatur, auferre festinetis, hoc modis
omnibus implentes quod scriptum est: <hi>Solliciti servare
unitatem spiritus in vinculo pacis <note>(Ephes. IV, 3)</note>
            </hi>.
Et rursus: <hi>Nullam occasionem dare adversario maledicti
gratia <note>(I Tim. V, 14)</note>
            </hi>. Tunc enim ostensa
charitas vera est, si per typum superbiae inter nos
schisma non fuerit. Ego enim Jesum testem invoco
in anima mea, quia a summo <emph>879</emph> usque ad ultimum
nulli hominum dare scandali occasionem volo. Omnes
magnos esse et honorabiles cupio, quorum tamen
<pb n="0888C"/>
honor honori omnipotentis Dei non detrahat.
Nam quisquis se contra Deum honorari appetit, mihi
honorabilis non est. Sed ut cognoscatis quam erga
vestram beatitudinem habeam voluntatem, dilectis
simum filium meum Anatolium diaconum ad piissimorum
dominorum vestigia transmisi, qui eorum
pietati ac vestrae fraternitati satisfaciat, quia nulli
in hac causa nocere appeto, sed humilitatem Deo
placitam, et sanctae Ecclesiae concordiam custodire.
Et quia hostis omnipotentis Dei Antichristus juxta
est, studiose cupio ne proprium quid inveniat non
<pb n="0889A"/>
solum in moribus, sed etiam in vocabulo sacerdotum.
Ea ergo quae novo modo introducta sunt ipso ordine
quo illata sunt auferantur, et pax nobis illibata
in Domino permanebit. Nam quae erit inter nos dulcedo,
quae charitas, si nosmetipsos voce refovemus,
et rebus pungimur? Hoc ergo vestra sanctitas agat,
ut bona quae dicitis nos in cordis medulla sentiamus
quatenus dum in unanimitate corda fuerint sacerdotum,
pro piissimorum dominorum vita deprecantes,
tanto citius exaudiri mereamur, quanto et orationes
vestras ante Dei oculos pax illuminat, et discordiae
macula non obscurat.
</p>
        </div2>

<div2>
          <head>EPISTOLA XXXII. AD ANASTASIUM PRESBYTERUM. <hi>De contentione tollenda quae inter patrem monasterii, quod Neas dicitur, et Jerosolymorum episcopum exorta erat.</hi> </head>

<pb n="0889B"/>
<p>Gregorius Anastasio presbytero.</p>
<p>Quia bonus homo de bono thesauro cordis sui bona
proferat <note>(Matth. XII, 35; Luc. VI, 45)</note>, hoc tua
charitas et semper vivendo, et modo mihi in epistola
sua loquendo monstravit; in qua inveni duos
quosdam de virtutibus litigantes, te videlicet pro
charitate, atque alium pro timore et humilitate
contendere. Et quamvis in multis occupatus,
quamvis Graecae linguae nescius, in contentione
tamen vestra judex resedi; sed, requisita veritate,
in meo judicio contradictorem tuum ipse
vicisti per apostolicam sententiam, quam vobis
contendentibus protuli: <hi>Quia timor non est in
charitate, sed perfecta charitas foras mittit timorem.
<pb n="0889C"/>
Quoniam timor paenam habet; qui autem timet, non
est perfectus in charitate.</hi> Tua itaque fraternitas
quantum in charitate perfecta sit scio. Et quia omnipotentem
Deum multum diligit, oportet ut de proximo
multum praesumat. Non enim loca vel ordines
Creatori nostro nos proximos faciunt, sed ei nos
aut merita bona jungunt, aut mala disjungunt. Quia
ergo adhuc incertum est quis interius qualis sit, cur
non audebas scribere, dum inter me et te quis sit
superior ignores? Et quidem bene te vivere scio, me
autem multis oneratum peccatis novi. Sed etsi ipse
peccator es, me tamen multo melior, quia tu tua
tantummodo, ego vero et eorum qui mihi commissi
sunt peccata porto. In hoc ergo te altum, in hoc te
magnum aspicio, <emph>880</emph> quia ante humanos oculos
<pb n="0889D"/>
in magno atque in alto loco minime profecisti; in
quo saepe dum exterius ab hominibus honor tribuitur,
<pb n="0890A"/>
ad ima animus mergitur, quia curis discerpentibus
gravatur. Tibi autem omnipotens Deus juxta
hoc quod scriptum est: <hi>Ascensus in corde disposuit,
in convalle lacrymarum <note>(Psal. LXXXIII, 6)</note>
            </hi>. Multo autem
me altior, multo sublimior videri poteras, si
neque ducatum monasterii, quod Neas dicitur, suscepisses,
quia in eodem monasterio, sicut audio,
monachorum quidem species tenetur, multa vero
sub sanctitatis habitu saecularia aguntur. Sed etiam
ad hoc te existimabo coelesti gratia pervenisse, si ea
quae in loco illo omnipotenti Deo displicent te fuerint
duce correcta.</p>
<p>Sed quia inter patrem ejusdem monasterii, et
pastorem Jerosolymorum Ecclesiae semper esse
jurgia consueverunt, credo quod omnipotens Deus
<pb n="0890B"/>
idcirco dilectionem tuam et sanctissimum fratrem
et consacerdotem meum Amos esse uno tempore
Jerosolymis voluit, ut ea quae praedixi jurgia tolerentur.
Nunc ergo ostendite quantum vos prius
amastis. Scio quia utrique abstinentes, utrique docti,
utrique humiles estis; unde necesse est ut Salvatoris
nostri gloria juxta vocem Psalmi in tympano et
choro laudetur <note>(Psal. CL, 4)</note>. In tympano etenim
sonus ex pelle sicca est, in choro vero vocum concordia.
Quid igitur per tympanum nisi abstinentia,
quid per chorum nisi unanimitas designatur? Quia
ergo per abstinentiam Dom num laudatis in tympano,
peto per unanimitatem laudetis in choro. Per semetipsam
quoque Veritas dicit: <hi>Habete sal in vobis, et
pacem habete inter vos <note>(Marc. IX, 49)</note>
            </hi>. Quid per sal
<pb n="0890C"/>
nisi sapientia designatur, Paulo attestante qui ait: <hi>Sermo vester in gratia semper sale sit conditus 
 <note>(Coloss.
IV, 6)</note>
            </hi>. Quia ergo per doctrinam verbi coelestis sal habere
vos novimus, restat ut per charitatis gratiam
etiam inter vos pacem toto corde teneatis. Haec,
charissime frater, dico, quia utrosque vos multum
diligo, atque omnino pertimesco ne orationum vestrarum
sacrificia ex aliqua inter vos dissensione
maculentur.</p>
<p>Benedictionem vero quam et prius per Exhilaratum
 Secundicerium, et postmodum per Sabmianum
diaconum transmisistis, cum gratiarum actione suscepi,
quia de sancto loco decuit vos sancta transmittere,
et cui assidue ministratis, ex vestro ipso munere
demonstrare. Omnipotens Deus sua vos dextera
<pb n="0890D"/>
protegat, atque a malis omnibus servet illaesos. <note>(Cf.
Joan. Diac. l. IV, n. 61.)</note> 
</p>
        </div2>

<div2>
          <head>EPISTOLA XXXIII. AD MAURICIUM AUGUSTUM. <hi>Contendit se temere indiscretum nominatum fuisse, quod Cyriacum episcopum Constantinopolitanam, qui universalem se nominat, reprehenderit.</hi> </head>

<pb n="0891A"/>
<p>Gregorius Mauricio Augusto.</p>
<p>Dominorum pietas provida, ne quid fortasse scandali
in unitate sanctae Ecclesiae ex sacerdotum dissensione
generari potuisset, semel ac bis <emph>881</emph> me admonere
dignata est ut responsales fratris et consacerdotis
mei Cyriaci benigne susciperem eosque ad remeandum
citius relaxarem. Et licet, piissime domine,
apte et provide cuncta praecipiatis, ego tamen invenio
quia eorum judicio indiscretus esse ex hac tali
admonitione reprehendor. Nunquidnam si ex superbo
ac profano vocabulo meus non in modico est animus
<pb n="0891B"/>
vulneratus, tantae indiscretionis esse potui ut nescirem
 quid unitati fidei, quid concordiae ecclesiasticae
deberem, et fratris mei responsales et synodicam
epistolam suscipere cujuslibet causae amaritudine
interveniente recusarem? Absit hoc. Nimis mihi fuerat
desipuisse sic sapere. Aliud namque est quod
conservandae unitati fidei, atque aliud quod debemus
compescendae elationi. Distinguenda ergo erant tempora,
ne praedicti fratris mei ex quolibet articulo
 novitas turbaretur. Unde et responsales ejus cum
magno affectu suscepi. Quidquid debui charitatis exhibui,
meliusque eos quam consuetudo prisca fuerat
honoravi, et mecum feci eos sacra missarum solemnia
celebrare, quia sicut meus diaconus ad exhibenda
sancta mysteria illi non debet ministrare, qui
<pb n="0891C"/>
elationis culpam aut commisit, aut commissam ab
aliis ipse non corrigit, ita ministri illius in celebratione
missarum mihi adesse debuerunt, qui, custodiente
Deo, in superbiae errorem non cecidi. Eumdem
vero fratrem et coepiscopum meum studiose
admonere curavi, ut si habere pacem omnium concordiamque
desiderat, ad stulti vocabuli se appellatione
compescat. De qua re mihi in suis jussionibus
dominorum pietas praecepit, dicens, ut pro appellatione
frivoli nominis inter nos scandalum generari
non debeat. Sed rogo ut imperalis pietas penset quia
alia sunt frivola valde innoxia, atque alia vehementer
nociva. Nunquid non cum se Antichristus veniens
Deum dixerit, frivolum valde erit, sed tamen nimis
perniciosum? Si quantitatem sermonis attendimus,
<pb n="0891D"/>
quae sunt syllabae; si vero pondus iniquitatis, universa
pernicies. Ego autem fidenter dico quia quisquis se
universalem sacerdotem vocat, vel vocari desiderat,
in elatione sua Antichristum praecurrit, quia superbiendo
se caeteris praeponit. Nec dispari superbia ad
errorem ducitur, quia, sicut perversus ille, Deus
<pb n="0892A"/>
videri vult super omnes homines ita quisquis iste
est, qui solus sacerdos appellari appetit, super reliquos
sacerdotes se extollit. Sed quoniam Veritas
dicit: <hi>Omnis qui se exaltat humiliabitur <note>(Luc. XIV,
11; XVIII, 14)</note>
            </hi>, scio quia quaelibet elatio tanto citius
rumpitur, quanto amplius inflatur. Illis ergo pietas
vestra praecipiat ne quod per appellationem frivoli
nominis scandalum gignant, qui in superbiae typum
ceciderunt. Nam peccator ego, qui auctore Deo
humilitatem teneo, admonendus ad humilitatem non
sum. Omnipotens autem Deus serenissimi nostri
vitam et ad pacem sanctae Ecclesiae et ad utilitatem
reipublicae Romanae per <emph>882</emph> tempora longa custodiat.
Certi etenim sumus quia si vos vivitis, qui coeli
Dominum timetis, nulla contra veritatem superba
<pb n="0892B"/>
praevalere permittetis.
</p>
        </div2>

<div2>
          <head>EPISTOLA XXXIV. AD EULOGIUM EPISCOPUM. <hi>Romae susceptos et ad communionem admissos Cyriaci responsales; suum vero Diaconum Cyriaco, intolerabilis superbiae reo, communicare non debuisse. Orthodoxam quidem ejus synodicam; sed in ea damnari Eudoxium quemdam, hactenus, ut ipse putat, indamnatum. Isauriae monachos, sub Joanne Cyriaci decessore, de haeresi inique damnatos ostendit.</hi> </head>
<p>Gregorius Eulogio episcopo Alexandrino, et Anastasio
episcopo Antiocheno.</p>
<p>Charitas qua vobis valde constrictus sum tacere me
minime permittit, ut sanctitas vestra quaecunque apud
nos aguntur agnoscat, et, falsis rumoribus non decepta,
suae justitiae atque rectitudinis viam, sicut
<pb n="0892C"/>
perfecte coepit, perfectius teneat. Responsales siquidem
fratris et consacerdotis nostri Cyriaci venientes,
ejus ad me synodicam detulerunt epistolam. Et
quidem inter nos et ipsum, sicut vestra beatitudo novit,
propter appellationem profani nominis est gravis
discordia, sed in causa fidei transmissos responsales
ejus existimavi esse suscipiendos, ne culpa elationis
quae in Constantinopolitana Ecclesia pene contra
omnes sacerdotes exorta est, dissensionem fidei et
rixam ecclesiasticae faceret unitati. Eosdem vero
responsales, quia hoc omnino humiliter precabantur,
missarum solemnia mecum celebrare feci, quia
sicut et serenissimo domno imperatori intimare studui,
responsales fratris et consacerdotis nostri Cyriaci
mihi communicare debuerunt, quia auctore
<pb n="0892D"/>
Deo in elationis errorem non cecidi. Meus vero diaconus
cum praedicto fratre nostro Cyriaco missarum
solemnia celebrare non debet, quia per profanum
vocabulum culpam superbiae aut commisit, aut sequitur;
ne si, quod absit, procedit ei in tali elatione
posito, vanitatem stulti nominis confirmare videamur.
<pb n="0893A"/>
Eumdem vero fratrem admonere studui, ut
sese a tali elatione corrigat, quia si hanc non correxerit,
pacem nobiscum nullo modo habebit.</p>
<p>Praeterea idem frater noster omnia in suis synodicis
catholice, Deo auctore, locutus est. Quemdam
vero Eudoxium damnavit, quem neque in synodis
damnatum invenimus, neque a decessoribus ejus
in suis synodicis reprobatum. Et canones quidem
Constantinopolitani concilii Eudoxianos damnant; sed
quis fuerit eorum auctor Eudoxius, minime dicunt.
Romana autem Ecclesia eosdem canones vel gesta
synodi illius hactenus non habet, nec accepit; in
hoc autem eamdem synodum accepit, quod est
per eam contra Macedonium definitum. Reliquas
vero <emph>883</emph> haereses quae illic memoratae sunt, ab
<pb n="0893B"/>
aliis jam Patribus damnatas reprobat. De Eudoxianis
vero nihil hactenus agnovit. In historia
autem Sozomeni de quodam Eudoxio qui
Constantinopolitanae Ecclesiae episcopatum arripuisse
dicitur, aliqua narrantur. Sed ipsam quoque historiam
sedes apostolica suscipere recusat, quoniam
multa mentitur, et Theodorum Mopsuestiae nimium
laudat, atque usque ad diem obitus sui magnum
doctorem Ecclesiae fuisse perhibet. Restat ergo ut
si quis illam historiam recipit, synodo quae piae memoriae
Justiniani temporibus de tribus capitulis facta
est contradicat. Qui vero huic contradicere non valet,
illam historiam necesse est ut repellat. In Latina vero
lingua de hoc Eudoxio nunc usque, neque in Philastro,
neque in beato Augustino, qui multa de haeresibus
<pb n="0893C"/>
conscripserunt, neque in aliis Patribus aliquid
invenimus. Charitas igitur vestra si quis apud Graecos
probatorum Patrum de eo sermonem fecit, suis mihi
epistolis innotescat.</p>
<p>Praeterea ante triennium, cogente causa monachorum
Isauriae, qui haeretici accusabantur, satisfaciens
mihi quondam frater et consacerdos meus domnus
Joannes litteras misit, quibus nitebatur ostendere eos
Ephesinae synodi definitionibus contradixisse; et velut
ex eadem synodo certa nobis quibus ipsi obsisterent
 capitula destinavit. Inter alia autem scriptum illic
continebatur de Adae anima, quia in peccato mortua
non fuerit, eo quod diabolus in cor hominis non
ingrediatur; et si quis hoc dixisset, anathema esset.
Quae cum mihi relecta fuissent, valde contristatus
<pb n="0893D"/>
sum. Si enim Adae, qui primus peccavit, anima in
peccato mortua non est, quomodo de ligno vetito ei
<pb n="0894A"/>
dictum est: <hi>In quacunque die comederitis ex eo.
morte moriemini <note>(Genes. II, 17)</note>
            </hi>? Et certe comedit
Adam et Eva de ligno vetito, et tamen in carne sua
ultra nongentos annos postmodum vixerunt. Constat
itaque quia in carne non est mortuus. Si ergo in
anima mortuus non est, quod dici nefas est, falsam
sententiam de illo protulit Deus, qui dixit quia qua
die comederet moreretur. Sed absit hic error, absit
a vera fide. Nos enim primum hominem qua die
peccavit, anima mortuum dicimus, atque per hunc
omne genus humanum in hac mortis et corruptionis
poena damnatum. Per secundum vero hominem, et
modo a morte animae, et postmodum ab omni corruptione
carnis in aeterna resurrectione liberari nos
posse confidimus. Sicut autem et praedictis responsalibus
<pb n="0894B"/>
diximus: Adae animam peccato mortuam
dicimus, non a substantia vivendi, sed a qualitate
vivendi. Quia enim aliud est substantia, atque aliud
qualitas, non est ejus anima ita mortua, ut non esset;
sed ita mortua, ut beata non esset. Qui tamen Adam
postmodum per poenitentiam ad vitam rediit.</p>
<p> <emph>884</emph> Quod vero diabolus cor hominis ingrediatur,
si Evangelio creditur, non negatur. Ibi enim scriptum
est: <hi>Et post buccellam introivit in eum Satanas <note>(Joan. XIII, 27)</note>
            </hi>.
Et rursus ibi dicitur: <hi>Cum diabolus
jam se misisset in cor Judae, ut traderet eum Judas <note>(Ibid., 2)</note>
            </hi>.
Hoc autem qui negat, in Pelagianam haeresim
cadit. Quia ergo perscrutantes Ephesinam synodum,
nihil in ea tale invenimus contineri, de Ravennati
quoque Ecclesia vetustum valde Codicem
<pb n="0894C"/>
ejusdem synodi ad nos deferri fecimus, et synodo
quam habemus eum ita concordare invenimus, ut in
nullo discreparet, et nihil aliud contineret in definitione
anathematis et reprobationis, nisi quod duodecim
capitula beatae memoriae Cyrilli reprobant. Hanc
autem totam rationem multo latius subtiliusque praedictis
responsalibus ejus in praesenti positi reddidimus,
atque eis plenissime satisfecimus. Igitur ne vel
haec, vel aliqua similia illic subrepant, quae sanctam
Ecclesiam scandalizent, necesse nobis fuit haec ipsa
sanctitati vestrae indicare. Et quamvis fratrem et
coepiscopum nostrum Cyriacum noverimus orthodoxum,
tamen propter alios cauti esse debemus, ut antequam
ad publicum prodeant, errorum semina conculcentur.</p>
<p>
            <pb n="0894D"/>Scripta autem vestrae sanctitatis communi filio
Sabiniano diacono veniente suscepi. Sed quia horum
<pb n="0895A"/>
lator jam ad egrediendum paratus retineri non potuit,
ad haec responsali meo diacono veniente respondebo. <note>(Vide sup. ep. 31.)</note> 
</p>
        </div2>

<div2>
          <head>EPISTOLA XXXV AD DOMINICUM EPISCOPUM. <hi>Corripiat monachos regularem disciplinam fuga eludentes atque impune vagantes. Episcopos ab illis defensandis deterreat.</hi> </head>
<p>Gregorius Dominico episcopo Carthaginensi.</p>
<p>Licet fraternitatem tuam erga monasteriorum curam
pastorali vigilantia credamus esse sollicitam, ea
tamen quae de monasterio in Africana provincia posito
cognovimus, vobis necessario praevidimus indicare.
Queritur autem Cumquodeus abbas lator
praesentium, quia si quando monachos quibus praeesse
dignoscitur sub regulari voluerit disciplina restringere,
<pb n="0895B"/>
monasterium temere deferant, et licite
quocunque voluerint vagantes existant. Quia ergo
hoc et ipsis omnino perniciosum est, et aliis perditionis
monstrat exemplum, hortamur fraternitatem
vestram, ut si ita est, ecclesiasticam in illos correptionem
exerceat, et congrua eos ultione a tali procul
dubio praesumptione suspendat; atque ita ad obediendum
salubri provisione superbientes animos jugo
disciplinae subjiciat, ut quos ad hujus pravitatis
excessum eorum poterat imitatio provocare, emendatio
a culpa revocet, et suis, ut dignum est, <emph>885</emph> 
 doceat praepositis obedire. Quia vero a quibusdam
episcopis excedentes monachos perhibet defensari,
fraternitas vestra in hoc studeat esse sollicita,
et eos a tali defensione, sua modis omnibus interminatione
<pb n="0895C"/>
compescat. Mense Julio, indictione 15.
</p>
        </div2>

<div2>
          <head>EPISTOLA XXXVI. AD DYNAMIUM ET AURELIAM. <hi>Orationi, lectioni, et operibus bonis semper intenti, ad meliora proficiant. Codicem pollicetur.</hi> </head>
<p>Gregorius Dynamio et Aureliae per Franciam.</p>
<p>Scriptorum vestrorum pagina lectione percussa
magnam nobis studio vestro contulit indicato laetitiam,
quia per hoc quod vos sacrae lectionis pabula
quaerere et supernae patriae desiderare gaudia nuntiavit,
dilectionem vestram religiosam conversationem
non solum amare nomine, sed etiam tenere vira
monstravit. Et quoniam desiderata vos adepturos
esse confidimus, vehementi vobis cor nostrum exsultatione
<pb n="0895D"/>
congaudet. Nam quia hujusmodi desiderium
gratia divina non deserat, ipsa nos Veritas testimonio
suae vocis informat, dicens: <hi>Omnis qui quaerit
<pb n="0896A"/>
invenit, qui petit accipit, et pulsanti aperietur <note>(Matth. VII, 8; Luc. XI, 12)</note>
            </hi>.
Hac itaque fulti certitudine,
de ejusdem Redemptoris nostri misericordia
nihil ambigere, sed spe debemus indubitata praesumere.
Nec enim muneris sui largitate frustrabitur,
sed vires obtinendi prorsus indulget, qui velle concessit.
Nam jam hoc ipsum desideranter appetere
donum est. Quia tamen ita de gratia debemus superna
praesumere, ut non simus negligentes in oratione
vel opere, voce ejusdem Veritatis exprimitur: <hi>Oportet semper orare, et non deficere 
 <note>(Luc. XVIII, 1)</note>
            </hi>.
Petamus igitur orando, quaeramus legendo, pulsemus
operando. Sit igitur mens vigilans, sit undique
suspecta, sit ubique sollicita, ut insidiantis possit
semper laqueos praecavere. Sed quia quanto hostis
<pb n="0896B"/>
noster cautum contra se unumquemque cognoscit,
tanto corda sibi resistentium subtili molitur arte
subvertere, omnipotentem Dommum assiduis lacrymis
et deprecatione poscamus, ut nos veneni ejus
non sinat infectione corrumpi; sed contra certamina
et latentes suggestiones quas ingerit potentiae
suae nos scuto circumtegat; in quo jacula illius illisa
frangantur, et cor nostrum percussionis ipsius contactus
non vulneret, sed gratiae suae dono ejus nobis
insidias et intelligere donet et vincere. Codicem vero
quem dirigeremus, talem qui vos, ut petistis, instrueret,
minime paratum habuimus, sed in subsequenti
transmittemus.
</p>
        </div2>

<div2>
          <head> <emph>886</emph> EPISTOLA XXXVII. AD DOMINICAM. <hi>Quod ad Ecclesiae unitatem redierit congaudet. Hortatur ut Romam ad virum suum veniat.</hi> </head>

<pb n="0896C"/>
<p>Gregorius Dominicae uxori Joannis.</p>
<p>Laetos nos vestrae nimis epistolae reddiderunt, quod
vos unitati Ecclesiae sociatas Deo protegente cognovimus.
Et quidem sicut et ipsae scribitis, ante hoc
facere debuistis, quia talis viri conjugem, nec ad
modicum esse decuit a communionis unitate disjunctam.
Considerare enim debuistis, gloriosa filia,
quanta multitudo fidelium in matris Ecclesiae sinu
consistat, quantisque virtutibus sacerdotes, qui in
ista fide defuncti sunt, coruscarunt, vel quanta ad
corpora sua miracula faciant, atque eos nos non dijudicare,
sed plus tantis viris ac sacerdotibus quam
tibi credere debuisti. Inter haec tamen omnipotenti
<pb n="0896D"/>
Deo gratias agimus, quia ita cordi vestro lumen suae
veritatis infudit, ut, erroris sui pulsa caligine, rectam
vobis viam, quam sequi et tenere debeatis,
<pb n="0897A"/>
ostenderet. Gloriosum autem conjugem vestrum
quousque vivimus a nobis dimittere nolumus, et
ideo eum ad vos teverti nullatenus confidatis. Et
quidem ipse ad vos venire desiderat, sed postquam
in civitate Romana est, non potest, non ei licet,
quia amoris nostri omnino tenetur vinculis alligatus.
Melius est ergo ut vos ad eum venire modis
omnibus festinetis, quia caput suum potius membra
et sequi debent, et quocunque fuerit comitari.
</p>
        </div2>

<div2>
          <head>EPISTOLA XXXVIII. AD DONUM EPISCOPUM. <hi>Faustino quindecim argenti libras, aut ex Ecclesiae pecunia, aut e sacratis vasis, in filiarum redemptionem tribuat.</hi> </head>
<p>Gregorius Dono episcopo Messanensi.</p>
<p>Et sacrorum canonum <note>(Grat. 12, q. 2, c. 14)</note>, et
<pb n="0897B"/>
legalia statuta permittunt ministeria Ecclesiae pro
captivorum esse redemptione vendenda. Et ideo
quoniam Faustinus lator praesentium, ut filias suas
de jugo potuisset captivitatis exuere, trecentorum
triginta solidorum probatur debitum contraxisse, ex
quibus triginta redditis, ad reliquae quantitatis restitutionem
eum certum est non posse sufficere,
fraternitatem tuam his hortamur affatibus ut de argento
Meriensis Ecclesiae, cujus miles esse dignoscitur,
quod apud vos est, quindecim ei libras accepto
ab eo desuscepto dare modis omnibus debeatis,
ut eo venundato, et restituto debito, <emph>887</emph> 
necessitate valeat obligationis absolvi. Sed et illud
fraternitas vestra debet esse sollicita, ut siquidem
de praedicta Ecclesia usuale argentum est, suprascriptam
<pb n="0897C"/>
quantitatem accipiat; alioquin de sacratis
vos vasis hac in re eam quam praediximus quantitatem
praebere necesse est. Nam <note>(Grat. 12, q. 2,
c. 16)</note> sicut omnino grave est frustra ecclesiastica
ministeria venundare, sic iterum culpa est, imminenti
hujusmodi necessitate, res maxime desolatae
Ecclesiae captivis suis praeponere, et in eorum redemptione
cessare.
</p>
        </div2>

<div2>
          <head>EPISTOLA XXXIX. AD JOANNEM EPISCOPUM. <hi>Exortam inter abbates duos de agrorum finibus contentionem, ipso praesente, agrimensore adhibito finiendam.</hi> </head>
<p>Gregorius Joanni episcopo Syracusano.</p>
<p>Ne religiosorum virorum corda saecularium rerum
<pb n="0898A"/>
 intentio a mutua, quod absit, charitate disjungat,
magna est sollicitudine studendum, ut facillimum
finem res possit in altercationem deducta
percipere. Quia, ergo, indicante Caesario, abbate
monasterii sancti Petri, quod in loco est qui Baas
dicitur constitutum, comperimus inter eum et Joannem
abbatem monasterii sanctae Luciae, in Syracusana
civitate constituti, gravem esse exortam de quibusdam
finibus quaestionem, ne ipsa inter eos valeat
contentio prolongari, certamina eorum agrimensoris
definitione prospeximus finienda. Et ideo scripsimus
Fantino defensori, ut Joannem agrimensorem,
qui de Romana urbe Panormum profectus est,
illuc ad fraternitatem vestram debeat destinare. Hortamur
ergo ut cum eo ad loca de quibus est contentio
<pb n="0898B"/>
debeatis accedere, et utraque parte cominus constituta,
loca quae in lite sunt vestra faciatis praesentia
terminari, quadraginta tamen annorum utrique
parti praescriptione servata. Quaecunque vero definita
fuerint, ita servari fraternitas vestra sollicite studioseque
provideat, ut denuo nec jurgium exinde aliquod
excitari, nec querela aliqua ad nos valeat pervenire.</p>
<p>Caesarius abbas venerabilis, quia noster olim fuerit,
fraternitatem vestram credimus non latere, et
ideo eum vobis salva aequitate in omnibus commendamus.
Et quia in saecularibus causis omnino inexpertus
est, vestra eum sollicitudine necesse est adjuvari;
sic tamen, ut in cunctis, sic ut decet, rationem
et justitiam conservetis.</p>
</div2>

<div2>
          <head>EPISTOLA XL. AD EULOGIUM EPISCOPUM. <hi>Sancti Petri sedem Romae, Alexandriae, et Antiochiae, unius esse atque unam; inde singularem episcoporum ibi sedentium unionem. Laudat quod haereticos oppugnet. Ligna offert. Mittit vicissim munera.</hi> </head>

<pb n="0898C"/>
<p>Gregorius Eulogio episcopo Alexandrino.</p>
<p>Suavissima mihi sanctitas vestra multa in epistolis
suis de sancti Petri apostolorum principis <emph>888</emph> 
cathedra locuta est, dicens quod ipse in ea nunc
usque in suis successoribus sedeat. Et quidem ego
indignum me esse non solum in honore praesidentium,
sed etiam in numero stantium agnosco. Sed
cuncta quae dicta sunt in eo libenter accepi, quod ille
<pb n="0899A"/>
mihi de Petri cathedra locutus est qui Petri cathedram
tenet. Et cum me specialis honor nullo modo
delectet, valde tamen laetatus sum quia vos, sanctissimi,
quod mihi impendistis, vobismetipsis dedistis.
Quis enim nesciat sanctam Ecclesiam in apostolorum
principis soliditate firmatam, qui firmitatem
mentis traxit in nomine, ut Petrus a petra vocaretur?
cui Veritatis voce dicitur: <hi>Tibi dabo claves
regni coelorum <note>(Matth. XVI, 19)</note>
            </hi>. Cui rursus dicitur: <hi>Et tu aliquando conversus, confirma fratres tuos 
 <note>(Luc.
XXII, 32)</note>
            </hi>. Iterumque: <hi>Simon Joannis, amas me?
Pasce oves meas <note>(Joan. XXI, 17)</note>
            </hi>. Itaque cum multi
sint apostoli, pro ipso tamen principatu sola apostolorum
principis sedes in auctoritate convaluit, quae
in tribus locis unius est. Ipse enim sublimavit sedem,
<pb n="0899B"/>
in qua etiam quiescere et praesentem vitam finire
dignatus est. Ipse decoravit sedem, in qua evangelistam
discipulum misit. Ipse firmavit sedem, in qua
septem annis, quamvis discessurus, sedit. Cum ergo
unius atque una sit sedes, cui ex auctoritate divina
tres nunc episcopi praesident, quidquid ego de vobis
boni audio, hoc mihi imputo. Si quid de me boni
creditis, hoc vestris meritis imputate, quia in illo
unum sumus, qui ait: <hi>Ut omnes unum sint, sicut et
tu, Pater, in me, et ego in te, ut et ipsi in nobis unum
sint <note>(Joan. XVII, 21)</note>
            </hi>. Debitum autem salutationis alloquium
persolvens, indico quia magno gaudio exsulto,
quod vos contra haereticorum latratus assidue
laborare cognovi; atque omnipotentem Dominum
deprecor ut beatitudinem vestram sua protectione
<pb n="0899C"/>
adjuvet, quatenus per linguam vestram de sinu sanctae
Ecclesiae omnem radicem amaritudinis evellat,
ne rursum germinans impediat multos, et per illam
<pb n="0900A"/>
coinquinentur multi. Accepto etenim talento cogitatis
quod praeceptum est: <hi>Negotiamini dum venio <note>(Luc. XIX, 13)</note>
            </hi>.
Ego itaque etsi negotiari nihil valeo,
lucris tamen negotii vestri congaudeo, hoc videlicet
sciens, quia etsi me participem operatio non facit,
laboris vestri me participem charitas facit. Quia, sicut
aestimo, bonum proximi etiam otioso commune fit,
qui de alterius actibus gaudere communiter scit.</p>
<p>Praeterea ligna transmittere volui; sed beatitudo
vestra si essent necessaria non indicavit, et majora
multo mittere possumus, sed nequaquam talis navis
huc mittitur quae haec capere valeat. Minora autem
mittere verecundum puto. Quid tamen facere debeam,
beatitudo vestra suis mihi epistolis innotescat.</p>
<p>
            <pb n="0900B"/>Parvulam vero benedictionem de amatoris vestri
sancti Petri Ecclesiae sex minora Aquitanica pallia,
et duo oraria transmisi, quia enim multum diligo,
etiam de parvis praesumo. Habet enim ipsa dilectio
auctoritatem suam, et omnino certa est quia injuria
non erit in omne quod amando praesumpserit.</p>
<p>Suscepi autem benedictionem sancti Evangelistae
Marci, <emph>889</emph> juxta brevem vestris epistolis insertum.
Sed quia colatum ac viritheum non libenter
bibo, praesumens cognidium requiro, quod in hac
urbe post multa tempora vestra innotescere transacto
anno sanctitas fecit. Nam nos hic a negotiatoribus
nomen cognidii, et non substantiam comparamus.
Peto autem ut contra omnes amaritudines quas
in hac vita patior vestrae me sanctitatis oratio fulciat,
<pb n="0900C"/>
atque ab his apud omnipotentem Dominum suis intercessionibus
defendat.</p>
</div2>

<div2>
          <head>EPISTOLA XLI. AD CYPRIANUM RECTOREM. <hi>Ecclesiae Locrensi idoneum episcopum ordinari procuret.</hi> </head>

<pb n="0901A"/>
<p>Gregorius Cypriano rectori nostro per Siciliam.</p>
<p>Habitatores Locrensis civitatis quemdam ad nos
presbyterum adduxerunt, qui eis debuisset episcopus
ordinari. Sed quia minime dignus inventus est, ne
diu sine proprio possint consistere sacerdote, a nobis
admoniti in scrinio promiserunt alium studiose se
quaerere, et ad nos consecrandum Deo adjutore perducere.
Et ideo ad dilectionem tuam latore praesentium
veniente, Marcianum presbyterum dioeceseos
Taurianensis Ecclesiae, qui nunc habitat in Ecclesia
quae est in Massalargia constituta, dioecesis Catanensis
Ecclesiae, ad te facito modis omnibus evocari;
<pb n="0901B"/>
atque eum studii tui sit de criminibus, quae ad episcopatum
accedere non permittunt cum omni subtilitate
requirere. Et si eorum se expertem esse responderit,
cum praesentium portitore eum festina
dirigere, ut facto in eum decreto, ad nos veniat Deo
protegente ordinandus. Si vero est aliquid quod ei
possit obsistere, hunc qui ad dilectionem tuam venit,
cum omni cura et celeritate dimitte, ut, eo ad loca
sua remeante, alter secundum ea quae praemissa
sunt requiratur. Datum mense Augusti, indictione
15.
</p>
        </div2>

<div2>
          <head>EPISTOLA XLII. AD MARINIANUM EPISCOPUM. <hi>Cum neque lapsum episcopum loco suo restitui, neque ultra tres menses Ecclesiam vacare permittant canones, Cornelii ordinet episcopum.</hi> </head>

<pb n="0901C"/>
<p>Gregorius Mariniano episcopo Ravennae.</p>
<p>Fraternitatis vestrae epistola nuntiante, comperimus
 Corneliensis Ecclesiae filios assidua <emph>890</emph> supplicatione
 in loco lapsi quondam episcopi sui
consecrandum sibi a vobis poscere sacerdotem, atque
vos quid de ea re fieri debeat dubitare, et nostrum
evidens exspectare mandatum. Postquam ergo <note>(Grat. dist. 50, c. 11)</note> 
 quemquam criminaliter abscedentem
in locum de quo lapsus est nulla permittit
ratio revocari, et ultra tres menses Ecclesiam vacare
pontifice statuta sacrorum canonum non permittunt,
ne, cadente pastore, dominicum gregem antiquus,
quod absit, hostis insidiando dilaniet, fraternitas
vestra deprecationi eorum consentire, et loco
<pb n="0901D"/>
lapsi debet episcopum ordinare. Nam dum non
petentes eos etiam ante vestris ad hoc debueratis
adhortationibus admonere, postulantes nulla vos
oportet excusatione differre, quia Ecclesia Dei diu
viduata proprio episcopo remanere non debet.
</p>
        </div2>

<div2>
          <head> EPISTOLA XLIII. AD MARINIANUM EPISCOPUM. <hi>De submovendo clericorum dominio in monasteriis.</hi> </head>

<pb n="0902A"/>
<p>Gregorius Mariniano episcopo Ravennae.</p>
<p>Dudum <note>(Grat. 18, q. 2, c. 27)</note> ad nos multorum
relatione pervenerat monasteria in Ravennatibus
partibus constituta omnino clericorum vestrorum
dominio praegravari; ita ut occasione quasi regiminis
ea, quod dici grave est, velut in proprietate possideant.
Quibus non modicum condolentes, decessori
vestro epistolas misimus, ut hoc emendare per
omnia debuisset. Sed quoniam vitae est termino
citius occupatus, ne hoc onus monasteriis remaneret,
fraternitati vestrae haec eadem nos scripsisse recolimus.
Et quia, ut comperimus, in hujus rei hactenus
<pb n="0902B"/>
correctione cessatum est, haec ad vos iterum praevidimus
scripta dirigere. Hortamur ergo ut omni mora,
omnique excusatione submota, ita monasteria ipsa
ab hujusmodi studeatis gravamine relevare; quatenus
nullam deinceps in eis clerici, vel hi qui in sacro
sunt ordine constituti, ob aliud habeant, nisi
orandi tantummodo causa, accedendi licentiam, aut
si forte ad peragenda sacra missarum fuerint invitati
mysteria. Sed ne vel per cujuslibet monachi <note>(Grat.
16, q. 1, c. 37)</note> aut abbatis promotionem aliquod
onus monasteria fortasse sustineant, studendum vobis
est ut si quispiam abbatum aut monachorum ex
quocunque monasterio ad clericatus officium vel ordinem
sacrum accesserit, non illic aliquam habeat
ulterius, ut diximus, potestatem, ne monasteria hujus
occasionis velamine, quae prohibemus, sustinere
<pb n="0902C"/>
onera compellantur. Haec itaque omnia <emph>891</emph> vigilanti
cura emendare jam secundo commonita sanctitas
vestra non differat; ne si post haec negligentes
vos esse, quod non credimus, senserimus, aliter monasteriorum
quieti prospicere compellamur. Nam
vobis notum sit quia tantae necessitati servorum Dei
congregationem amplius subjacere non patimur. Ne
vero aliqua vobis excusatio de monachis oriatur,
personam huc quam praeviderit utilem ex opere fraternitas
vestra transmittat, et ei nos qui cum eo ad
vos venire possint monachos deputabimus; quos ut
prospexeritis, debeatis in monasteriis ordinare, si
tamen talia loca sunt ut sit unde ibi subsistere valeant.
</p>
        </div2>

<div2>
          <head>EPISTOLA XLIV. AD CYPRIANUM DIACONUM. <hi>Curet ne Theodorus maleficus, aut Messanensium clericorum aliquis Paulae adversetur.</hi> </head>

<pb n="0902D"/>
<p>Gregorius Cypriano diacono.</p>
<p>Questa nobis est Paula praesentium latrix, quemdam
<pb n="0903A"/>
Theodorum ex Judaeo sibi nimis frustra inimicum
existere; in tantum, ut, quod dici nefas est,
 iniquitate maleficiorum eam laedere moliatur, atque
ab hominibus Ecclesiae Messanensis eumdem Theodorum
contra hoc facinus fortius vindicari. Dilectio
igitur tua studeat ut nullus ecclesiasticorum
praedictae mulieri in hac causa tentet adversus existere.
Sed ad investigandum hoc ipse, ut potueris,
esto sollicitus. Et si <emph>892</emph> suprascriptus Theodorus
tantae iniquitati obnoxius esse patuerit, ita hoc
districta ultione per hos quorum interest facias vindicari,
ut et Deus placari possit, et aliis exemplum
coercitionis sit.
</p>
        </div2>

<div2>
          <head>EPISTOLA XLV. AD CLAUDIUM ABBATEM. <hi>Romam quantocius veniat.</hi> </head>

<pb n="0903B"/>
<p>Gregorius Claudio abbati.</p>
<p>Veniente viro reverendissimo Severo episcopo,
<pb n="0904A"/>
tuam quoque dilectionem credidi ad beati Petri apostolorum
principis limina pariter venire, quia et ita
mihi fuerat nuntiatum, et valde ex eodem nuntio
laetabar. Sed credo te occupationibus monasterii
praepeditum, et idcirco ad me minime venisse. Epistolas
vero quas dilectio tua ante hoc tempus transmiserat
accipiens, sicut voluisti, secreto relegi. Sed
de tribus personis de quibus scripseras, nihil vidi
esse possibile; de ea maxime persona, quae hic apud
me fuit non suspicor posse aliquid tale utiliter fieri,
quae aut naturae simplicitate, aut negligentia torpere
mihi visa est. Et ideo dilectio tua si quid valet illic
requirat, et sollicite disponat, atque ad me veniat.
Si vero venire non valet, vel post aliquantum temporis
venire debet, ut usque ad quinque vel sex
<pb n="0904B"/>
menses, si vita comes fuerit, mecum faciat, et postea
ad propria revertatur. Omnipotens Dei gratia ab
omni te adversitate custodiat.
</p>
        </div2>
      </div1>

<div1>
        <head>LIBER OCTAVUS. Indictione prima, mense Septembri.</head>
<div2>
          <head>EPISTOLA PRIMA. AD PETRUM EPISCOPUM. <hi>Hortatur ut ab idolorum cultu incolas pergat avertere. Pro baptizandorum vestimentis mittit solidos quinquaginta.</hi> </head>
<pb n="0903C"/>
<p>Gregorius Petro episcopo Corsicae.</p>
<p> <emph>893</emph> Susceptis epistolis fraternitatis vestrae, magnas
omnipotenti Deo gratias retulimus, quia de congregatione
multarum animarum nos dignatus es relevare.
Et ideo fraternitas vestra sollicite studeat opus
quod coepit, auxiliante Domino, ad perfectionem deducere.
Et sive eos qui aliquando fideles fuerunt,
sed ad cultum idolorum negligentia aut necessitate
faciente reversi sunt, festinet cum indicta poenitentia
aliquantorum dierum ad fidem reducere, ut reatum
suum plangere debeant, et tanto firmius teneant
<pb n="0903D"/>
hoc ad quod, Deo adjuvante, revertuntur, quanto
illud perfecte defleverint unde discedunt; sive eos
<pb n="0904C"/>
qui necdum baptizari sunt admonendo, rogando, de
venturo judicio terrendo, rationem quoque reddendo,
quia ligna et lapides colere non debent, festinet
fraternitas tua omnipotenti Domino congregare; ut
in adventu ejus, cum districtus dies judicii venerit,
in numero sanctorum possit tua sanctitas inveniri.
Quod enim opus utilius et sublimius acturus es,
quam ut de animarum vivificatione et collectione
cogites, et tuo Domino, qui tibi locum praedicandi
dedit, immortale lucrum reportes?</p>
<p>Transmisimus autem fraternitati tuae quinquaginta
solidos ad vestimenta eorum qui baptizandi sunt
comparanda; presbytero quoque Ecclesiae quae in
Negeugno monte sita est possessionem quam tua
fraternitas petiit, dari fecimus, ita ut quantum praestat,
tantum de solidis quos <emph>894</emph> accipere consueverat
<pb n="0904D"/>
minus accipiat.</p>
<p>Vestra autem fraternitas petiit ut sibi episcopum
<pb n="0905A"/>
in Ecclesia quae non longe ab eodem monte est facere
debeat; quod omnino libenter accepi, quia quantum
vicina fuerit, tantum prodesse animabus illic
consistentibus amplius poterit.</p>
<p>Latorem vero praesentium <note>(Grat. 1, q. 1, c. 121)</note> 
pro intercessione sanctitatis vestrae acolythum fecimus;
quem ad obsequia vestra retransmisimus, ut
si in lucrandis animabus amplius servierit, proficere
amplius possit. <note>(Cf. Joan. Diac. l. II, n. 49.)</note> </p>
</div2>

<div2>
          <head>EPISTOLA II. AD ANASTASIUM EPISCOPUM ANTIOCHENUM. <hi>Ipsi adversus haereses animos addit. Laudato mutuae charitatis vinculo, et commemoratis amici muneribus, diuturnam illi precatur vitam.</hi> </head>
<p>Gregorius Anastasio patriarchae Antiocheno.</p>
<p>Suscepi epistolas suavissimae beatitudinis vestrae,
<pb n="0905B"/>
quae pro verbis lacrymas fluebant. Vidi namque in
eis nubem more suo in altum volantem, sed quamdam
caliginem tristitiae ferentem, nec penetrare in
ipso exordio facile valui unde et quo iret, quia, pro
ipsa quam dixi caligine, ad plenum causas non intellexi.
Hoc tamen sanctissimos vos semper, sicut et
facitis, reducere ad mentem decet quod praedicator
gentium dicit: <hi>In novissimis temporibus instabunt
tempora periculosa, et erunt homines seipsos amantes,
cupidi, elati <note>(I Tim. IV, 1)</note>
            </hi>, et caetera, quae mihi labor
est dicere, et vobis non est necessarium audire.
Ecce in sancta senectute beatitudo vestra multis
tribulationibus laborat, sed perpendat cujus sedem
sedeat. Nunquid non illius cui voce Veritatis dictum
est: <hi>Cum senueris,</hi> <emph>895</emph> <hi>alius te cinget, et ducet quo
<pb n="0905C"/>
tu non vis <note>(Joan. XXI, 18)</note>
            </hi>? Sed haec dicens recolo
quod sanctitas vestra in multis adversitatibus etiam
a juventute desudavit. Cum bono ergo rege dicat: <hi>Recogitabo omnes annos meos in amaritudine animae
meae 
 <note>(Isa. XXXVIII, 15)</note>
            </hi>. Sunt autem multi qui delectationem
suam, sicut scribitis, de nostris sibi vulneribus
faciunt; sed scimus qui dixit: <hi>Plorabitis, et
flebitis vos; mundus autem gaudebit, vos autem contristabimini <note>(Joan. XVI, 20)</note>
            </hi>.
Ubi et protinus adjunxit: <hi>Sed tristitia vestra vertetur in gaudium.</hi> 
 Quia vero jam
praedicta patimur, restat ut etiam promissa sperare
debeamus. Hi enim de quibus dicitis quia ipsi addunt
onera qui sublevare debuerunt, scio quia illi sunt
qui veniunt in vestitu ovium, et intus sunt lupi rapaces <note>(Matth. VII)</note>.
Sed tanto magis tolerandi sunt,
<pb n="0906A"/>
quanto nos non solum per malitiosam mentem, sed
etiam per religiosum habitum persequuntur. In hoc
autem quod soli prae aliis habere appetunt quod
dignum non fuerat ut vel cum fratribus haberent,
nullo modo turbamur, quia in omnipotenti Deo confidimus
quod hi qui aliena appetunt etiam suis citius
privantur. Scimus enim qui dixit: <hi>Quia omnis qui
se exaltat humiliabitur <note>(Luc. XIV, 11)</note>
            </hi>. Et rursum
scriptum est: <hi>Ante ruinam exaltatur cor <note>(Prov. XVI,
18)</note>
            </hi>.</p>
<p>His autem diebus, sicut invenio, nova haereticorum
bella consurgunt, de quibus vestrae beatitudini
jam antea scripsi, ita ut prophetas, Evangelia, et dicta
Patrum omnia evacuare moliantur. Sed permanente
vita vestrae sanctitatis, in protectoris nostri
<pb n="0906B"/>
gratia speramus quod eorum ora citius obmutescant,
quae contra soliditatem veritatis aperta sunt, quia et
quamlibet acuti gladii immittantur, cum saxum feriunt,
fracti resiliunt. Hoc autem magna Dei omnipotentis
est gratia, quod in ipsis qui a sanctae Ecclesiae
doctrina divisi sunt unitas non est quoniam
omne regnum in se divisum non stabit <note>(Luc. XI)</note>. Et
sancta Ecclesia subtilius in sua semper eruditione
instruitur, dum haereticorum quaestionibus impugnatur;
ita ut aperte impleatur quod per Psalmistam
contra haereticos de Deo dictum est: <hi>Divisi sunt ab
ira vultus ejus, et appropinquavit cor illius <note>(Psal.
LIV, 22)</note>
            </hi>. Nam dum ipsi in suo pravo errore dividuntur,
cor nobis Deus appropiat, quia eruditi adversitatibus,
intellectum ejus subtilius invenimus.</p>
<p>Quae autem mala a barbarorum gladiis, quae a
<pb n="0906C"/>
perversitate judicum patimur, beatitudini vestrae
narrare refugio, ne ejus gemitum augeam, quem
minuere consolando debueram. Sed in his omnibus
auctoris nostri me praecepta consolantur, dicentis: <hi>Haec locutus sum vobis, ut in me pacem habeatis. In
mundo pressuram habebitis 
 <note>(Joan. XVI, 33)</note>
            </hi>. Penso
enim quibus dictum est: <hi>Haec est hora vestra, et potestas
tenebrarum <note>(Luc. XXII, 53)</note>
            </hi>. Si ergo potestas
lucis postea erit, quia electis dictum est: <hi>Vos estis
lux mundi <note>(Matth. V, 14)</note>
            </hi>; et sicut scriptum est:
 <hi>Obtinebunt eos justi in matutino <note>(Psal. XLVIII, 15)</note>
            </hi>;
omne quod in hora et potestate tenebrarum patimur
lugendum non est.</p>
<p> <emph>896</emph> Indicat autem mihi suavissima sanctitas vestra
quod mecum, si potuisset fieri, sine charta et
<pb n="0907A"/>
calamo loqui voluisset, et dolet quod nobis Orientis
pene et Occidentis spatium interjacet. Sed hoc quod
sentio, verum dico, et in charta mihi mens vestra
sine charta loquitur, quia in verbo vestrae sanctitatis
sola charitas sonat, et divisi locis non sumus, qui
ex dono omnipotentis Domini dilectionis vinculo
conjuncti sumus. Cur igitur accipere pennas columbae
deargentatae quaeritis <note>(Psal. LXVII, 14)</note>, quas jam
habetis? Pennae quippe ejus sunt charitas Dei et
proximi. Per ipsas enim sancta Ecclesia evolat, per
ipsas terrena omnia transcendit; quas si vestra sanctitas
non haberet, ad me cum tanta charitate per
epistolas non venisset.</p>
<p>Rogo autem ut pro mei cordis infirmitate enixius
oretis, quatenus omnipotens Deus mentem meam a
<pb n="0907B"/>
malis omnibus pro vestra intercessione tueatur, et
citius me de tot procellis hujus tempestatis eripiat,
atque in aeternae quietis littora perducat.</p>
<p>Benedictiones vero locupletissimas omnes quae
directae sunt suscepi, quae mihi vir Dei pauper spiritu
transmisisti, de quibus dicitis: Quid enim det
pauper nisi ea quae paupera sunt? Sed nisi vos per
humilitatis spiritum pauperes essetis, benedictiones
vestrae locupletes non fuissent. Omnipotens Deus sua
vos a malis omnibus protectione custodiat; et quoniam
vita vestra bonis omnibus valde est necessaria,
post longa adhuc tempora vos ad coelestis patriae
gaudia perducat. <note>(Cf. Joan. Diac., l. III, n. 49;
l. IV, n. 67.)</note> </p>
</div2>

<div2>
          <head>EPISTOLA III. AD DONUM EPISCOPUM MESSANENSEM. <hi>Nusquam vendendum humandi corporis locum. Restituenda quaedam mancipia.</hi> </head>

<pb n="0907C"/>
<p>Gregorius Dono episcopo Messanae.</p>
<p>Filius noster Faustinus, vir eloquentissimus, ad
nos veniens questus nobis est, quod pater ejus quondam
Peltrasius aliqua vestrae Ecclesiae sepulturae suae
gratia juris alieni reliquerit. Et quidem quid de hac
re saeculi leges habeant et ipse novit, et nos audivimus,
quia haeres ad solvendum cogitur, si auctor
ejus aliena legaverit <note>( <hi>Vide Leg.</hi> CUM ALIENAM, <hi>de
Legatis.</hi> )</note> Sed quia fraternitatem vestram lege Dei,
non autem lege saeculi novimus vivere, valde mihi
injustum videtur ut calix electrinus, et puer qui cujusdam
Ecclesiae in possessione ejus positae dioeceseos
<pb n="0908A"/>
Consentinae Ecclesiae esse perhibetur, a tua
fraternitate teneatur. Cum enim et vir reverendissimus
Palumbus, nunc episcopus, tunc vero archidiaconus,
ita fuisse testatus est, vos omnino ejus fidei
credere, et aliena restituere debuistis. Fibulam
vero auream, quam praedictus vir moriens pariter
reliquit, considerare, ut arbitror, debuistis, quae esset
summa ejus substantiae, si quid esset unde hi
quos reliquerat sustentari <emph>897</emph> debuissent, et
tunc pro sepultura ejus accipere. Quamvis nostrum
institutum noveris, nos antiquam consuetudinem
nostram a nostra Ecclesia omnino vetuisse,
nec cuiquam assensum praebere ut loca humandi
corporis pretio possint adipisci. Nam si gentiles, ut
arbitramur, viri Sichimitae Abrahae pro Sara mortua
<pb n="0908B"/>
atque in loco proprio humanda sepulturam gratis
obtulerunt, et vix magna ejus importunitate coacti
sunt ut pretium de loco sepulturae perciperent <note>(Genes.
XXIII, 6)</note>, nos qui episcopi dicimur de humandis
fidelium corporibus pensa facere quid debemus. Hoc
ergo fraternitatis vestrae judicio committimus.</p>
<p>Et hoc quoque nobis praedictus eloquentissimus
vir questus est Sisinnium defensorem Ecclesiae tuae
irrationabiliter juri suo mancipia competentia detinere.
De quibus etiam judicio sanctae memoriae Maximiani
episcopi ut ea detentor redderet esse asserit
definitum, sed eorum restitutionem hactenus
voluntarie distulisse. Hortamur ergo fraternitatem
tuam ut si manifeste causa jam judicata est, quae
statuta sunt compleantur; alioquin, deputato exsecutore
<pb n="0908C"/>
ad fratris et coepiscopi nostri Secundini partes
facere judicium convenire, ut dum cujus sint juris
mancipia de quibus quaestio vertitur ejus fuerit sententia
declaratum, nec hic praejudicium, nec ille videatur
 invidiam sustinere.</p>
</div2>

<div2>
          <head> EPISTOLA IV. AD VENANTIUM EPISCOPUM. <hi>Ut monasterium consecret concedit.</hi> </head>
<p>Gregorius Venantio episcopo Lunensi.</p>
<p>Fraternitatis vestrae insinuatione didicimus, quae
habetur in subditis, intra civitatem Lunensem in domo
te propria monasterium ancillarum Dei pro vestra
devotione fundasse, quod in honore beati Petri
apostolorum principis, et sanctorum martyrum
Joannis et Pauli, atque Hermae et Sebastiani, desideras
<pb n="0909A"/>
consecrari. Et ideo, frater charissime, si nullum
corpus ibidem constat humatum, data primitus
a fraternitate tua donatione legitima, id est calicem
argenteum unum habentem uncias sex, patenam
argenteam habentem libras duas, syndones duas,
coopertorium <emph>898</emph> super altare unum, lecta strata
numero decem, in aeramentis capita viginti, in ferramentis
capita triginta, in caespite fundum Faborianum,
et Lumbricata in integro constitutum in territorio
Lunensi milliario ab urbe eadem plus minus
secundo, juxta fluvium Macram, cum servis duobus,
id est Mauro et Joanne, et boum paria duo
tantum, gestisque municipalibus alligatis, praedicti
monasterii oratorium absque missis publicis solemniter
consecrabis, <hi>et caetera secundum morem.</hi> Mense
<pb n="0909B"/>
Novembrio, indictione prima.
</p>
        </div2>

<div2>
          <head>EPISTOLA V. AD PLURIMOS METROPOLITAS ET EPISCOPOS. <hi>Publicis rationibus obligatos, neque in clero, neque in monasterio suscipiendos; milites vero per triennium prius probandos quam monachicum habitum induant.</hi> </head>
<p>Gregorius Eusebio Thessalonicensi, Urbitio Diracitano,
Constantio Mediolanensi, Andreae Nicopolitano,
Joanni Corinthi, Joanni primae Justinianae,
Joanni Cretensi Scoritano, Joanni Larissae, Mariniano
Ravennae, Januario Caralis Sardiniae, et omnibus
episcopis Siciliae.</p>
<p>Legem quam piissimus imperator dedit <note>(Grat.
dist. 52, c. 1)</note>, ne fortasse hi qui militiae vel rationibus
sunt publicis obligati, dum causarum suarum periculum
<pb n="0909C"/>
fugiunt, ad ecclesiasticum habitum veniant,
vel in monasteriis convertantur, vestrae studui fraternitati
transmittere: hoc maxime exhortans, quod
hi qui saeculi actionibus implicati sunt in clero Ecclesiae
<pb n="0910A"/>
propere suscipiendi non sunt, quia dum in
ecclesiastico habitu non dissimiliter quam vixerant
vivunt, nequaquam student saeculum fugere, sed mutare.
Quod si etiam tales quique monasterium petunt,
suscipiendi nullo modo sunt, nisi prius a rationibus
publicis fuerint absoluti. Si qui vero ex
militaribus numeris in monasteriis converti festinant,
non sunt temere suscipiendi, nisi eorum vita
fuerit subtiliter inquisita. Et juxta normam regularem
debent in suo habitu per triennium probari, et
tunc monachicum habitum Deo auctore suscipere.
Qui si <emph>899</emph> ita sunt probati atque suscepti, et pro
anima sua poenitentiam de perpetratis culpis agere
student, pro eorum vita et lucro coelesti, non est
eorum conversio renuenda. Qua de re etiam serenissimus
<pb n="0910B"/>
et Christianissimus imperator, mihi credite,
omni modo placatur, et libenter eorum conversionem
suscipit quos in rationibus publicis implicatos
non esse cognoscit. Mense Decembri, indictione
prima.
</p>
        </div2>

<div2>
          <head>EPISTOLA VI. AD AMOS JEROSOLYMITANUM PATRIARCHAM. <hi>Petrum Romanae Ecclesiae acolythum fugitivum jubeat comprehendi, ipsumque sacra communione privatum Romam mittat.</hi> </head>
<p>Gregorius Amos episcopo Jerosolymitano.</p>
<p>Cum fraternitatem vestram confidamus canonum
statuta et vigorem diligere disciplinae, ne clerici
nostri vobis ad evitandam districtionem ecclesiastici
ordinis falsitas surripere valeat, ejus culpam sanctitati
vestrae indicare prospeximus, ut sollicitudine
<pb n="0910C"/>
vestra disciplinae possit submitti quam refugit. Comperimus
autem quod Petrus acolythus, quem dilectissimo
filio nostro Sabiniano diacono responsa
ecclesiastica facienti observare in urbe regia feceramus,
<pb n="0911A"/>
fugiens ad vestram Ecclesiam venerit. Quod
si verum est, in tuto eum facere fraternitas vestra
et inventa huc studeat occasione remittere. Aut si
forte hoc metuens a vestra discesserit Ecclesia; et
per diversa loca, ne comprehendi valeat, latitet, in
omnibus parochiis vestris, ut diligenter requiratur,
injungite, et inventum ad nos, sicut praefati sumus,
transmittite; quem etiam volumus per vos quia sit
communione privatus agnoscere; nec dominici corporis
ac sanguinis quousque ad nos redeat audeat
mysteria sumere, nisi forte vicino mortis insistente
periculo.
</p>
        </div2>

<div2>
          <head>EPISTOLA VII. AD LEONEM EPISCOPUM. <hi>Segregatam ex ecclesiae suae redituum quartam portionem clericis juxta laboris meritum dividat.</hi> </head>

<pb n="0911B"/>
<p>Gregorius Leoni episcopo Catanensium.</p>
<p>Ad hoc locorum <note>(Grat. 16, q. I, c. 63)</note> gradus rationis
ordo distinxit, et judicia esse constituit, ut nec
praepositi in opprimendos se frustra valeant occupare
subjectos, nec subjectis iterum contra suos praepositos
effrenata sit resultandi licentia. Et ideo quia
per decimam quintam nuper indictionem elapsam ecclesiae
tuae acolythi, dato contra te capitulari, <emph>900</emph> 
quaedam conquesti sunt, ne aut in tuae fraternitatis
invidia remanerent, aut illos in suis videremur petitionibus
non audire, dilectissimo filio nostro Cypriano
diacono ea subtiliter inquirenda mandavimus.
Qui injuncta cognoscens, quid de capitulo unoquoque
decreverit, inquisitioni nostrae est subtilius patefactum.
<pb n="0911C"/>
Et quia inter alia de quarta portione clerus
hoc tenendum statuit, ut unam portionem hi qui
in sacro loco sunt positi, et reliquas duas clerus accipiat,
et latores praesentium Donatus presbyter,
necnon et Theodosianus atque Viator diaconi, aliorum
quoque qui in sacrato sunt ordine constituti relationem
ad nos deferentes, conquesti sunt hoc contra
antiquam consuetudinem in suo gravamine praejudicialiter
statutum; quippe quia de eadem quarta
semper se duas partes et tertiam clerum perhibent
consecutum, et petiverunt ne haec definitio in suo
praejudicio permaneat; nos hoc fraternitatis tuae dispositioni
oportere praevidimus committendum.</p>
<p>Volumus ergo <note>(Grat. ibid.)</note> ut quidquid Ecclesiae
<pb n="0911D"/>
tuae ex reditu vel quolibet alio titulo fortassis accesserit,
quartam exinde portionem sine diminutione
aliqua debeas segregare, atque eam secundum Dei
<pb n="0912A"/>
timorem presbyteris, diaconis, ac clero, ut tibi visum
fuerit, discrete dividere; ita sane ut unicuique,
sicut meritum laboris exegerit, libera tibi sit, juxta
quod praevideris, largiendi licentia, quatenus et hi
qui merentur etiam temporali se sentiant hoc commodo
consolari, et alii adjuvante Domino eorum ad
melius contendant imitatione proficere.</p>
</div2>

<div2>
          <head>EPISTOLA VIII. AD VITALIANUM EPISCOPUM. <hi>Tulliani magistri militiae filiam ad religiosum habitum revocet; detrudat in monasterium; obsistentes a sacra communione suspendat.</hi> </head>
<p>Gregorius Vitaliano episcopo Sipontino.</p>
<p>Si custos religiosi habitus aut esse nosses episcopus
<pb n="0912B"/> <note>(Grat. 20, q. I, c. 18)</note>,
filiae gloriosae memoriae
Tulliani, magistri militiae, te illic posito, nec projectis
religiosis vestibus ad saecularem reverti habitum,
nec ad nos licuisset perversam epistolam destinare.
Sed quia nimia desidia ac torpore deprimeris,
in tuo dedecore res ad praesens illicita impune
commissa est. Nam, sicut praefati sumus, si sollicitus
exstitisses, prius ad nos ultio mulieris pravissimae
quam culpa debuit pervenire. Quia ergo tantum
hebes, tantumque es negligens, ut nisi canonicam in
te fueris coerctionem expertus, in aliis districtionem
et disciplinam nescias custodire, <emph>901</emph> qualiter debeas
esse sollicitus, congruo tibi, si Domino placuerit,
tempore demonstrabimus. Praesentia igitur scripta
suscipiens evigila, et excitatus saltem exsequere,
quod pressus usque nunc ignavia distulisti. Instantiae
<pb n="0912C"/>
ergo tuae sit praedictam mulierem una cum Sergio
defensore nostro comprehendere, et statim non solum
ad male contemptum habitum sine aliqua excusatione
revocare, sed etiam in monasterium, ubi
omnino districte valeat custodiri, detrudere; et ita
omnem circa illam sollicitudinem exhibere, ut quam
sit nefarium quod commisit ex tua possit districtione
cognoscere. Qua in re si quis, quod non credimus,
 laicorum aliquo tibi ingenio tentaverit obsistendum,
a sacratissimae eum communionis participatione suspendere
nobisque renuntiare festina, ut quantum sit
exsecrabile quod praesumpserit, postquam consideratione
propria non advertit, emendationis qualitate
cognoscat. In his autem omnibus ita te cautum stude
<pb n="0912D"/>
ac vigilantem ostendere, ut culpam tuam non geminare
neglectus, sed aliquantisper valeat sollicitudo
minuere. <note>(Cf. Joan. Diac. l. III, n. 39.)</note> 
</p>
        </div2>

<div2>
          <head>EPISTOLA IX. AD SERGIUM DEFENSOREM. <hi>De filia Tulliani magistri militiae ad religiosum habitum resumendum cogenda.</hi> </head>

<pb n="0913A"/>
<p>Gregorius Sergio defensori.</p>
<p>Si homo esses <note>(Grat. 27, q. 1, c. 19)</note>, aut districtionem
aliquam habuisses, ita regularis disciplinae
debuisti custos existere, ut ea quae illicite illic committuntur,
ante vindicta corrigeret, quam ad nos eorum
nuntius perveniret. Sed dum nimia te facit stultitia
negligentem, non solum de illis offendimur,
sed etiam ad ulciscendam desidiam tuam nihilominus
provocamur. Omni ergo dilatione omnique excusatione
postposita, filiam gloriosae memoriae Tulliani,
 magistri militiae, quae, projectis, quas sponte assumpserat,
religiosis vestibus, indumentis se laicis
<pb n="0913B"/>
deturpavit, una cum fratre et coepiscopo nostro Vitaliano
festina comprehendere, atque ad religiosum
rursus habitum revocare, ac in monasterium mittere,
ubi stricte omnino valeat custodiri. Nec ejus custodiam
aliquatenus relevari permittas, quousque nostra
denuo scripta susceperis. Nam si quolibet modo in
hac re negligens vel lentus exstiteris, ita in te
noveris districtissime vindicandum, ut quod ex te
nescis, poena possis resecante cognoscere; quia,
sicut diximus, si intellectum hominis habuisses, haec
quae modo facere praeciperis a te debueramus etiam
cum ultione facta cognoscere. <note>(Cf. Joan. Diac. l. III,
n. 40.)</note> 
</p>
        </div2>

<div2>
          <head>EPISTOLA X. AD SABINIANUM JADERAE EPISCOPUM. <hi>Se quantum illius cum Maximo communione offensum, tantum poenitentia mitigatum. Commendatam responsali suo illius in urbe regia causam. Hortatur ad pastoralem sollicitudinem. Ipsi de Florentii episcopi causa inquisitionem mandat.</hi> </head>

<pb n="0913C"/>
<p>Gregorius Sabiniano episcopo Jadertino.</p>
<p>Sicut perseveranti culpae debetur jure vindicta, ita
resipiscentibus est venia concedenda. Nam <emph>902</emph> ut
res illa contra se merito iracundiam excitare, sic haec
in sua prorsus dilectione solet concordiam propagare.
Et ideo quia fraternitatem tuam a consortio et communione
 Maximi, ubi te prius neglectus impulerat,
in tantum postea gravitas sacerdotii ad animum reducta
suspendit, ut ejus sola nullatenus patereris esse
segregatione contentus, nisi et in monasterii te claustra
recipiens dudum commissa defleres, eapropter
<pb n="0913D"/>
 in nostram te gratiam ac communionem receptum
esse non dubites; nam quantum nos prius culpa tuae
charitatis offenderat, tantum poenitentia mitigavit.
Hortamur igitur, dilectissime frater, ut gregi dominico
<pb n="0914A"/>
pastoralem sollicitudinem instanter impendas,
lucrumque de commissis ovibus facere diligenter invigiles;
ut tanto tibi copiosae retributio mercedis exuberet,
quanto in adventu aeterni judicis multiplices
laboris fructus obtuleris. Stude itaque in culpa lapsos
eruere, stude errantibus regrediendi viam ostendere,
stude communione privatos ad communionis
salubriter gratiam revocare. Sit caeteris charitatis
vestrae reversio ereptionis officium, sit salutis
exemplum, quatenus dum errantes gressus ovium ad
septa summi pastoris sollicitudinis vestrae cura direxerit,
nec ipsae luporum dentibus relinquantur expositae,
et te in aeterna vita, quod summopere petendum
est, dignae compensatio retributionis excipiat.</p>
<p>De causa vero quam nobis scripsistis, ut debeamus,
<pb n="0914B"/>
ne in urbe regia contra vos subripiatur esse solliciti
animos vestros res ista non turbet. Nam responsali
nostro omnino studiose mandavimus ut sollicitum
cautumque se debeat exhibere. Et confidimus de Dei
nostri potentia quia id agitur, ut vos nullius contra
rationem aut turbare quoquo modo aut premere
possit adversitas.</p>
<p>Praeterea habitatores Epidauriensis civitatis Florentium,
quem suum esse dicunt episcopum, sibi a
nobis restituendum studiosissime poposcerunt, asserentes
frustra eum ad solam tantummodo voluntatem
Natalis episcopi detrusum exsilio. Et ideo, si quid de
ejus causa fraternitas vestra cognovit, nobis suis subtiliter
epistolis innotescat. Si autem necdum cognovit,
requirat, nobisque renuntiet, ut quidquid de eo
<pb n="0914C"/>
statuendum sit, certi deliberare adjutore Domino
valeamus. Mense Februario, indictione prima. <note>(Cf. Joan. Diac. l. IV, n. 11.)</note> 
</p>
        </div2>

<div2>
          <head>EPISTOLA XI. AD CANDIDUM S. ANDREAE ABBATEM. <hi>Confirmat concordiam et transactionem inter monasterium sancti Andreae, et Maurentium magistrum militiae.</hi> </head>
<p>Gregorius Candido abbati monasterii sancti
Andreae ad clivum Scauri.</p>
<p>Sicut loci nostri consideratio providere nos admonet
ut monasteriorum negotia pacis intentio salubri
fine distinguat, sic iterum ratione constringimur
consensus nostri auctoritate quae utiliter decisa fuerint
roborare, ne forte cujusquam excusationis objecta,
quod a religioso proposito et aequitate valde
<pb n="0914D"/>
dissentit, aliquid in dubium contentio recidiva perducat,
et gignat ex pace litigium. Proinde quoniam
inter te Candidum abbatem monasterii sancti Andreae
apostoli, positi in hac urbe Romana, in clivo Scauri,
<pb n="0915A"/> <emph>903</emph> 
 agentem utilitates ejusdem monasterii, et Maurentium
gloriosum, magistrum militiae, causa successionis
haereditatisque Joannis, fratris consanguinei
praedicti viri, qui in suprascripto monasterio
conversus est ac defunctus, cum nostro quoque
consensu commodae sollicitaeque transactionis pagina
interveniente decisa est; denique ut cum
fidei memorati gloriosissimi magistri militiae sinceritas
olim nobis veraciter nota sit et bene comperta,
ad satisfactionem posset omnino sufficere, etiam
dato corporaliter sacramento, firmaret nihil se in
fraude versatum, aut aliquid occultasse, sed omnia
integre prodidisse; idcirco hujus decreti praeceptique
nostri serie transactionem decisionemque inter te et
praefatum Maurentium gloriosum habitam, ratam
<pb n="0915B"/>
habentes, per omnia confirmamus, nec in totum
partemve aliqua ratione convelli, sed eam habere
perpetuam decernimus firmitatem. Cui rei si quis,
quod non credimus, contrariam afferre quoquo modo
tentaverit voluntatem, ille quidem reum se ante
Deum esse noverit, qui nititur ea quae utiliter sunt
finita rescindere; nam eidem decisioni transactionique
nihil se derogare cognoscat. Ut ergo et saepe
dicti gloriosi Maurentii maneret illibata securitas, et
tu nihil de his quae decisa sunt valeas dubitare, simile
ei praeceptum pro utraque partium munitione
concessimus.
</p>
        </div2>

<div2>
          <head>EPISTOLA XII. AD ADEODATUM ET MAURENTIUM EPISCOPOS. <hi>Illorum de ecclesiastico ordine ac rectitudine curam laudat; ut perseverent hortatur. Commendat Paulum episcopum.</hi> </head>

<pb n="0915C"/>
<p>Gregorius Adeodato et Maurentio episcopis Africae
a paribus.</p>
<p>Multum, frater charissime, sinceritatis tuae bono
congaudeo, quod gravitatem qua praeditum te dudum
audieram praesentium portitoris Pauli fratris et coepiscopi
nostri testificatio confirmavit. Qui tanto latius
quanta in vobis sollicitudo ecclesiastici ordinis
quantaque cura sit rectitudinis indicavit, quanto hoc
et praesens comperit, et in sua amplius defensione
cognovit. Quia ergo magnum, sicut nostis, coram
Deo nostro est in bonis quemquam indesinenter
operibus permanere, fraternitatis vestrae se sollicitudo
ad fovendas partes justitiae decenter exacuat,
<pb n="0915D"/>
et contra ecclesiastici vigoris moderamina, prout
possibile fuerit, fieri nihil permittat. Nec vos res
aliqua ab hujusmodi intentione removeat; sed si
qua sunt quae dilectionis vestrae sinceritatem offendunt,
et regulas canonicae discretionis <emph>904</emph> excedunt,
vigilantem studete curam impendere; atque
<pb n="0916A"/>
ea hortando, suadendo, terrendo emendare, charitatis
unitate servata, in quantum vires suppetunt,
Deo adjuvante, contendite; et excessus
auctorem coercitionis freno sacerdotali constringite,
atque eum ab invio itinere lingua duce et actione
reducite; et ita vestram in omnibus efficaciam exhibete,
ut Deus omnipotens qui bonae voluntatis auctor
et intentionis inspector est, velle vestrum et hic
adjuvet, et in futura vita remuneret. Suprascriptum
vero Paulum fratrem et coepiscopum nostrum fraternitati
vestrae commendantes, hortamur ut idonee
charitatem vestram debeat experiri quam praedicat.
</p>
        </div2>

<div2>
          <head>EPISTOLA XIII. AD COLUMBUM. <hi>Paulum episcopum commendat.</hi> </head>

<pb n="0916B"/>
<p>Gregorius Columbo episcopo Numidiae.</p>
<p>Qualiter de fraternitatis vestrae debeamus charitate
praesumere, ex mentis nostrae quam circa vos
habemus qualitate colligimus. Nec aliter vos apostolicam
sedem diligere quam ipsa vos diligit arbitramur.
Unde necesse est ut eos quos in Ecclesia beati
Petri apostolorum principis, ut oportet, devotos
esse cognoscimus, vobis, cujus vitam et actio sacerdotis
ornat et dignitas, peculiarius commendemus,
de cujus scilicet sinceritate firmum experimentum de
praeteritis jam tenemus.</p>
<p>Frater igitur et coepiscopus noster Paulus, praesentium
portitor, quantis illic fluctibus, quantisque
<pb n="0916C"/>
adversitatibus quatiatur, sanctitatem vestram memorat
non latere. Qui quoniam querelas quas de eo
ad vos pervenisse signastis non veras esse, sed instigatione
adversantium contra se asserit excitari, et
omnia se fidit, patrocinante veritate, vobis cognoscentibus,
adjutore posse Domino superare, hortamur,
dilectissime frater, ut ei in quibus fuerit
justitiae ratio manifesta, manum decenter praebere
solatii atque sacerdotali eum compassione debeas
adjuvare. Nulla ergo vos res ab aequitatis studio,
nulla suspendat potentia personarum. Sed innitens
praeceptis dominicis, omnia quae sunt rectitudini
adversa contemne. In defendendis partibus justitiae
constanter insiste. Odia pro veritate, si qua
sunt, sustinere non renuas; ut tanto majorem in adventu
<pb n="0916D"/>
Redemptoris nostri fructum mercedis invenias,
quanto ejus mandata non negligens, in favorem te
justitiae et defensionem impenderis. Mense Martio,
indictione prima. <note>(Vide sup. l. VI, ep. 61; l. VII,
ep. 2; et hujus lib. ep. 12.)</note> </p>
</div2>

<div2>
          <head> <emph>905</emph> EPISTOLA XIV. AD BONIFACIUM PRIMUM DEFENSOREM. <hi>Defensores septem honore regionariorum decorandos statuit.</hi> </head>

<pb n="0917A"/>
<p>Gregorius Bonifacio de privilegiis defensorum.</p>
<p>Ecclesiasticis utilitatibus fideliter insudantes congruae
remunerationis sunt beneficio prosequendi, ut
et nos respondisse eorum digne obsequiis videamur,
et illi ex indulta consolationis gratia utiliores existant.
Quia igitur defensorum officium in causis
Ecclesiae et obsequiis noscitur laborare pontificum,
hac eos concessa prospeximus recompensationis praerogativa
gaudere: constituentes ut sicut in schola
notariorum atque subdiaconorum per indultam longe
retro pontificum largitatem sunt regionarii constituti,
<pb n="0917B"/>
ita quoque in defensoribus septem qui ostensa suae
experientiae utilitate placuerint honore regionario
decorentur. Quos quolibet per absentiam pontificis
et sedendi in conventu clericorum habere licentiam,
et honoris sui privilegia in omnibus statuimus obtinere.
Praeterea si quis ad prioris locum veniens in
alia fortasse provincia propter utilitatem propriam
degit, hunc necesse est primatus locum per omnia
curare, ut ille prior defensorum omnium possit existere,
qui et ante prioratus locum in ecclesiasticis
utilitatibus obsequiisque pontificis non destitit per
sedulam praesentiam permanere. Haec itaque constitutionis
nostrae decreta <note>(Grat. 25, q. 2, c. 7)</note> quae
pro defensorum sunt privilegiis et ordinatione disposita,
perpetua stabilitate et sine aliqua constituimus
<pb n="0917C"/>
refragatione servari, sive quae scripto decrevimus,
seu quae in eis in nostra praesentia videntur esse
disposita, nec a quoquam pontificum in totum partemve
qualibet occasione convelli decernimus vel
mutari. Nam nimis est asperum, et praecipue bonis
sacerdotum moribus inimicum, niti quempiam quacunque
<pb n="0918A"/>
rationis excusatione, et quae bene sunt ordinata
rescindere, et exemplo suo docere caeteros sua
quandoque post se constituta dissolvere. Mense
Aprili, indictione prima.
</p>
        </div2>

<div2>
          <head>EPISTOLA XV. AD MARINIANUM RAVENNAE EPISCOPUM. <hi>Monasterio sanctorum Joannis et Stephani multa concedit privilegia.</hi> </head>
<p>Gregorius Mariniano episcopo Ravennati.</p>
<p> Quam sit necessarium monasteriorum quieti
prospicere, et de eorum perpetua securitate tractare,
ante actum vos officium, quod in <emph>906</emph> regimine
monasterii exhibuistis, informat. Et ideo quia monasterium
beatorum Joannis et Stephani, quod in
Classitana est civitate constitutum, cui communis
<pb n="0918B"/>
filius Claudius abbas praeesse dignoscitur, multa
a decessoribus vestris praejudicia atque gravamina
pertulisse cognovimus, oportet ut fraternitatis vestrae
provisio eorum de futuro quietem salubri ordinatione
disponat; quatenus conversantes illic in
Dei servitio, ipsius quoque gratia suffragante, mente
libera perseverent. Sed ne ex ea quae magis emendanda
est consuetudine quisquam illic quolibet tempore
quidquam molestiae praesumat inferre, necesse
est ut haec quae inferius enumeranda curavimus
ita fraternitatis vestrae studio debeant custodiri,
ut ex eis non possit ulterius inferendae inquietudinis
occasio reperiri. Nullus igitur ultra audeat
de reditibus vel chartis praedicti monasterii, vel de
loco aliquo qui ad ipsum pertinet quocunque modo,
<pb n="0918C"/>
qualibet exquisitione, minuere, nec immissiones
vel dolos aliquos facere. Sed si qua forte causa inter
Ravennatem Ecclesiam et praefatum monasterium
evenerit, et pacifice non potuerit ordinari, apud delectos
a partibus timentes Deum, sine voluntaria
dilatione, mediis sacrosanctis Evangeliis finiatur.
<pb n="0919A"/>
Defuncto vero abbate, non extraneus nisi de eadem
congregatione, quem sibi propria voluntate congregatio
elegerit, et qui electus fuerit sine dolo vel
venalitate aliqua, ordinetur; quod si aptam inter se
personam invenire nequiverint, solerter de aliis monasteriis
sibi similiter eligant ordinandum. Neque
venienti abbati quaecunque persona qualibet occasione
in suo monasterio praeponatur, nisi forte exstantibus,
quod absit, criminibus quae sacri canones
punire monstrantur. Pariter autem custodiendum
est ut invito ejusdem monasterii abbate ad ordinanda
alia monasteria, aut ad ordines sacros vel clericatus
officium, tolli exinde monachi non debeant. Sed si
abundantes fuerint, et ad celebrandas Deo laudes
vel utilitates monasteriorum complendas sufficiant,
<pb n="0919B"/>
abbas cum devotione de his qui superfuerint offerat,
quos dignos coram Deo invenire potuerit. Quod si
sufficienter habens dare noluerit, tunc Ravennas
episcopus ad ordinanda alia monasteria de his qui
supersunt tollat. Ad ecclesiasticum tamen officium
nullus exinde producatur, nisi quem abbas loci admonitus
propria voluntate obtulerit <note>(Grat. dist. 58,
c. 1)</note>. Quisquis autem ex praedicto monasterio ad
ecclesiasticum ordinem pervenerit, ulterius illic
nec aliquam potestatem, nec licentiam habeat habitandi.</p>
<p>Observandum quoque est ut descriptio rerum aut
chartarum ejusdem monasterii ab ecclesiasticis fieri
non debeat, si quando res exigit: <emph>907</emph> sed abbas
loci cum abbatibus aliis rerum inventarium
<pb n="0919C"/>
faciat.</p>
<p>Quoties autem pro utilitate monasterii sui ad Romanum
pontificem abbas venire vel transmittere
forte voluerit, ei modis omnibus liceat.</p>
<p>Praeterea cum episcoporum adventus desideranter
a monasteriis debeat exspectari, quia tamen hospitandi
occasione praedictum monasterium temporibus
decessoris vestri nobis fuisse nuntiatum est praegravatum,
oportet ut hoc sanctitas vestra decenter debeat
temperare, ut visitandi <note>(Grat. c. 18, q. 2, c. 28)</note> 
exhortandique gratia ad monasterium, quoties placuerit,
ab ejusdem civitatis antistite accedatur. Sed
sic charitatis officium illic episcopus impleat, ut
<pb n="0920A"/>
gravamen aliquod monasterium non incurrat. Vestram
vero fraternitatem praedictus abbas non solum
 non metuit ad monasterium frequenter accedere,
sed etiam desiderabiliter concupiscit, sciens quod
per vos substantia monasterii omnino gravari non
possit. Data mense Aprili, indictione prima.</p>
</div2>

<div2>
          <head>EPISTOLA XVI. AD MARINIANUM RAVENNAE EPISCOPUM. <hi>Redeuntem Roma Claudium abbatem impense commendat.</hi> </head>
<p>Gregorius Mariniano episcopo Ravennati.</p>
<p>Quod communem filium Claudium abbatem latorem
praesentium longa apud nos hactenus mora retinuit,
res illa fecit quod magnum nobis, sicut nostis,
erat in verbo Dei solatium; quem etiam hic
adhuc volueramus diutius retinere, si et ipse non
<pb n="0920B"/>
festinasset ad suum monasterium, et nos congregationi
fratrum ejus praesentiam esse omnino necessariam
sciremus. Et ideo quia illum sicut petiit et
exigebat utilitas relaxandum esse prospeximus, commendantes
eum, hortamur ut sanctitas vestra sacerdotali
eum affectione suscipiat, paternam illi
 monasteriisque ipsius charitatem, sicut decet, impendat
benignitatis suae eum consolatione refoveat,
in ejus se tuitionem instanter accommodet, et praesidii
sui beneficio liberum ab omni inquietudine
redditum quieti et utilitatibus fratrum vacare permittat,
atque peculiariter sicut a nobis eum scit diligi
diligat; quatenus et charitatis vestrae affectum
quem olim expertus est, in se multiplicius recognoscat,
<pb n="0920C"/>
et nos in vobis invenisse se gaudeat.
</p>
        </div2>

<div2>
          <head> <emph>908</emph> EPISTOLA XVII. AD MAURENTIUM. <hi>De sacrae lectionis studio gratulatur. Sic studentium deflet raritatem; se collegam spondet.</hi> </head>
<p>Gregorius Maurentio magistro militum.</p>
<p>Dilectissimus filius meus Cyprianus diaconus revertens
mihi valde placuerat, si ad me totus rediisset.
Sed postquam gloria vestra in Sicilia sese retinuit,
certissime scio quia praedictus filius meus ad
me quidem corpore rediit, sed mente in Sicilia remansit.
Haec tamen dicens, tantum quieti vestrae
congaudeo, quantum de meis occupationibus ingemisco.
<pb n="0921A"/>
Atque hoc summopere exhortor, ut si palatum
cordis dulcedo tetigit intimae suavitatis, ita introrsus
rapiatur animus, ut triste sit omne quod
foris sonat, omne quod foris delectat. Laudo autem
quod humana conventicula cavetis, quia saepe animus
qui renovari in Deo per compunctionis gratiam
desiderat, per prava colloquia atque verba iterum
veterascit. Quaesivi autem qui vobis adhaereant in
lectionis sacrae collegio, et neminem reperi, et vehementer
ingemui paupertatem boni. Et quamvis
peccator ego valde occupatus sum, tamen si ad beati
Petri apostoli limina venire volueritis, in sacro
eloquio strictum poteritis me habere collegam. Omnipotens
Deus coelesti vos protectione custodiat,
atque ab antiqui hostis insidiis munitos permanere
<pb n="0921B"/>
concedat.
</p>
        </div2>

<div2>
          <head>EPISTOLA XVIII. AD AGNELLUM TERRACINENSEM EPISCOPUM. <hi>Perquisitos idolorum cultores puniat; a murorum vigiliis neminem patiatur excusari.</hi> </head>
<p>Gregorius Agnello episcopo Terracinensi.</p>
<p>Pervenit ad nos quosdam illic, quod dici nefas est,
 arbores colere, et multa alia contra Christianam
fidem illicita perpetrare. Et miramur cur hoc fraternitas
vestra districta emendare ultione distulerit.
Ea propter scriptis vos praesentibus adhortamur, ut
hos diligenti investigatione perquiri, et, veritate
cognita, talem in eis faciatis exerceri vindictam, quatenus
et Deus placari possit, et aliis eorum ultio
correptionis exemplum sit.</p>
<p> <emph>909</emph> Scripsimus autem et Mauro vicecomiti, ut
<pb n="0921C"/>
fraternitati vestrae in hac re debeat adhibere solatia,
dummodo ad comprehendendos eos invenire excusationem
aliquam non possitis. Quia vero comperimus
multos se a murorum vigiliis excusare, sit fraternitas
vestra sollicita ut nullum neque per nostrae
vel Ecclesiae suae nomen aut quolibet alio modo
 defendi a vigiliis patiatur, sed omnes generaliter
<pb n="0922A"/>
compellantur; quatenus, cunctis vigilantibus, melius
auxiliante Domino civitatis valeat custodia procurari.</p>
</div2>

<div2>
          <head> EPISTOLA XIX. AD MAURENTIUM MAGISTRUM MILITUM. <hi>Comitiolo de Romana Ecclesia bene merito pristinam impendat favorem.</hi> </head>
<p>Gregorius Maurentio magistro militum.</p>
<p>Veniens dilectissimus filius noster Cyprianus diaconus
laudabile Comitioli studium, et quam nobis
utilitatem Urminati castro fecerit, indicavit. Sed
et multa de eo bona diversis testificationibus olim
cognovimus. Et quia eum apud vos, sicut ante fuit,
modo non esse audivimus, gloriam vestram petimus
ut si quid est unde juste vestros animos fortassis
offendit, nobis, quidquid illud est, remittatis, eique
<pb n="0922B"/>
plenam gratiam reddere, atque illum in ea qua
apud vos dudum fuit familiaritate recipere debeatis,
et vestrum illi favorem, sicut revera proprio, salva
ratione quocunque usus exegerit, impendatis. Ita
ergo facite ut de integro ei gratia restituta, aut
ipso renuntiante, aut aliis referentibus possimus
agnoscere.
</p>
        </div2>

<div2>
          <head>EPISTOLA XX. AD MARINIANUM EPISCOPUM RAVENNAE. <hi>Commendat uxorem Joannis, quae in controversiam suae conditionis vocabatur.</hi> </head>
<p>Gregorius Mariniano episcopo Ravennae.</p>
<p>Joannes praesentium portitor queritur uxorem
suam, molestias Georgii cujusdam refugientem,
 diu in septis venerabilibus residere, et nullum
<pb n="0922C"/>
hactenus invenire solatium. Cujus quia de conditione
esse controversiam asserit, et vestrae eam
fraternitati petiit commendandam, his <emph>910</emph> vos
hortamur affatibus ut eidem mulieri, servata aequitate,
debeatis tuitionem impendere, et a nullo eam
contra rationis ordinem gravari aliquo modo permittatis.
 Sed si de statu ejus quaestio perseverat,
<pb n="0923A"/>
studii vestri sit ut sine oppressione aliqua, legali
modo, ad judicium veniatur; quatenus, dum, veritate
cognita, quod juris ordo suaserit fuerit definitum,
neutra se pars aliquod doleat praejudicium
pertulisse. Mense Maii, indictione prima.
</p>
        </div2>

<div2>
          <head>EPISTOLA XXI. AD JOANNEM EPISCOPUM SYRACUSANUM. <hi>Felicem Christianis parentibus natum a Samaraei servitio liberet.</hi> </head>
<p>Gregorius Joanni episcopo Syracusano.</p>
<p>Felix praesentium portitor questus nobis est, cum
sit de Christianis natus parentibus, a quodam Christiano,
 Samaraeo, quod dici scelus est, esse donatum.
Et dum hujusmodi superstitionis homines
Christiana quolibet modo mancipia possidere nec
ratio legis, nec reverentia religionis admittat, se tamen
<pb n="0923B"/>
per decem et octo annos in ejus asserit servitio
permansisse; sed cognoscente hoc sanctae memoriae
decessore vestro Maximiano, ab eo se, zelo, sicut
decuit, sacerdotali commoto, de Samaraei servitio
nefario dicit liberatum. Sed quia ejusdem Samaraei
filius post quinque annos factus dicitur Christianus,
et supradictum Felicem in ejus servitium, quantum
ipse dicit, quidam nituntur redigere, sanctitas vestra
haec quae edocti sumus diligenter inquirat; et si
ita ei esse constiterit, eum tueri studeat, et a nullo
sub qualibet occasione gravari permittat, quia dum
superstitiosae sectae mancipia dominos suos ad fidem
praecedentia servitio eorum aperte redigi jura prohibeant,
quanto magis hic de Christianis parentibus
natus, et factus a parvulo Christianus, hanc non
<pb n="0923C"/>
debet quaestionem aliquo modo sustinere, maxime
quia nec patris ejus esse servus potuit, quem liquet
ex prava potius praesumptione poenam posse venientem
de legibus sustinere? Et ideo, sicut diximus,
ita eum sanctitatis vestrae defensio rationabiliter
tueatur, ut nulli eum sub quolibet argumento sit aliquatenus
affligendi licentia. <note>(Cf. Joan. Diac. l. IV,
n. 47. Vide lib, VI, ep. 33, indict. 14.)</note> 
</p>
        </div2>

<div2>
          <head> <emph>911</emph> EPISTOLA XXII. AD RUSTICIANAM PATRICIAM. <hi>Ut Romam veniat hortatur. Gratias agit pro decem auri libris in captivorum redemptionem expendendis.</hi> </head>
<p>Gregorius Rusticianae patriciae.</p>
<p>Jam dudum vestrae excellentiae me scripsisse, et
saepius imminuisse reminiscor, ut beati Petri apostolorum
<pb n="0923D"/>
principis limina revidere festinet. Et quae
tanta sit Constantinopolitanae civitatis delectatio,
quaeve Romanae urbis oblivio, ignoro; obtinere apud
vos hac ex re nunc usque nihil merui. Quantum enim
<pb n="0924A"/>
ad colligendas aeternae vitae mercedes vestrae animae
expedire possit; quantum etiam gloriosae filiae vestrae
domnae Eusebiae in omnibus congruat, et nos subtiliter
attendimus, et vos considerare subtilius potestis.
Filium vero meum Petrum, hominem vestrum,
quem ultra aetatem suam sapere, et maturitati studere
cognovi, si requiritis, invenietis quantus hic
omnium habitantium circa excellentiam vestram
amor sit, quantumque desiderium ut vos revidere
mereantur. Et si, praecipiente Domino, sacris eloquiis
admonemur ut etiam inimicos diligere debeamus,
pensandum nobis est quantae culpae sit etiam
amantes minime amare. At si forte dicitur quod
amamur, nos certissime scimus quia nemo potest
diligere quos non vult videre. Sin vero gladios
<pb n="0924B"/>
Italiae ac bella formidatis, sollicite debetis aspicere
quanta beati Petri apostolorum principis in hac urbe
protectio est, in qua sine magnitudine populi, et
sine adjutoriis militum tot annis inter gladios illaesi,
 Deo auctore, servamur. Haec nos, quia amamus,
dicimus. Sed omnipotens Deus quidquid animae vestrae.
in perpetuum, quidquid opinioni domus in
praesenti conspicit expedire, concedat.</p>
<p>Decem vero auri libras, quas in captivorum redemptionem
excellentia vestra transmisit, praefato
filio meo deferente suscepi. Sed peto ut superna gratia,
quae vobis concessit eas pro animae vestrae mercede
tribuere, mihi etiam concedat, sine aliquo
peccati contagio dispensare: <emph>912</emph> ne unde vos peccata
detergitis, nos inde maculemur. Omnipotens
<pb n="0924C"/>
Deus qui debilitatem corporis vestri et peregrinationem
vestram conspicit, de sua semper gratia, et
dulcissimi filii mei domni Strategii vos vita et salute
consoletur; quatenus eum et vobis per longa tempora,
et sibi ad aeternitatem nutriat, vosque cum
omni domo vestra et bonis praesentibus repleat, et
supernam gratiam habere concedat. Gloriosum vero
domnum Eudoxium nostra petimus vice salutari.</p>
</div2>

<div2>
          <head>EPISTOLA XXIII. AD FANTINUM DEFENSOREM. <hi>Ut Judaeos ad Christianam fidem accedentes juvet, pergat Agrigentum.</hi> </head>
<p>Gregorius Fantino defensori.</p>
<p> Domna abbatissa monasterii sancti Stephani,
quod in Agrigentino est territorio constitutum, indicante,
comperimus multos Judaeorum ad Christianam
<pb n="0924D"/>
fidem, divina gratia inspirante, velle converti;
sed esse necessarium ut aliquis illuc ex nostro mandato
debeat proficisci. Proinde hujus tibi auctoritatis
tenore praecipimus, ut omni excusatione submota,
<pb n="0925A"/>
ad praedictum locum pergere, et desiderium eorum
tuis, Deo propitio, adhortationibus adjuvare festines.
Quibus tamen <note>(Grat. de consec. dist. 4, c. 98)</note> si longum
vel triste videtur solemnitatem sustinere Paschalem,
et eos nunc ad baptisma festinare cognoscis,
ne, quod absit, longa dilatio eorum retro
possit animos revocare, cum fratre nostro episcopo
loci ipsius loquere, ut poenitentia ac abstinentia
quadraginta diebus indicta, aut die Dominico, aut
si celeberrima festivitas fortassis occurrerit, eos
omnipotentis Dei misericordia protegente baptizet,
quia et temporis qualitas, propter eam quae sibi
imminet cladem, impellit ut desideria eorum nulla
debeant dilatione differri. Quoscunque vero ex eis
pauperes et ad vestem sibi emendam non sufficere
<pb n="0925B"/>
posse cognoscis, te eis vestem quam ad baptisma
habeant comparare volumus ac praebere, in quibus
pretium quod dederis tuis noveris rationibus imputandum.
Si vero sanctum Pascha <emph>913</emph> elegerint
exspectare, iterum cum episcopo loquere, ut modo
quidem catechumeni fiant, atque ad eos frequenter
accedat, geratque sollicitudinem, et animos eorum
admonitione suae adhortationis accendat; ut quanto
quae exspectatur elongatur festivitas, tanto se praeparare
et eam desiderio ferventi debeant sustinere.</p>
<p>Praeterea cum omni studio ac diligentia studii tui
sit perscrutari utrum supradictum monasterium, cui
ante dicta domna praeest, sufficiens sibi sit, an necessitatem
aliquam patiatur. Et quidquid in veritate
cognoveris, vel quid de his qui baptizari desiderant,
<pb n="0925C"/>
actum fuerit, nobis subtiliter indicare festina.
 Mense Junio, indictione prima, <note>(Cf. Joan. Diac., l.
II, n. 49.)</note> </p>
</div2>

<div2>
          <head>EPISTOLA XXIV. AD SABINIANUM JADERAE EPISCOPUM. <hi>Gratulatur quod ubi obediendum est, obediat; ubi resistendum, resistat. Ipsius animum firmat adversus Maximi odium. Presbyterum nulla ratione in sacro ordine post lapsum aut permanere aut revocari posse declarat.</hi> </head>

<pb n="0926A"/>
<p>Gregorius Sabiniano episcopo Jadertino.</p>
<p>Satis, frater charissime, de sinceritate tua laetificor,
quod eam solliciti discretione judicii, et ubi
obediendum est obedire, et ubi resistendum est resistere,
studio sacerdotali cognosco. Cum quanta
namque te devotionis alacritate submiseris his quae
ob culpam praeteriti excessus indiximus, litterarum
tuarum quas per latorem praesentium direxisti, pagina
reseravit. Nec enim poterat aliter a dilecto fratre
<pb n="0926B"/>
suscipi, quam a diligente mandatum est. Unde in
omnipotentis Dei miseratione confido quia ita ejus te
gratia protegit, ut per hoc etiam ab aliis absolutus,
salubriter paruisse te gaudeas. De hoc vero quod se
contristari charitas tua Maximi praevaricatoris et excommunicati
aemulatione signavit, turbari non debet,
sed decet ut ad modicum tumentes inaniter fluctus
patienter tolerando sustineas, et undarum spumas
perseverantiae virtute substernas. Novit enim patientia
levigare quod grave est, et constantia superare
quod saevit. Animos ergo tuos adversitas non dejiciat,
sed accendat. Audentiorem te in omnibus vigor sacerdotalis
ostendat. Nam vera documenta veritatis sunt,
promptiorem in duris, et fortiorem se quemquam in
contrariis exhibere. Ut igitur rectitudinis robur a
<pb n="0926C"/>
bono deliberationis suae nulla valeat impulsione convelli,
mentis gressus in ejus petrae soliditate, sicut
coepistis, dirigite, in qua Redemptorem nostrum per
<pb n="0927A"/>
totum mundum fundasse nostis Ecclesiam, quatenus
recta sinceri cordis vestigia in devio itinere non offendant.</p>
<p>Ea vero quae nobis scripsistis, vel praesentium lator
coram positus explicavit, nos non credatis negligenter
omittere, sed de his omnino sollicite cogitamus.</p>
<p>Dilectissimo autem filio nostro Anatolio diacono
jam et prius et nunc iterum omnia subtiliter indicavimus:
hortantes ut quidquid ad utilitatem ac quietem
charitatis vestrae vel filiorum vestrorum <emph>914</emph> 
pertinet, Creatoris nostri auxilio suffragante, agere
stricte ac studiose festinet. Et ideo fraternitatem
vestram nec moeror afficiat, nec inimicitia cujuslibet
affligat. Nam divinitatis gratia opitulante, in proximo
<pb n="0927B"/>
adesse confidimus ut et praefati praevaricatoris
et excommunicati praesumptio districtius reprimatur,
et vestra quies, sicut desideratis, adveniat. Excellentissimo
quoque filio nostro Exarcho, qui nobis eum
studet commendare, de pravitate ipsius scribere nequaquam
omisimus.</p>
<p>Presbyterum vero <note>(Grat., dist. 50, can. 3)</note> de quo
nos fraternitas tua latoris praesentium relatione consuluit,
nulla ratione in sacro ordine post lapsum
aut permanere, aut revocari posse cognoscas. Circa
quem tamen mitius agendum est, propterea quod
commissum facinus facili dicitur professione confessus.</p>
<p>Praeterea pariter hic portitor quaedam Ecclesiae
vestrae privilegia a nostris concessa praedecessoribus
<pb n="0927C"/>
intimavit. De quibus scriptis charitatis vestrae nos
subtilius volumus informari; vel si qua ex eis scripta
in Ecclesiae vestrae scrinio rejacent, eorum huc
exemplaria transmitti necesse est; ut quidquid ad
honoris vestri reverentiam vel genium praefatae Ecclesiae
pertinet, libenti animo reparare possimus.</p>
<p>Glorioso autem communi filio domno Marcello, si
huc venire voluerit, instantius suadete, quia omnino
eum videre desidero. Si vero illic stare elegerit, ita
vos ei in charitate qua convenit exhibete, ut affectui
ipsius quem circa vos habet, respondere, sicut decet,
valeatis. Omnipotens Deus gratiae suae dono vos
custodiat, protegat, et cor vestrum in ea quae ei sunt
placita semper accendat.</p>
</div2>

<div2>
          <head>EPISTOLA XXV. AD VICTOREM EPISCOPUM PANORMITANUM. <hi>Judaeos in his quae ipsis concessa sunt nullo incommodo afficiendos.</hi> </head>

<pb n="0927D"/>
<p>Gregorius Victori episcopo Panormitano.</p>
<p>Sicut Judaeis non debet esse licentia quidquam in
<pb n="0928A"/>
synagogis suis ultra quam permissum est lege praesumere,
ita in his quae eis concessa sunt nullum debent
praejudicium sustinere. Quae autem nobis in hac
urbe Roma habitantes Hebraei pro his qui Panormi
degunt, conquesti sunt, data vos ab eis petitio quae
in subditis tenetur informat. Si igitur querimonia
eorum veritate fulcitur, oportet ut fraternitas vestra,
legis serie diligenter inspecta, ita eis quidquid hac
de re decretum est custodire debeat ac servare, ut
nec ipsa aliquid injustum facere, nec illi pati praejudicium
videantur. Si vero est aliquid quod ad restituendum
ea quae sunt postulata rationabiliter possit
obsistere, judices a partibus eligantur, qui ea quae
aequitati conveniunt valeant definire. Quod si forte
illic contentio ipsa finiri nequiverit, ad nos venire
<pb n="0928B"/>
causam necesse est; quatenus sine vestra invidia
quae amica justitiae visa fuerint <emph>915</emph> decernantur.
Quousque ergo causa ipsa finem accipiat, a consecratione
locorum quae ablata dicuntur fraternitas se
vestra suspendat.
</p>
        </div2>

<div2>
          <head>EPISTOLA XXVI. AD JOANNEM EPISCOPUM SYRACUSANUM. <hi>Quae clerici vasa sacra vendiderant Pantaleo notarius requirat.</hi> </head>
<p>Gregorius Joanni episcopo Syracusano.</p>
<p>Quia pervenit ad nos quod quidam ex Italiae Ecclesia
clerici vasa sacra in Sicilia venundarunt, idcirco
Pantaleonem notarium nostrum direximus, ut
eadem vasa sollicita investigatione requireret. Qui
postquam in vestrae sanctitatis est obsequio occupatus,
<pb n="0928C"/>
eamdem causam eum cognovimus neglexisse.
Oportet ergo ut fraternitas vestra congrua debeat
sollicitudine providere, ut, tempore quo utile esse
crediderit, eum ad peragenda ea ipsa debeat relaxare;
quatenus et ipsa de illo possit habere solatium,
et ipse salubriter valeat quae sibi sunt mandata
Deo adjuvante peragere; quia necesse est ut
indictione subsequenti huc veniat, et subtiliter nos
coram positus de cunctis informet.
</p>
        </div2>

<div2>
          <head>EPISTOLA XXVII. AD JOANNEM EPISCOPUM SYRACUSANUM. <hi>Ne Catanenses diaconi campagis calceati procedere praesumant.</hi> </head>
<p>Gregorius Joanni episcopo Syracusano.</p>
<p>Ecclesiastici vigoris ordo confunditur, si aut temere
<pb n="0928D"/>
illicita praesumantur, aut impune non concessa
tententur. Pervenit itaque ad nos <note>(Grat., dist. 93,
c. 21)</note> diaconos Ecclesiae Catanensis calciatos campagis
procedere praesumpsisse; quod quia nulli hactenus
per totam Siciliam licuit, nisi solis tantum
<pb n="0929A"/>
modo diaconis Ecclesiae Messanensis, quibus olim
a praedecessoribus nostris non dubitatur esse concessum,
bene recolitis. Quia ergo tantae temeritatis ausus
non est leviter attendendus, cum omni hoc fraternitas
vestra subtilitate perquirat; et si ita sicut
ad nos pervenit invenerit, utrum a se, vel alicujus
hoc auctoritate praesumpserint, nobis subtiliter innotescat,
ut, cognita veritate, quid fieri debeat, disponamus.
Nam si negligenter ea quae male usurpantur
omittimus, excessus viam aliis aperimus. Mense
Junio, indictione prima. <note>(Joan. Diac., lib. IV, c. 8.)</note> 
</p>
        </div2>

<div2>
          <head>EPISTOLA XXVIII. AD VICTOREM ET COLUMBUM EPISCOPOS. <hi>Valentionem episcopum occupatas ex Crisconii parochia Ecclesias, necnon ablatas defuncti parochiae hujus episcopi res, Crisconio restituere compellant.</hi> </head>
<p>
            <pb n="0929B"/>Gregorius Victori et Columbo episcopis Africae, a
paribus.</p>
<p>Quanto cordi nostro laetitiam Ecclesiae ordo inculpabiliter
custoditus infundit, tanto rescissus <emph>916</emph> 
taedium doloris imponit, quod pravitatis temeritas in
eversionem disciplinae tentat et quae sunt olim laudabiliter
statuta dissolvere, et quae fortius punienda
praesumere. Praesentium itaque portitoris Crisconii
fratris et coepiscopi nostri querela ad nos insinuante
pervenit quod, nulla exigente culpa, vel concilii definiente
sententia, Ecclesiae ejus parochiae antiquitus
deputatae a Valentione fratre et coepiscopo nostro
ante fere quindecim annos sint irrationabiliter occupatae,
atque eum insuper res decessoris ipsius ad
suum, quod dici grave est, arbitrium abstulisse.
<pb n="0929C"/>
Quod si ita veritas se habet, quam perversum,
quamve sit exsecrandum, praecipue religioso proposito,
dicere non valemus. Hac igitur in re, quia
nec lenitas, nec aliqua debet esse dilatio, fraternitatem
<pb n="0930A"/>
vestram praesenti epistola commonemus, ut sollicitius
requiratis. Et si querela ejus manifesta esse
constiterit, ablatarum rerum et occupatarum parochiarum
restitutione dilectio vestra sine mora succurri
provideat, et ita omnia, vobis solatiantibus,
cessante excusatione, justitia favente, recipiat, ut
nec hunc labor observationis afficiat, nec de ejus
damno aliquid lucri invasor acquirat. Accendat ergo
vos zelus aequitatis, accendat justitiae rectitudo. Ad
custodiendam in cunctis antiquam ecclesiastici ordinis
dispositionem, operam instanter impendite, districtos
sollicitosque vos inter culpas et innocentiam
exhibete, quatenus et justitiam habentibus magna
de rectitudinis vestrae sit zelo fiducia, et inquietis
de futuro omnis excedendi amputetur occasio.
</p>
        </div2>

<div2>
          <head>EPISTOLA XXIX. AD EULOGIUM EPISCOPUM ALEXANDRINUM. <hi>Ignotum sibi, quem postulabat Eulogius, Eusebii librum de martyrum gestis. Cur brevia ligna miserit. Spondet longiora; pretium recusat.</hi> </head>

<pb n="0930B"/>
<p>Gregorius Eulogio episcopo Alexandrino.</p>
<p>Utilis semper est docti viri allocutio, quia aut
discit audiens quod nescire se noverat, aut cognoscit,
quod est amplius, id quod se et nescisse nesciebat.
Qua in re ex audientium numero ego nunc factus
sum, cui sanctissima vestra beatitudo scribere studuit,
ut cunctorum martyrum gesta quae piae memoriae
Constantini temporibus ab Eusebio Caesariensi
collecta sunt transmittere debeam. Sed haec neque
 si collecta sint, neque si non sint, ante vestrae beatitudinis
<pb n="0930C"/>
scripta cognovi. Ago ergo gratias, quia
sanctissimae vestrae doctrinae scriptis eruditus coepi
scire quod nesciebam. Praeter illa enim quae in
ejusdem Eusebii libris de gestis sanctorum martyrum
<pb n="0931A"/>
continentur, nulla in archivo hujus nostrae
Ecclesiae, vel in Romanae urbis bibliothecis esse cognovi,
nisi pauca quaedam in unius Codicis volumine
collecta. Nos autem pene omnium martyrum distinctis
per dies singulos passionibus collecta in uno
Codice nomina habemus, atque quotidianis diebus
in eorum veneratione missarum solemnia agimus.
Non tamen in eodem volumine quis qualiter sit passus <emph>917</emph> 
 indicatur, sed tantummodo nomen, locus,
et dies passionis ponitur. Unde fit ut multi ex diversis
terris atque provinciis per dies, ut praedixi, singulos
cognoscantur martyrio coronati. Sed haec habere
vos beatissimos credimus. Ea vero quae transmitti
voluistis quaerentes quidem non invenimus,
sed adhuc non invenientes quaerimus, et si potuerint
<pb n="0931B"/>
inveniri, transmittimus.</p>
<p>De lignis autem quod scribitis quia brevia fuerint,
navis per quam transmissa sunt qualitas fecit, quia
si major navis venisset, potuimus ligna etiam majora
transmittere. Quod autem dicitis, quia si majora
transmittimus, pretium dabitis, largitati quidem gratias
agimus, sed accipere pretium, Evangelio interdicente,
prohibemur. Nos enim ea quae transmittimus
ligna non emimus, et quomodo possumus pretium
accipere, cum scriptum sit: <hi>Gratis accepistis,
gratis date <note>(Matth. X, 8)</note>
            </hi>? Nunc ergo juxta modum
navis per nauclerum parva ligna transmisimus, quorum
notitia subter annexa est. Sequenti vero anno,
si omnipotenti Deo placuerit, majora praeparamus. <note>(Cf. Joan. Diac. lib. III, c. 26.)</note> </p>
<p>
            <pb n="0931C"/> Benedictionem autem sancti Marci evangelistae,
imo, quod est verius, sancti Petri apostoli, in ea dulcedine
qua est transmissa suscepimus, et salutationis
alloquium persolventes, petimus ut beatitudo vestra
pro nobis orare dignetur, quatenus et a malis praesentibus
mereamur citius eripi, et a futuris gaudiis
non excludi.
</p>
        </div2>

<div2>
          <head>EPISTOLA XXX. AD EULOGIUM EPISCOPUM ALEXANDRINUM. <hi>De Alexandrinae urbis haereticis conversis atque de fidelium concordia gratulatur. Scribit vicissim de Anglorum conversione. De Eudoxio haeretico aliisve fatetur sibi ab Eulogio factum satis. Universalis papae titulum a synodo Chalcedonensi suis decessoribus oblatum, sed rejectum, respuit.</hi> </head>
<p>Gregorius Eulogio episcopo Alexandrino.</p>
<p>
            <pb n="0931D"/>Communis filius, praesentium lator, sanctitatis vestrae
<pb n="0932A"/>
scripta deferens, aegrum me reperit, <emph>918</emph> 
aegrum reliquit; qua ex re contigit ut ad largum vestrae
beatitudinis fontem brevis epistolae meae vix
parva potuisset aqua resudare. Superni autem muneris
fuit ut in dolore corporis positus suavissimae vestrae
sanctitatis scripta susciperem, quae me de doctrina
Alexandrinae urbis haereticorum et de concordia
fidelium sublimiter laetificaret; quatenus ipsa
mentis laetitia immanitatem mihi molestiae temperaret.
Et quidem de bonis vestris nova semper exsultatione
gaudemus, sed tamen ita vos perfecte agere
novum esse nullo modo deputamus. Quod enim crescit
sanctae Ecclesiae populus, quod ad coeleste horreum
spiritales segetes multiplicantur, hoc de omnipotentis
Dei gratia quae in beatissimis vobis large
<pb n="0932B"/>
influit nunquam habuimus incertum. Gratias itaque
omnipotenti Deo solvimus, quia impletum videmus
in vobis esse quod scriptum est: <hi>Ubi plurimae
segetes, ibi manifesta fortitudo boum <note>(Prov. XIV,
8)</note>
            </hi>. Si enim bos fortis aratrum linguae in terra cordis
audientium non traxisset, tanta fidelium seges minime
surrexisset.</p>
<p> Quoniam vero in bonis quae agitis scio quod et
aliis congaudetis, vestrae vobis gratiae vicem reddo,
et non dissimilia nuntio, quia dum gens Anglorum
in mundi angulo posita in cultu lignorum ac lapidum
 perfida nuncusque remaneret, ex vestrae mihi orationis
adjutorio placuit ut ad eam monasterii mei
 monachum in praedicationem transmittere Deo auctore
debuissem. Qui data a me licentia, a Germaniarum
<pb n="0932C"/>
episcopis episcopus factus, cum eorum quoque
solatiis ad praedictam gentem in finem mundi perductus
est, et jam nunc de ejus salute et opere ad
nos scripta pervenerunt, quia tantis miraculis vel
ipse, vel hi qui cum eo transmissi sunt, in gente eadem
coruscant, ut apostolorum virtutes in signis quae
exhibent imitari videantur. In solemnitate autem dominicae
nativitatis, quae hac prima indictione transacta
est, plus quam decem millia Angli ab eodem
nuntiati sunt fratre et coepiscopo nostro baptizati.
Quod idcirco narravi, ut cognoscatis quid in Alexandrino
populo loquendo <emph>919</emph> et quid in mundi finibus
agitis orando. Vestrae enim orationes sunt in
eo loco ubi non estis, quorum operationes sanctae
monstrantur in eo loco in quo estis. <hi>(Cf. Joan. Diac.
<pb n="0932D"/>
l. II, c. 39.)</hi> </p>
<p>
            <pb n="0933A"/>Praeterea de Eudoxii haeretici persona, de cujus
errore in Latina lingua nihil reperi, mihi a vestra
beatitudine largissime gaudeo satisfactum. Virorum
quippe fortissimorum Basilii, Gregorii, atque Epiphanii
testimonia protulistis, et manifeste peremptum
cognoscimus eum in quem heroes nostri tot jacula
dederunt.</p>
<p>De his vero erroribus qui nunc in Constantinopolitana
Ecclesia probantur exorti, doctissime omnia,
et ut judicium tantae sedis proferre decuit, respondistis.
Unde omnipotenti Deo gratias agimus, quia
adhuc arcae Dei insunt tabulae testamenti. Quid est
enim sacerdotale cor, nisi arca testamenti? in qua
quia spiritalis doctrina viget, procul dubio tabulae
legis jacent.</p>
<p>
            <pb n="0933B"/>Indicare quoque vestra beatitudo studuit, jam se
quibusdam non scribere superba vocabula, quae ex
vanitatis radice prodierunt, et mihi loquitur, dicens: <hi>Sicut jussistis.</hi> 
 Quod verbum jussionis peto a meo
auditu removete, quia scio qui sum, qui estis. Loco
enim mihi fratres estis, moribus patres. Non ergo
jussi, sed quae utilia visa sunt, indicare curavi. Non
tamen invenio vestram beatitudinem hoc ipsum quod
memoriae vestrae intuli, perfecte retinere voluisse.
Nam dixi, nec mihi vos, nec cuiquam alteri tale aliquid
scribere debere; et ecce <note>(Grat. dist. 99, c. 5)</note> 
in praefatione epistolae quam ad me ipsum qui prohibui
direxistis, superbae appellationis verbum universalem,
me papam dicentes, imprimere curastis.
Quod peto dulcissima mihi sanctitas vestra ultra non
<pb n="0933C"/>
faciat, quia vobis subtrahitur quod alteri plus quam
ratio exigit praebetur. Ego enim non verbis quaero
prosperari, sed moribus. Nec honorem esse deputo,
in quo fratres meos honorem suum perdere cognosco.
Meus namque honor est honor universalis Ecclesiae.
Meus honor est fratrum meorum solidus vigor. Tunc
ego vere honoratus sum, cum singulis quibusque
honor debitus non negatur. Si enim universalem me
papam vestra sanctitas dicit, negat se hoc esse
quod me fatetur universum. Sed absit hoc Recedant
verba quae vanitatem inflant, et charitatem vulnerant</p>
<p>Et quidem in sancta Chalcedonensi synodo, atque
post a subsequentibus Patribus hoc decessoribus
meis oblatum vestra sanctitas novit. Sed tamen nullus
<pb n="0933D"/>
eorum uti hoc unquam vocabulo voluit; ut dum
in hoc mundo honorem sacerdotum diligerent omnium,
apud omnipotentem Deum custodirent suum.
<pb n="0934A"/>
Proinde debitum salutationis alloquium solvens peto,
ut in sanctis orationibus vestris mei memores esse
dignemini, quatenus a peccatorum meorum nexibus,
quia meis meritis non valeo, vestris intercessionibus
me Dominus absolvat. <note>(Cf. Joan. Diac. l.
III, c. 69.)</note> </p>
</div2>

<div2>
          <head> <emph>920</emph> EPISTOLA XXXI. AD SECUNDINUM. <hi>Ne patiatur Monasterium in laicae personae potestatem venire.</hi> </head>
<p>Gregorius Secundino episcopo Tauromenitano.</p>
<p>Querimoniam monachorum monasterii Castelliensis
oblata ab eis petitio quae tenetur in subditis patefecit.
Proinde fraternitas vestra haec quae asserunt,
sollicita perscrutari cura studeat. Et si ea invenerit
<pb n="0934B"/>
veritate subsistere, tuitionem illis impendat, et monasterium
quod monasterio eorum unitum est secundum
consuetudinem deputatis de congregatione
eorum illic monachis provideat ordinari. Quia rationis
ordo non patitur ut monasterium ipsum, et maxime
contra voluntatem fundatorum, ab eorum dispositione
ad arbitrium suum praesertim laica persona
subducat, aut aliquis sibi in id jus debeat vendicare <note>(Grat. 16, q. 7, c. 34)</note> 
</p>
        </div2>

<div2>
          <head> EPISTOLA XXXII. AD SCHOLASTICUM DEFENSOREM. <hi>Ecclesiae colono mercedem juxta laboris modum solvat.</hi> </head>
<p>Gregorius Scholastico defensori.</p>
<p>Alexander Frix, praesentium portitor, colonus Ecclesiae
nostrae, questus est nobis in domo, id est ecclesia
<pb n="0934C"/>
quae Catanae a dilecto filio nostro Cypriano
diacono fabricata est, triennii se tempore laborasse,
et mercedem non ut dignum est accepisse. Et quanquam
per tempora ipsa dicatur ad plurimos laborasse,
unde etiam dum hic esses notitiam accepisti,
hac tibi tamen auctoritate praecipimus ut diligenter
inspicias; et si plus in eadem domo quam mercedis
acceperit operatus est, volumus ut secundum laboris
modum, si quid super quatuor solidos et tremisses
duos quos a memorato diacono accepisse dictus est
meritus sit, addere ei quod justum videris debeas,
sciens tuis rationibus imputandum.
</p>
        </div2>

<div2>
          <head>EPISTOLA XXXIII. AD DOMINICUM. <hi>Modestiam illius, charitatem, atque apostolicae sedis reverentiam laudat.</hi> </head>

<pb n="0934D"/>
<p>Gregorius Dominico episcopo Carthaginensi.</p>
<p>Scripta sanctitatis vestrae, quae latore praesentium
<pb n="0935A"/>
deferente suscepimus, ita sacerdotalem modestiam
loquebantur, ut auctoris sui corporalem nobis quodammodo
praesentiam blandirentur. Nec enim sermo
rarus aliquid officit, ubi manet in animis continuus
dilectionis affectus. <emph>921</emph> Magna autem charitatis
virtus est, dilecte frater, quae sinceritatis suae vinculo
alterna mutuo affectu corda constringit, et ea a
gratiae non sinit compage dissolvi: disjuncta conjungit,
unita custodit, et ignotos sibi imagine reddit cognitos
per amorem. Quisquis igitur in hujus cardine
mentem figit, eum de supernae patriae habitaculo cujuslibet
adversitatis impulsio non evellit, quoniam
quocunque se verterit, a mandatorum limine non
excedit. Unde et in ejusdem charitatis laude per
egregium praedicatorem dicitur: <hi>Quae est vinculum
<pb n="0935B"/>
perfectionis <note>(Coloss. III, 14)</note>
            </hi>. Quantae itaque sit laudis
aspicimus, quae perfectionem non solum in mente generat,
sed etiam ligat. Quia igitur hujus virtutis igne
succensum tuarum te prodit locutio litterarum, uberi
in Domino exsultatione laetificor, atque opto ut haec
in te magis magisque resplendeat, quia lux gregis
est, pastoris flamma. Decet enim, decet dominicum
sacerdotem moribus et vita clarescere, quatenus
in eo tanquam in vitae suae speculo plebs commissa
et eligere quod sequatur, et videre possit quod corrigat.</p>
<p>Scientes praeterea unde in Africanis partibus sumpserit
ordinatio sacerdotalis exordium, laudabiliter
agitis quos sedem apostolicam diligendo ad officii
vestri originem prudenti recordatione recurritis, et
<pb n="0935C"/>
probabili in ejus affectu constantia permanetis. Certum
quippe est quia vestro honori additis quidquid
ei reverentiae ac devotionis sacerdotaliter exhibetis,
quia per hoc ut vicaria erga vos dilectione astringi
debeat, invitatis.</p>
<p>Quod superest, charissime frater, omnipotentem
Dominum assidua oratione poscamus, quatenus cordis
nostri gressus in veritatis suae tramitem dirigat;
et ut ad coelestia regna perducat, nominis officium
protectionis suae gratia operibus nos exhibere concedat.
 Mense Augusto, indictione prima.
</p>
        </div2>

<div2>
          <head>EPISTOLA XXXIV. AD JOANNEM EPISCOPUM SCILLITANUM. <hi>Castelliensis monasterii privilegia servet illaesa. Quaedam sub xenii specie ablata reddat. Monachorum actibus invigilet. Monasterii jura tueatur. Donatum sibi ab Abbate agrum restituat. <note>(Vide sup. ep. 31.)</note>
            </hi> </head>

<pb n="0935D"/>
<p>Gregorius Joanni Episcopo Scillitano.</p>
<p>Grave nimis et contra sacerdotale constat esse
<pb n="0936A"/>
propositum, velle cujusquam monasterii privilegia olim
indulta confundere, et ad irritum quae sunt pro quiete
disposita niti deducere. Questi itaque nobis sunt Monachi
Castelliensis monasterii quod in fraternitatis
vestrae civitate <emph>922</emph> est constitutum quia eidem monasterio
quaedam contra ea quae a praedecessoribus
vestris permissa ac consuetudine longa servata sunt
festinetis inducere, et antiquam ordinationem quadam
praejudicii novitate turbare. Proinde his fraternitatem
vestram hortamur affatibus ut, si ita est, ab
ejus molestia se sine aliqua excusatione contineat, et
quae ei sunt diutius custodita nullius occasionis tentet
usurpatione convellere; sed cuncta illibate et sine
aliqua studeat refragatione servare, et plus sibi in eodem
monasterio quam praedecessoribus suis licuit,
<pb n="0936B"/>
noverit non licere.</p>
<p>Quia vero pariter questi sunt fraternitatem tuam
quaedam de monasterio sub xenii quasi specie abstulisse,
necesse est si quid te indecenter recolis accepisse,
sine dilatione restituas, ne avaritiae te graviter
culpa redarguat, quem largum erga monasteria
sacerdotalis magis debuerat munificentia demonstrare.
Servatis itaque omnibus quae a tuis, sicut diximus,
praedecessoribus permissa sunt ac servata, curae tuae
sit circa actus ac vitam consistentium illic monachorum
te vigilantem insistere; et si quempiam illic
prave conversari, aut in aliqua immunditiae, quod
absit, culpa inveneris, districta ac regulari emendatione
corrigere. Nam sicut ab iis quae incongrue
usurpantur fraternitatem vestram volumus abstinere,
<pb n="0936C"/>
ita in his quae ad disciplinae rectitudinem vel animarum
custodiam pertinent esse sollicitam modis omnibus
admonemus.</p>
<p>Indicaverunt etiam praedicti monasterii monachi
castrum quod Scillacium dicitur in solo juris monasterii
eorum esse fundatum, atque ob hoc habitantes
illic factis libellis solatium annis singulis spopondisse
persolvere, sed postea contempsisse, et ab
eadem se praestatione supervacue suspendisse. Fraternitas
ergo vestra subtiliter veritatem curet addiscere;
et si ita repererit, instanter studeat ut ea quae
promiserunt, quia et ratio exigit, praebere non differant,
quatenus et illi quiete quod tenent possideant,
et monasterii jura praejudicium non incurrant.</p>
<p>Praeterea <note>(Grat. 17, q. 4, c. 41)</note> questi nobis sunt
<pb n="0936D"/>
praedicti monasterii monachi abbatem suum terram
intra Scillitanum castrum, quae in sexcentos pedes
extenditur, sub praetextu fabricandae Ecclesiae fraternitati
<pb n="0937A"/>
tuae donationis titulo concessisse; et ideo volumus
quantum parietes possunt aedificatae ecclesiae
circumdare, juri ecclesiae vindicari. Quidquid vero
extra parietes ejusdem ecclesiae esse potuerit, ad
jura monasterii sine difficultate aliqua revertatur,
quia nec mundanarum legum, nec sacrorum canonum
statuta permittunt, res monasterii de jure ejus quolibet
titulo segregari. Eapropter donationem ejusdem
terrae, quae contra rationem facta est, sine aliqua dilatione
restitue.</p>
</div2>

<div2>
          <head> <emph>923</emph> EPISTOLA XXXV. AD LEONTIUM EXCONSULEM. <hi>Jerusalem cives nonnunquam Babyloniae servire, et viacissim. Laudat Leontii mansuetudinem, humilitatem, ejustitiam. Ipsi pro muneribus gratias agit, et de catenis sancti Petri scobem clave inclusam largitur.</hi> </head>
<p>
            <pb n="0937B"/>Gregorius Leontio exconsuli.</p>
<p>Quia in magna domo non solum sunt vasa aurea
et argentea, sed et lignea et fictilia, et quaedam quidem
in honorem, quaedam autem in contumeliam <note>(II Tim. II, 20)</note>,
quis ignoret quod et in universae
Ecclesiae sinu alii velut vasa contumeliae rebus deputantur
infimis, alii vero ut honoris vasa rebus aptantur
mundis? Et tamen plerumque contingit ut et
 cives Babyloniae in angaria serviant Jerusalem,
et cives Jerusalem, id est coelestis patriae, in angaria
deputentur Babyloniae. Cum enim electi Dei magnis
moribus praediti, modestia ornati, lucra propria non
quaerentes, terrenis deputantur rebus, quid aliud
quam sanctae Jerusalem cives in Babyloniae opere
serviunt? Et cum quidam in pravis moribus effrenati
<pb n="0937C"/>
locum sancti honoris tenent, atque in ipsis quae bene
facere videntur propriam laudem quaerunt, quid aliud
quam cives Babyloniae supernae Jerusalem angarias
exsolvunt? Sic enim Judas apostolis admistus diu
Redemptorem humani generis praedicavit, signa cum
caeteris fecit; sed quia Babyloniae civis fuerat, Jerusalem
coelesti opus suum in angaria persolvit. At
contra Joseph in Aegyptum ductus terreno palatio
servivit, curam ministerii in rebus temporalibus gessit,
quidquid juste regno transitorio debebatur exhibuit.
Sed quia sanctae Jerusalem civis exstitit, servitium
Babyloniae in sola, ut praedictum est, angaria
ministravit. Hujus ergo, bone vir, esse te sequacem
<pb n="0938A"/>
credo, quem terrenis actibus implicatum, mansueto
spiritu agere, humilitatis arcem per omnia custodire,
et singulis quae justa sunt tribuere cognosco. Tanta
enim de vestra gloria a multis bona referuntur, <emph>924</emph> 
ut mihi haec non libeat audire, sed cernere; ejus tamen
quem videre me non licet, bona me pascit opinio.
Sanctae autem Ecclesiae, id est omnium electorum
typum tenens mulier, quae alabastrum fudit,
domum replevit unguento <note>(Luc. VII)</note>. Et nos quoties
de bonis aliquid audimus, suavitatis auram quasi per
narem trahimus. Et Paulus apostolus cum dicebat: <hi>Christi bonus odor sumus Deo 
 <note>(II Cor. II, 15)</note>
            </hi>, patenter
datur intelligi, quia saporem se quidem praesentibus,
sed odorem absentibus exhibebat. Nos itaque
qui per praesentiae saporem non possumus, per odorem
<pb n="0938B"/>
vestrae absentiae nutrimur.</p>
<p>De hoc etiam valde gaudemus, quod munera quae
transmisistis vestris moribus dissimilia non fuerint.
 Oleum quippe sanctae crucis et aloes lignum suscepimus.
Unum quod tactum benedicat, aliud quod per
incensum bene redoleat. Decebat igitur ut bonus vir
ea transmitteret, quae iram nobis Domini placare potuissent.
Alia quoque in cellariis multa misistis,
quia sicut mente et carne subsistimus, necessarium
fuit a vobis in utroque contineri deberemus. De quibus
transmissis tamen dulcissima mens vestra valde
se erubescere fatetur, atque eidem verecundiae scutum
charitatis opponere. Sed in his ego verbis omnimodo
gaudeo, quia in tali mentis attestatione cognosco
quod nunquam possit aliena tollere, qui et
<pb n="0938C"/>
hoc ipsum erubescit quod propria largitur. Parva vero
appellatis munera vestra, quae magna sunt; sed, credo,
ut adhuc amplius ex ipsa gloriae vestrae humilitate
proficiant. Et petitis ut haec bona mente suscipiam.
Sed inter ista ad memoriam cujusdam viduae
duo minuta reducite <note>(Luc. XXVII)</note>. Si enim illa Deo
placuit, quae bono animo pauca obtulit, cur non hominibus
placeat, qui mente humili multa dedit? Praeterea
benedictionem vobis sancti Petri apostolorum
principis, clavem sacratissimi sepulcri ejus, in qua
benedictio de catenis illius est inserta, transmisimus,
ut quod ejus collum ligavit ad martyrium, hoc
vestrum ab omnibus peccatis absolvat.</p>
</div2>
      </div1>

<div1>
        <head>LIBER NONUS. Mense Septembri, indictione II.</head>
<div2>
          <head> <emph>925</emph> EPISTOLA PRIMA. AD JANUARIUM EPISCOPUM CARALITANUM. <hi>Illum increpat quod dominico die, ante missarum solemnia, cujusdam messem invertisset sulcis, et, peracto sacro, terminales lapides ipse effodisset.</hi> </head>
<pb n="0939A"/>
<p>Gregorius Januario episcopo Caralis.</p>
<p>Praedicator omnipotentis Domini, Paulus apostolus <note>(Grat. c. 2, q. 7, can. 28)</note>,
dicit: <hi>Seniorem ne increpaveris <note>(I Tim V, 1)</note>
            </hi>.
Sed haec ejus regula in ea re
servanda est, cum culpa senioris, exemplo suo non
trahit ad interitum corda juniorum. Ubi autem senior
juvenibus exemplum ad interitum praebet, ibi
districta increpatione feriendus est. Nam scriptum
est: <hi>Laqueus juvenum omnes vos <note>(Isai. XLII, 22)</note>
            </hi>. Et
rursus propheta dicit: <hi>Et peccator centum annorum
maledictus est <note>(Isai. LXV, 20)</note>
            </hi>. Tanta autem nequitia
<pb n="0939B"/> <note>(Grat. dist. 86, c. 24, et 1, q. 7, c. 11)</note> 
 ad aures
meas de tua senectute pervenit, ut eam nisi adhuc
humanitus pensaremus, fixa jam maledictione
feriremus. Dictum quippe mihi est quod dominico
die, priusquam missarum solemnia celebrares, ad
exarandam messem latoris praesentium perrexisti,
et post exarationem ejus missarum solemnia celebrasti.
Post missarum solemnia etiam terminos possessionis
illius eradicare minime timuisti. Quod factum
quae poena debeat insequi omnes qui audiunt
sciunt. Dubii autem de tanta hac perversitate fueramus;
sed filius noster Cyriacus abbas a nobis requisitus,
dum esset Caralis, ita se cognovisse perhibuit.
Et quia adhuc canis tuis parcimus, hortamur,
aliquando resipisce, senex, atque a tanta te levitate
<pb n="0939C"/>
morum, et operum perversitate compescas. Quanto
morti vicinior efficeris, tanto fieri sollicitior atque
timidior debes. Et quidem poenae sententia in te fuerat
jaculanda; sed quia simplicitatem tuam cum senectute
novimus, interim tacemus. Eos vero, quorum
consilio haec egisti, in duobus mensibus excommunicatos
esse decernimus; ita tamen ut si quid
eis intra duorum mensium spatium <emph>926</emph> humanitus
evenerit, benedictione viatici non priventur. Deinceps
autem ab eorum consiliis cautus existe; te quoque
sollicite custodi, ne si eis in malo discipulus
fueris, quibus in bono magister esse debuisti, nec
<pb n="0940A"/>
simplicitati tuae ulterius, nec senectuti parcamus, <note>(Cf. Joan. Diac. l. III, c. 32, 44.)</note> 
</p>
        </div2>

<div2>
          <head>EPISTOLA II. AD VITALEM SARDINIAE DEFENSOREM. <hi>Decretam adversus Januarii consiliarios excommunicationem exsequatur. Restituat integrum xenii pretium.</hi> </head>
<p>Gregorius Vitali defensori Caralitano.</p>
<p>Quid de fratre nostro Januario episcopo agnovimus,
et lator praesentium, et exemplaria scriptorum
nostrorum te poterunt informare; atque ideo excommunicationem
quam super perversos ejus consiliarios
dari decrevimus, tua experientia solerter exsequatur,
ut cadentes discant quatenus incaute ambulare
non debeant.</p>
<p>Praeterea pretium tritici quod nobis xenii nomine
<pb n="0940B"/>
fuerat transmissum, per latorem praesentium Redemptum
defensorem transmisimus. Videat experientia
tua, ne vel tu, vel ipse qui detulit, aliquid
ex eo in pretio commodi participare praesumat, sed
totum singulis vel simul omnibus illibatum restituat,
eorumque mihi scripta de eodem pretio transmittat,
quia si aliter quam admoneo factum cognovero, vindictam
ex eadem causa non mediocriter exercebo.</p>
</div2>

<div2>
          <head>EPISTOLA III. AD JANUARIUM CARALITANUM EPISCOPUM. <hi>Pro concesso sepulturae loco exigendum nihil. Si vero pro luminaribus aliquid offeratur, licet accipere.</hi> </head>
<p>Gregorius Januario episcopo Caralitano.</p>
<p>Questa est nobis Nereida clarissima femina, quod
ab ea centum solidos pro filiae suae sepultura <emph>927</emph> 
<pb n="0940C"/>
fraternitas vestra non erubescat exigere, atque ei
super doloris gemitum majorem dispendii studeat
inferre molestiam. Quod si ita se veritas habet, quia
grave nimis et procul est a sacerdotis officio pretium
de terra concessa putredini quaerere, et de alieno
velle facere luctu compendium, ab hac se petitione
fraternitas vestra contineat, et molesta ei de caetero
non existat, maxime quia et Hortulanum quondam,
de quo seipsam asserit filiam suscepisse, Ecclesiae
vestrae non in parva quantitate munificum memorat
exstitisse. Hoc autem vitium et nos postquam, Deo
auctore, ad episcopatus honorem accessimus, de
<pb n="0941A"/>
Ecclesia nostra omnino vetuimus, et pravam denuo
consuetudinem nequaquam usurpari permisimus; memores
quia dum Abraham a filiis Emor, hoc est
Ephron filio Seor, sepulcrum pretio ad humandum
corpus conjugis postularet, pretium accipere renuit,
ne commodum videretur de cadavere consecutus. <note>(Genes. XXIII)</note>.
Si ergo tantae considerationis paganus
vir fuit, quanto magis nos, qui sacerdotes dicimur,
hoc facere non debemus? Unde ne hoc avaritiae vitium,
ne vel in alienis denuo tentari praesumatur admoneo.
Sed si quando aliquem in Ecclesia vestra
sepeliri conceditis, siquidem parentes ipsius, proximi,
vel haeredes pro luminaribus sponte quid offerre
voluerint, accipere non vetamus. Peti vero aut
aliquid exigi omnino prohibemus: quod valde irreligiosum
<pb n="0941B"/>
est, ne aut venalis fortasse, quod absit, dicatur
Ecclesia, aut vos de humanis videamini mortibus
gratulari, si ex eorum cadaveribus studeatis
quaerere quolibet modo compendium. <note>(Vide l. VIII,
ep. 3.)</note> </p>
<p>Alias vero causas quas praedictae Nereidae est complexa
petitio hortamur ut aut pacifica, si fieri potest,
ordinatione definias, aut certe in deputatum a nobis
judicium personam instructam dirigere non omittas,
quia ad hoc Redemptum defensorem nostrum praesentium
portitorem illic direximus, ut et partes in
judicio observare compellat, et exsecutionis suae
instantia ad effectum quae fuerint judicata perducat
.</p>
</div2>

<div2>
          <head>EPISTOLA IV. AD JANUARIUM CARALITANUM EPISCOPUM. <hi>Donec ordinata cum Agilulpho pax confirmetur, cavendum ab iterata in Sardiniam incursione. Januarium de exarata messe iterum ex fraterna dilectione objurgat.</hi> </head>

<pb n="0941C"/>
<p>Gregorius Januario episcopo Sardiniae.</p>
<p>Quid in Sardinia hostes nostri fuerint operati,
priusquam fraternitatis vestrae epistola <emph>928</emph> ad nos
perveniret agnovimus. Et quia hoc futurum dudum
metuimus, evenisse quod praevidimus vobiscum nunc
gemimus. Quod si secundum ea quae tam vobis
quam excellentissimo filio nostro Gennadio hoc fore
nuntiantes scripsimus sollicitudo fuisset adhibita,
inimici illuc aut non accederent, aut accedentes
<pb n="0942A"/>
periculum quod fecerunt incurrerent. Vel nunc ergo
ea quae contigerunt vigilantiam vestram in futura
exacuant. Nam et nos quidquid prodesse possumus,
facere, Domino auxiliante, nequaquam omittimus.</p>
<p>Cognoscatis autem abbatem, quem ad Agilulphum
ante multum jam tempus transmisimus, pacem cum
eo, Deo propitio, quantum nobis ab excellentissimo
exarcho scriptum est, ordinasse. Et ideo quousque
pacta de confirmatione pacis ipsius conscribantur,
ne forte hostes nostri in hac dilatione ad partes illas
iterum velint accedere, murorum vigilias et sollicitudinem
in locis facite omnibus adhiberi. Et confidimus
in Redemptoris nostri potentia quia adversariorum
vobis incursus vel insidiae denuo non nocebunt.</p>
<p>
            <pb n="0942B"/>Hoc vero quod scripsistis, multos contra vos nobis
querelas deponere, verum est; sed inter diversa
non nos sic res alia contristavit, quomodo id quod
nobis dilectissimus filius noster Cyriacus abbas retulit,
quia die dominico ante missas messem de agro
quem Donatus possidebat feceris exarari. Quod ne
parum esset, expleto sacrificio, per temetipsum illuc
accedens terminos effodisses. Ob quam rem hortor
ut officium quod geris sollicita mente consideres, et
quidquid gravare potest aut opinionem tuam aut animam
omnino refugias, et te committere illud nullius
suasione consentias. Nam non terrenarum rerum curam,
sed animarum te ducatum suscepisse cognoscas.
Ibi ergo cor figere, ibi sollicitudinem, ibi totum debes
studium adhibere, atque de earum lucro diligentus
<pb n="0942C"/>
cogitare, ut dum venienti Domino multiplicata
quae tradidit talenta reddideris, retributionis ab eo
fructum consequi et inter fideles famulos in aeterna
merearis gloria exaltari. Hoc autem quod objurgo vel
increpo, non ex asperitate, sed ex fraterna scito dilectione
descendere, quia sacerdotem te apud omnipotentem
Deum non nomine, quod solum ad poenam
est, sed etiam meritis, quod ad mercedem respicit, inveniri
desidero. Nam dum unum in Redemptoris nostri
corpore membrum sumus, sicut in culpa tua dilaceror,
ita quoque et in bona actione laetificor. <note>(Vide
sup. ep. 1.)</note> </p>
<p>Illud praeterea quod vultis, ut personam a nostro
<pb n="0943A"/>
latere deputemus, cui causas vestras insinuare <emph>929</emph> 
nobis referendas subtiliter debeatis, dilectissimo filio
nostro Petro et Theodoro consiliario quaecunque
vultis scribite, ut per eos nobis insinuata, quidquid
de his ratio suaserit, Domino valeat revelante disponi.
De fratre autem et coepiscopo nostro Mariniano,
dum pax cum praedicto Agilulpho perfecte fuerit
confirmata, erit cognitio, et fiet quidquid rationis
ordo dictaverit.</p>
</div2>

<div2>
          <head>EPISTOLA V. AD MARCELLUM DALMATIAE PROCONSULEM. <hi>Illum redarguit ob praestitum Maximo favorem. Docet qua ratione in gratiam secum redire possit.</hi> </head>
<p>Gregorius Marcello proconsuli Dalmatiae.</p>
<p>
            <pb n="0943B"/>Epistolam magnitudinis vestrae suscepimus, in
qua vos nostram incurrisse ingratitudinem indicastis,
atque ob hoc per directam satisfactionem
habere nostram velle vos gratiam. Et quidem tanta
ad nos de vestra magnitudine pervenerunt, quanta a
fideli viro minime committi debuerant. Vos enim
tanti mali de causa Maximi omnes astruunt auctores
existere, per quos spoliatio illius Ecclesiae vel
tantarum animarum perditio, atque inauditae praesumptionis
audacia sumpsit initium. Et quidem quod
nostram vos velle gratiam habere petitis, convenit
ut Redemptori nostro pro his talibus satisfacere tota
intentione mentis, ut dignum est, cum lacrymis debeatis,
quia si illi satisfactum non fuerit, quid
nostra relaxatio vel gratia poterit certe conferre?
<pb n="0943C"/>
Dum tamen adhuc in praesumptorum ruinis vel errantium
defensionibus inesse vos cernimus, qualis
vel Deo, vel hominibus vestra sit satisfactio non videmus.
Tunc enim Deo et hominibus se satisfacere
magnitudo vestra patenter evidenterque cognoscat,
si et devia ad rectitudinem, et praesumptiva ad humilitatis
normam reducat. Quod si factum fuerit,
per hoc vos et Dei percepturos et hominum gratiam
cognoscatis.
</p>
        </div2>

<div2>
          <head>EPISTOLA VI. AD JANUARIUM CARALITANUM EPISCOPUM. <hi>Occupatam a Petro recens baptizato synagogam Judaeis restituendam; hos ad fidem non cogendos. Conciliandos inter se hostium metu civium animos, ac muniendam fortius civitatem.</hi> </head>

<pb n="0944A"/>
<p>Gregorius Januario episcopo Caralitano</p>
<p>Judaei de civitate vestra huc venientes questi nobis
sunt quod synagogam eorum quae Caralis sita
est, <emph>930</emph> Petrus qui ex eorum superstitione ad
Christianae fidei cultum Deo volente perductus est,
adhibitis sibi quibusdam indisciplinatis, sequenti
die baptismatis sui, hoc est Dominico in ipsa festivitate
paschali, cum gravi scandalo sine vestra occupaverit
voluntate, atque imaginem illic genitricis
Dei Dominique nostri, et venerandam crucem, et
<pb n="0944B"/>
 birrum album, quo de fonte resurgens indutus
fuerat, posuisset. De qua re et filiorum nostrorum
Eupaterii gloriosi magistri militum, atque magnifici
pii in Domino praesidis, aliorumque nobilium
civitatis vestrae ad nos haec eadem scripta attestantia
cucurrerunt. Qui etiam adjecerunt a vobis hoc
praesensum, et praedictum Petrum ne hoc auderet
fuisse prohibitum. Quod cognoscentes, omnino laudavimus,
quia sicut revera bonum decuit sacerdotem
nil fieri unde justa esset reprehensio voluistis. Sed
quia per hoc quod minime vos in his quae prave
acta sunt miscuistis, displicere vobis quod factum
est demonstrastis; considerantes hac de re vestrae
voluntatis intentum, ac magis judicium, his hortamur
affatibus, ut sublata exinde cum ea qua dignum
<pb n="0944C"/>
est veneratione imagine atque cruce, debeatis quod
violenter ablatum est reformare; quia sicut legalis
definitio Judaeos novas non patitur erigere synagogas,
ita quoque eos sine inquietudine veteres habere permittit.
Ne ergo supra dictus Petrus, vel alii qui ei
in hac indisciplinationis pravitate praebuere solatium
sive consensum, hoc zelo fidei se fecisse respondeant,
ut per hoc quasi eis necessitas fieret convertendi,
admonendi sunt atque scire debent quia hac
<pb n="0945A"/>
circa eos temperantia magis utendum est, ut trabatur
ab eis velle non reniti, non ut adducantur inviti,
quia scriptum est: <hi>Voluntarie sacrificabo tibi <note>(Psal.
LVIII, 8)</note>
            </hi>; et: <hi>Ex voluntate mea confitebor illi <note>(Psal.
XXVII, 7)</note>
            </hi>. Sanctitas ergo vestra gratiam inter civitatis
suae habitatores, adhibitis sibi filiis suis, quibus
una vobiscum haec displicent, sacerdotali adhortatione,
sicut eam decet, studeat facere, quia hoc
maxime tempore quando de hoste formido est, divisum
habere populum non debetis. Quia vero non minorem
de vobis quam de nobis sollicitudinem gerimus,
hoc quoque pariter indicandum curavimus,
quod finita hac pace Agilulphus Langobardorum
rex pacem non faciet. Unde necesse est ut fraternitas
vestra, dum licet, civitatem suam vel alia loca
<pb n="0945B"/>
fortius muniri provideat, atque immineat ut abundanter
in eis condita procurentur, quatenus dum
hostis illuc Deo sibi irato accesserit, non inveniat
quod laedat, sed confusus abscedat. Sed et nos pro
vobis quantum possumus cogitamus, et iis quorum
interest, ut <emph>931</emph> se ad obsistendum Deo auctore
praeparare debeant, imminemus, quia sicut vos
nostras tribulationes vestras attenditis, ita quoque
nos vestras afflictiones nostras similiter reputamus.
</p>
        </div2>

<div2>
          <head>EPISTOLA VII. AD JANUARIUM CARALITANUM EPISCOPUM. <hi>Etsi monachicam vestem non induerit abbatissa, irritum tamen ex imp. lege illius testamentum; reddenda proinde monasterio quae aliis illicite donavit Sirica.</hi> </head>
<p>Gregorius Januario episcopo Caralitano.</p>
<p>Quia ingredientibus monasterium <hi>(Grat. 19, q. 3,
<pb n="0945C"/>
c. 7)</hi> convertendi gratia ulterius nulla sit testandi
licentia, sed res eorum ejusdem monasterii juris
<pb n="0946A"/>
fiant, aperta legis definitione decretum est. Quod
cum pene omnibus notum sit, in magnam nos Gaviniae
abbatissae monasterii sanctorum Gavini atque
Luxorii insinuatio admirationem perduxit, quod Siricam
monasterii sui abbatissam, postquam regendi
suscepit officium, condito testamento legata quibusdam
asseruit reliquisse. Et dum de sanctitatis
vestrae sollicitudine quaereremus cur res monasterio
competentes ab aliis pertulerit detineri, communis
filius Epiphanius archipresbyter vester praesens
inventus respondit, memoratam abbatissam usque
ad diem obitus indui se monachica veste noluisse,
sed in vestibus quibus loci illius utuntur presbyterae
permansisse. Ad haec replicabat praedicta Gavinia
hoc pene ex consuetudine licuisse, adeo ut abbatissam
<pb n="0946B"/>
quae ante suprascriptam Siricam fuerat talibus
usam fuisse vestibus allegaret. Cum ergo de
qualitate vestium nec nos mediocriter coepissemus
ambigere, necessarium visum est, tam cum consilia
riis nostris quam cum aliis hujus civitatis doctis viris,
quid esset agendum de lege tractare. Qui tractantes
responderunt, postquam solemni more abbatissa
ab episcopo ordinata est, et in monasterii regimine
per annos plurimos usque ad vitae suae transitum
praefuit, vestis qualitatem ad culpam <emph>932</emph> forte
episcopi respicere, qui eam sic esse permiserit, non
tamen potuisse monasterio praejudicium irrogare, sed
res ipsius eidem loco ex quo illuc ingressa et abbatissa
constituta est manifesto jure competere. Et
ideo quia ex dimissis illicite rebus xenodochium possessionem
<pb n="0946C"/>
asserit indebite detinere, his vos hortamur
affatibus, ut quia et monasterium et xenodochium
<pb n="0947A"/>
ipsum in vestra est civitate positum, omni cura ac
studio providere debeatis, quatenus si possessio ipsa
ex nullo praecedenti contractu, sed ex memoratae
Siricae legato descendit, ante dicto monasterio,
postposito strepitu vel excusatione, reddatur. Si vero
ex alio forte dicitur obvenisse contractu, aut fraternitas
vestra, inter partes cognita veritate, quod legalis
suaserit ordo definiat, aut mutuo sibi consensu
arbitros eligant qui earum valeant allegationes
 distinguere. A quibus quidquid fuerit statutum, ita
vestra provisione servetur, ut nullum inter venerabilia
loca jurgium remaneat, quae magnopere alterna
pacis sunt fovenda concordia. Alia igitur omnia
quae ex testamento praenominatae Siricae detinentur,
quippe quod nullum esse legali sanctione permittitur,
<pb n="0947B"/>
necesse est ut juri monasterii fraternitatis vestrae
sollicitudine sacerdotali per omnia studio reparentur,
quia imperiali constitutione aperte sancitum
est ut ea quae contra leges fiunt, non solum
inutilia, sed etiam pro infectis habenda sint <note>(Grat.
25, q. 2, c. 13)</note>.
</p>
        </div2>

<div2>
          <head>EPISTOLA VIII. AD EPISCOPOS SARDINIAE. <hi>Paschalem denuntiationem, ex more, a metropolitano suscipiant; nec absque illius licentia ex insula egrediantur.</hi> </head>
<p>Gregorius Vincentio, Innocentio, Mariniano,
Libertino, Agathoni, et Victori Sardiniae episcopis.</p>
<p>Cognovimus quod mos vestrae sit insulae post
paschalem festivitatem, vobis euntibus, <emph>933</emph> aut
directis responsalibus vestris ad metropolitam vestrum,
<pb n="0948A"/>
utrum sciatis an minime, ipse vobis de venturo
Pascha scripta debeat denuntiatione mandare.
Et quantum dicitur, quidam vestrum hoc facere
secundum consuetudinem postponentes, aliorum
quoque ad non obediendum corda pervertunt. Additur
etiam quod ex vobis aliqui, pro Ecclesiae suae
emergentibus causis transmarina petentes, sine
praedicti metropolitani sui cognitione, vel epistolis,
sicut canonum ordo constituit, audeant ambulare.
Hortamur ergo fraternitatem vestram ut antiquam
Ecclesiarum vestrarum consuetudinem exsequentes,
tam de suscipienda paschali denuntiatione,
quam etiam si quemquam vestrum pro causis propriis
ubicunque compulerit ambulare necessitas,
ab eodem metropolita vestro secundum indictam
<pb n="0948B"/>
vobis regulam petere debeatis, nec eum postponere
in aliquo praesumatis; excepto si, quod non optamus,
contra eumdem metropolitam vestrum habere
vos aliquid causae contingat, ut ob hoc sedis apostolicae
judicium ii qui petere festinant, licentiam habeant,
quod scitis per canones etiam antiquorum
patrum institutione permissum <note>(Grat. 26. q. 7,
c. 45)</note>.
</p>
        </div2>

<div2>
          <head> EPISTOLA IX. AD CALLINICUM ITALIAE EXARCHUM. <hi>Gaudet de schismaticis ad Ecclesiam redeuntibus. De hoc monendos imperatores. Id unum ab illis vetitum, ne schismatici ad unitatem compellantur. Conqueritur de majore domus Callinici. Hunc rogat ne Justinum schismaticum deinceps in consilium vocet.</hi> </head>
<p>Gregorius Callinico exarcho Italiae.</p>
<p>Inter haec quod mihi de Sclavis victorias nuntiastis,
<pb n="0949A"/>
magna me laetitia relevatum esse cognoscite
quod latores praesentium, de Capritana insula unitati
sanctae Ecclesiae conjungi festinantes, ad beatum
Petrum apostolorum principem ab excellentia vestra
transmissi sunt. In hoc enim contra hostes vestros
amplius praevaletis, si eos quos Dei esse hostes agnoscitis
sub jugum veri Domini revocatis; tantoque
vestras causas apud homines fortiter agitis, quanto
Dei causas in hominibus sincera ac devota mente
feceritis.</p>
<p>Quod autem exemplar jussionis quae ad vos pro
schismaticorum defensione transmissa est, mihi
ostendi voluistis, pensare sollicite dulcissima mihi
vestra excellentia debuit, quia quamvis jussio ipsa <emph>934</emph> 
 subrepta est, non tamen in ea vobis praeceptum
est ut venientes ad unitatem Ecclesiae repellatis,
<pb n="0949B"/>
sed ut venire nolentes hoc incerto tempore minime
compellatis. Unde necesse est ut haec ipsa piissimis
imperatoribus nostris suggerere festine debeatis,
quatenus cognoscant quod eorum temporibus schimatici
cum omnipotentis Dei solatio et labore vestro
sua sponte reverti festinant. Quae autem de insulae
Capritanae ordinatione decreverim, per reverendissimum
fratrem et coepiscopum nostrum Marinianum
vestra excellentia agnoscet. Illud vero cognoscite
quia me non modice contristavit quod major domus
vestrae qui petitionem episcopi volentis reverti suscepit,
eam se perdidisse professus est, et postmodum
ab adversariis Ecclesiae tenebatur. Quod ego non
negligentia, sed venalitate ejus factum arbitror. Unde
<pb n="0949C"/>
miror quia in eo culpam hanc minime vestra excellentia
vindicavit. Sed tamen quia hoc miratus
sum, memetipsum citius reprehendi. Nam ubi domnus
Justinus consilium praebet, qui pacem cum catholica
Ecclesia non habet, ibi non possunt haeretici
addici.</p>
<p>Praeterea sancti Petri apostolorum principis natalitium
diem in Romana civitate vos facere velle perhibetis.
Et oramus omnipotentem Dominum ut sua
vos misericordia protegat, et vota vestra implere concedat.
Sed praedictus vir eloquentissimus, peto ut
simul veniat; qui si non venerit, a vestris obsequiis
recedat. Vel certe si vestra excellentia fortasse emergentibus
causis venire nequiverit, ipse aut sanctae
Ecclesiae unitati communicet, aut peto ut vestrorum
consiliorum particeps non sit. Bonum enim virum
<pb n="0949D"/>
audio, si pessimi non esset erroris. De causa vero
Maximi, quia importunitatem dulcedinis vestrae jam
<pb n="0950A"/>
ferre non possumus, quid decrevimus, Castorio notario
suggerente cognoscetis. <note>(Cf. Joan. Diac. l. III,
c. 44)</note>.
</p>
        </div2>

<div2>
          <head>EPISTOLA X. AD MARINIANUM RAVENNATEM EPISCOPUM. <hi>Capritanae insulae ordinet episcopum, nisi Joannes, ab ipso admonitus, ad Ecclesiae unitatem et ad propriam plebem revertatur. Maximi causam discutiat ac finiat, adhibito, si opus sit, Constantio Mediolanensi.</hi> </head>
<p>Gregorius Mariniano episcopo Ravennae.</p>
<p>Latores ad nos praesentium, viri clarissimi Vicedominus,
atque Defensor venerunt, asserentes <emph>935</emph> 
quia in castello quod Novas dicitur episcopus quidam,
Joannes nomine, de Pannoniis veniens fuerit
constitutus, cui castello eorum insula, quae Capritana
dicitur, erat quasi per dioecesim conjuncta.
<pb n="0950B"/>
Adjungunt autem quod ab eodem violenter abstracto
episcopo et expulso, alius illic fuerit ordinatus.
De quo tamen hoc placuisse referunt, ut non in
praedicto castro, sed in sua insula habitare debuisset.
Qui dum illic cum eis degeret, in errore se schismatis
detinere noluit, atque cum omni plebe sua excellentissimo
filio nostro Callinico exarcho petitionem
dedit, ut catholicae Ecclesiae cum omnibus qui cum
ipso erant, sicut praediximus, uniri debuisset. Qui,
ut aiunt, a schismaticis persuasus post semetipsum
rediit, et nunc omnis ille populus qui in praedicta
insula consistit sacerdotis protectione privatus est,
quia dum sanctae Ecclesiae uniri desiderat, illum jam
recipere non potest qui ad schismaticorum errorem
reversus est, et petunt sibi ordinari alium debere.
<pb n="0950C"/>
Sed nos quia cuncta necesse est districte ac subtiliter
perscrutari, hoc ordinandum esse praevidimus, ut
fraternitas tua ad eumdem episcopum mittat, eumque
reverti ad Ecclesiae catholicae unitatem et ad
propriam plebem admoneat. Qui si admonitus redire
contempserit, grex Dei decipi non debet in errore
pastoris. Et idcirco sanctitas tua illic episcopum ordinet,
eamdemque insulam in sua dioecesi habeat,
quousque ad fidem catholicam Histrici episcopi revertantur;
ut et unicuique Ecclesiae suae dioeceseos
jura serventur, et destituto a pastore populo non
desit protectio et cura regiminis. In his tamen omnibus
fraternitatem tuam decet sollicite vigilare, ut
plebs eadem quae ad Ecclesiam venit studiosius admoneatur,
quatenus constanter in sua reversione fixa
<pb n="0950D"/>
sit, ne vagis cogitationibus in erroris iterum foveam
relabatur. Excellentissimum vero exarchum petere
studeat, ut haec ipsa suis suggestionibus piissimis
<pb n="0951A"/>
imperatorum auribus innotescat, quia quamvis jussio
quae ad eum delata est subrepta esse videatur, non
tamen in ea jussione ei praeceptum est ut volentes ad
Ecclesiam redire non permittat, sed ut invitos hoc
interim tempore minime compellat. Hujus ergo causae
ordinationem in suam curam praedictus filius noster
suscipiat, quatenus suis responsis agat ut quidquid
ordinaverit dubium non fiat. Quod tamen et nos
communi filio Anatolio scripsimus, ut haec piissimis
principibus subtiliter innotescat.</p>
<p>Excellentissimi filii mei domni Callinici exarchi <emph>936</emph> 
 assidue et importune pro persona Maximi
scripta suscepi. Cujus importunitate victus, nihil
habui quod amplius facere debuissem, nisi ut ejusdem
Maximi causam tuae fraternitati committerem.
<pb n="0951B"/>
Si igitur ad fraternitatem vestram venerit idem
Maximus, deducatur et Honoratus ejus Ecclesiae archidiaconus,
ut cognoscat sanctitas tua si recte ordinatus
est, si in simoniacam haeresim lapsus non
est, si ei de criminibus corporalibus nihil obviavit,
si se non cognovit excommunicatum quando missas
facere praesumpsit; et quidquid sub timore Dei tibi
visum fuerit, decerne, ut nos dispositioni tuae consensum
Deo auctore praebeamus. Si autem tuam
fraternitatem suspectam praedictus filius noster habuerit,
etiam reverendissimus vir frater noster Constantius
Mediolanensis episcopus Ravennam veniat,
tecum resideat, et de eadem causa pariter decernite;
et quod utrisque vobis placuerit, mihi placiturum
esse certum tenete. Sicut enim obstinati esse
<pb n="0951C"/>
humilibus non debemus, ita districti existere superbis
debemus. Vestra ergo fraternitas sicut in Scripturae
sacrae paginis didicit, quidquid justum perpenderit,
in ejus negotio decernat.</p>
</div2>

<div2>
          <head>EPISTOLA XI. AD BRUNICHILDEM REGINAM. <hi>Pallium Syagrio episcopo concedit. De sacris ordinibus praemio vel gratia non conferendis eam admonet, et ne ex laicis repente fiant episcopi. Laudat ejus erga Augustinum charitatem, hortaturque ut schismaticos ad concordiam revocare atque idololatriae reliquias, et alia in regno suo vitia coercere studeat. De codice ad eam transmisso agit.</hi> </head>
<p>Gregorius Brunichildae reginae Francorum.</p>
<p>Quanta in omnipotentis Dei timore excellentiae
<pb n="0952A"/>
vestrae mens soliditate firmata sit, inter alia bona
quae agitis etiam in sacerdotum ejus laudabiliter dilectione
monstratis; et magna nobis fit de Christianitate
vestra laetitia, quoniam quos venerantes ut
famulos revera Christi diligitis, augere honoribus
studetis. Decet enim vos, excellentissima filia, decet
tales existere, ut subjectae possitis esse dominatori.
In eo enim regnum potestatis vestrae et subjectis
gentibus confirmatis, in quo timori omnipotentis
Domini mentis colla subjicitis; et unde vosmetipsas
servitio Creatoris subditis, unde vobis vestros subditos
ad servitium devotius obligatis. Susceptis itaque
epistolis vestris, valde nobis excellentiae vestrae studium
placuisse signamus, atque fratri et coepiscopo
nostro Syagrio pallium dirigere secundum postulationem
<pb n="0952B"/>
vestram voluimus. Propter quod et serenissimi
domni imperatoris, quantum nobis <emph>937</emph> 
diaconus noster qui apud eum responsa Ecclesiae faciebat,
innotuit, prona voluntas est, et concedi hoc
omnino desiderat; atque multa de praedicto fratre
nostro, tam vobis quam etiam aliis testificantibus,
ad nos bona perlata sunt, maxime vitam ejus Joanne
 regionario ad nos remeante cognovimus. Et quid
in fratre nostro Augustino fecerit audientes, Redemptorem
nostrum benedicimus, quia eum sacerdotis
nomen etiam operibus implere sentimus. Sed
res plucimae restiterunt, quae nos hoc interim facere
minime permiserunt. Primum siquidem, quia is qui
pallium ipsum venerat accepturus, schismaticorum
tenetur errore implicitus. Deinde quod non id ex
<pb n="0952C"/>
vestra petitione, sed ex nobis transmissum voluistis
intelligi. Extra hoc autem quia nec is qui eo uti desiderat,
directa ad nos hoc sibi largiri speciali petitione
poposcerat, et tantam causam nullo modo praebere
sine ejus postulatione debuimus; maxime quia
et prisca consuetudo obtinuit ut honor pallii nisi
exigentibus causarum meritis et fortiter postulanti
dari non debeat <note>(Grat. dist. 100, c. 2)</note>. Nos tamen ne
vestrae excellentiae desiderium sub praetextu cujusdam
excusationis forsitan videremur velle differre,
dilectissimo filio nostro Candido presbytero pallium
praevidimus dirigendum, injungentes ei ut vice nostra
congrua id debeat observatione tribuere. Unde
necesse est ut ex opere suo suprascriptus frater et
<pb n="0953A"/>
coepiscopus noster Syagrius, facta cum aliquantis
suis episcopis petitione hoc sperare, atque eam praedicto
debeat dare presbytero, quatenus digne ejusdem
pallii usum cum Dei gratia valeat adipisci.</p>
<p>Ut ergo haec vobis cura ante oculos Creatoris nostri
in fructu sit, Christianitatis vestrae sollicitudo
diligenter invigilet; et nullum qui sub regno vestro
est ad sacrum ordinem ex datione pecuniae, vel quarumlibet
patrocinio personarum seu proximitatis
jure patiatur accedere; sed ille ad episcopatus vel
alterius sacri ordinis officium eligatur, quem dignum
et vita et mores ostenderint; ne si, quod non optamus,
honor venalis fuerit sacerdotii, simoniaca in
illis paribus haeresis, quae prima in Ecclesia prodiit,
et Patrum sententia damnata est, consurgat,
<pb n="0953B"/>
et regni vestri, quod absit, vires imminuat. Nam
grave omnino et ultra quam dici potest facinus est,
Spiritum sanctum, qui omnia redemit, venundari.</p>
<p>Sed et hoc curae vobis sit, ut quia, sicut nostis, <emph>938</emph> 
 neophytum egregius praedicator ad sacerdotii
regimen omnino vetat accedere, nullum ex laico
patiamini episcopum consecrari. Nam qualis magister
erit, qui discipulus non fuit? Aut quemadmodum
ducatum gregi dominico praebeat, qui disciplinae
pastoris subditus ante non fuit? Si cujus ergo
vita talis constiterit ut ad hunc dignus sit ordinem
promoveri, prius ministerio debet Ecclesiae deservire,
quatenus longae exercitationis usu videat quod
imitetur, et discat quod doceat, ne forte onus regiminis
conversionis novitas non ferat, et ruinae occasio
<pb n="0953C"/>
de provectus immaturitate consurgat.</p>
<p>Qualiter autem se excellentia vestra erga fratrem
et coepiscopum nostrum Augustinum exhibuerit,
<pb n="0954A"/>
quantamque illi sibi Deo aspirante charitatem impenderit,
diversorum fidelium relatione cognovimus:
pro quo gratias referentes, divinae potentiae misericordiam
deprecamur ut et hic vos sua protectione
custodiat, et sicut inter homines, ita quoque et post
multorum annorum tempora in aeterna faciat vita
regnare.</p>
<p>Praeterea hos quos ab unitate Ecclesiae schismaticorum
error dissociat, ad unitatem pro vestra mercede
studete revocare concordiae. Nam non ob aliud
in ignorantiae suae hactenus caecitate volvuntur, nisi
ut ecclesiasticam fugiant disciplinam, et perverse
habeant, ut voluerint, vivendi licentiam, quia nec
quid defendant, nec quid sequantur intelligunt. Nos
autem Chalcedonensem synodum, de qua illi sibi
<pb n="0954B"/>
pestiferae nebulas excusationis assumunt, per omnia
veneramur et sequimur; et si quis de fide ejus minuere
aut addere aliquid praesumpserit, anathematizamus.
Sed ita illos erroris labes imbibit, ut ignorantiae
suae credentes, universam Ecclesiam atque
omnes quatuor patriarchas non ratione sed malitiosa
mente tantummodo refugiant; ita ut is qui ad nos a
vestra excellentia missus est, cum quaereretur a nobis
cur ab universali Ecclesia separatus existeret, se
ignorare professus sit. Sed neque quid diceret, neque
quid aliud audiret, valuit scire.</p>
<p>Hoc quoque pariter hortamur ut et caeteros subjectos
vestros sub disciplinae debeatis moderatione restringere,
ut idolis non immolent, caltores arborum
non existant, de animalium capitibus sacrificia
<pb n="0954C"/>
sacrilega non exhibeant, quia pervenit ad nos quod
multi Christianorum et ad <emph>939</emph> Ecclesias occurrant,
et quod dici nefas est, a culturis daemonum
<pb n="0955A"/>
non abscedant. Quoniam vero omnino Deo nostro
haec displicent, et divisas mentes non possidet, providete
ut ab his debeant illicitis salubriter coerceri;
ne, quod absit, non eis ad ereptionem, sed ad poenam
sacri fiat baptismatis sacramentum. Si quos
igitur violentos <note>(Grat. 23, q. 4, c. 47)</note>, si quos adulteros,
si quos fures vel aliis pravis actibus studere
cognoscitis, Deum de eorum correctione placare festinate,
ut super vos flagellum perfidarum gentium,
quod, quantum videmus, ad multarum nationum
vindictam excitatum est, non inducat; ne si, quod
non credimus, divinae ultionis iracundia sceleratorum
fuerit actione commota, belli pestis interimat
quos delinquentes ad rectitudinis viam Dei praecepta
non revocant. Necesse est ergo ut omni studio et
<pb n="0955B"/>
oratione assidua ad Redemptoris nostri converti misericordiam
festinemus, ubi tutus omnibus locus est
et magna securitas. Nam illic quemquam solide persistentem
nec periculum conterit, nec metus exagitat.</p>
<p>Codicem vero, sicut scripsistis, praedicto dilectissimo
filio nostro Candido presbytero vobis offerendum
transmittimus, quia boni vestri studii esse participes
festinamus. Omnipotens Deus sua vos protectione
custodiat, atque a perfidis gentibus regnum vestrum
sui brachii extensione defendat, vosque post longa
annorum curricula ad gaudia aeterna perducat. Data
mense Octobris, indictione prima.
</p>
        </div2>

<div2>
          <head>EPISTOLA XII. AD JOANNEM SYRACUSANUM EPISCOPUM. <hi>Se (ut querebantur nonnulli) in ordinandis missae ritibus quibusdam Constantinopolitanae Ecclesiae consuetudines non fuisse imitatum.</hi> </head>

<pb n="0955C"/>
<p>Gregorius Joanni episcopo Syracusano.</p>
<p>Veniens quidam de Sicilia mihi dixit quod aliqui
<pb n="0956A"/>
amici ejus, vel Graeci vel Latini, nescio, <emph>940</emph> 
quasi sub zelo sanctae Romanae Ecclesiae, de meis
dispositionibus murmurarent, dicentes: Quomodo
Ecclesiam Constantinopolitanam disponit comprimere,
qui ejus consuetudinem per omnia sequitur?
Cui cum dicerem: Quas consuetudines ejus sequimur?
respondit: Quia alleluia dici ad missas extra
Pentecostes tempora fecistis; quia subdiaconos spoliatos
procedere, quia Kyrie eleison dici, quia orationem
Dominicam mox post canonem dici statuistis.
Cui ego respondi quia in nullo eorum aliam
Ecclesiam secuti sumus.</p>
<p>Nam ut alleluia hic diceretur, de Jerosolymorum
Ecclesia ex beati Hieronymi traditione tempore
beatae memoriae Damasi papae traditur tractum, et
<pb n="0956B"/>
ideo magis in hac re illam consuetudinem amputavimus
quae hic a Graecis fuerat tradita.</p>
<p>Subdiaconos autem ut spoliatos procedere facerem,
antiqua consuetudo Ecclesiae fuit. Sed placuit
cuidam nostro pontifici, nescio cui, qui eos vestitos
procedere praecepit. Nam vestrae Ecclesiae nunquid
traditionem a Graecis acceperunt? Unde habent ergo
hodie ut subdiaconi lineis in tunicis procedant, nisi
quia hoc a matre sua Romana Ecclesia perceperunt?</p>
<p>Kyrie eleison autem nos neque diximus, neque
dicimus sicut a Graecis dicitur, quia in Graecis simul
omnes dicunt, apud nos autem a clericis dicitur,
et a populo respondetur, et totidem vicibus
etiam Christe eleison dicitur, quod apud Graecos
<pb n="0956C"/>
nullo modo dicitur. In quotidianis autem missis aliqua
quae dici solent tacemus, tantummodo Kyrie
eleison et Christe eleison dicimus, ut in his deprecationis
vocibus paulo diutius occupemur. Orationem
vero Dominicam idcirco mox post precem dicimus,
<pb n="0957A"/>
quia mos apostolorum fuit ut ad ipsam solummodo
orationem oblationis hostiam consecrarent.
Et valde mihi inconveniens visum est ut precem
quam scholasticus composuerat super oblationem
diceremus, et ipsam traditionem quam Redemptor
noster composuit <emph>941</emph> super ejus corpus et sanguinem
non diceremus. Sed et Dominica oratio apud
Graecos ab omni populo dicitur, apud nos vero a solo
sacerdote. In quo ergo Graecorum consuetudines secuti
sumus, qui aut veteres nostras reparavimus, aut
novas et utiles constituimus, in quibus tamen alios
non probamur imitari? Ergo vestra charitas cum
occasio dederit ut ad Catanensem civitatem pergat,
vel in Syracusana Ecclesia, eos quos credit aut intelligit
quia de hac re murmurare potuerunt, facta
<pb n="0957B"/>
 collatione doceat, et quasi alia ex occasione eos instruere
non desistat. Nam de Constantinopolitana
Ecclesia quod dicunt <note>(Grat. Dist. 22. c. De Const.)</note>,
quis eam dubitet sedi apostolicae esse subjectam?
 quod et piissimus domnus imperator et frater
<pb n="0958A"/>
noster ejusdem civitatis episcopus assidue profitentur.
Tamen si quid boni vel ipsa vel altera Ecclesia
habet, ego et minores meos quos ab illicitis prohibeo
in bono imitari paratus sum. Stultus est enim qui
in eo se primum existimat, ut bona quae viderit discere
contemnat. <note>(Cf. Joan. Diac. l. II, c. 21.)</note> </p>
</div2>

<div2>
          <head>EPISTOLA XIII. AD JOANNEM SYRACUSANUM EPISCOPUM. <hi>Ecclesiae ejus actores, cum Felice, absque dilatione, judices eligant.</hi> </head>
<p>Gregorius Joanni episcopo Syracusano.</p>
<p>Felix vir memorandus suis nobis epistolis questus
est fraternitatis vestrae actionarios possessiones
quas tenuerat illicite et contra juris ordinem pervasisse,
petens ablata sibi restitui, et se cum eis, si
tamen causam voluerint dicere, paratum esse in judicio
<pb n="0958B"/>
sine aliqua dilatione consistere. Quod si ita
est, quia quid legalis ratio habeat non nescitis, oportet
ut, omni mora postposita, actores vestrae Ecclesiae
deputetis, ut cum eo debeant eligere cognitores,
<pb n="0959A"/>
 qui tam imminentis quam principalis rei quaestionem
cognoscere valeant et finire; ne si qualibet
occasione dilatum fuerit, et ipse pati praejudicium,
et partes Ecclesiae non habere justitiam videantur.
Ita ergo agite ut sub omni celeritate judicium eligatur. <emph>942</emph> 
 Nam nos sic causas Ecclesiae vestrae
fieri volumus, ut nec dispendium contra aequitatem
sustineat, nec ad vestram possit aliquid invidiam
sustinere.
</p>
        </div2>

<div2>
          <head>EPISTOLA XIV. AD FELICEM IN SICILIA. <hi>Se ad Joannem episcopum scripsisse, ut actores Ecclesiae suae deputet, qui cum Felice ipso sine mora judicium subeant.</hi> </head>
<p>Gregorius Felici in Sicilia.</p>
<p>Susceptis magnitudinis vestrae epistolis, contristati
<pb n="0959B"/>
sumus quod ab actoribus Ecclesiae Syracusanae
quasdam possessiones, quas vos tenuisse dicitis, occupatas
irrationabiliter indicastis. Sed credimus quia
hoc ad fratris et coepiscopi nostri Joannis notitiam
non pervenit. Nam absolute poterat, cognita veritate,
si quid illicite factum est, emendari. Et ideo quia
legali provisione decretum est tam imminentis
quam principalis rei causam in uno eodemque judicio
cognosci, nec nos contra inauditam partem aliquid
possumus definire, praedicto fratri nostro scripsimus
ut actores Ecclesiae suae deputare debeat, qui
vobiscum sine mora electorum possint subire judicium;
ne aut vos res vestras sine cognitione, sicut
querelam facitis, amittere, aut pars altera videatur
praejudicium sustinere. Gloria ergo vestra nullas in
<pb n="0959C"/>
eligendos judices difficultates interserat, vel differat
ad causam accedere. Nam omnino de supradicti
fratris et coepiscopi nostri moribus certi sumus quia
facere quidquid rationis ordo exegerit non recuset.
</p>
        </div2>

<div2>
          <head>EPISTOLA XV. AD CHRYSANTHUM EPISCOPUM SPOLETANUM. <hi>Martyrum reliquias in basilica Reatina collocet.</hi> </head>
<p>Gregorius Chrysantho episcopo Spoletano.</p>
<p>Paulus, Ecclesiae Reatinae diaconus, petitoria
nobis insinuatione poposcit ut ad fontes <emph>943</emph> in basilica
beatae Mariae semper virginis genitricis Dei et
Domini nostri Jesu Christi, quae est intra civitatem
Reatinam posita, reliquiae beatorum martyrum Hermetis
et Hyacinthi et Maximi debeant collocari. Et
ideo, frater charissime, si in eodem loco nullum
<pb n="0960A"/>
corpus constat humatum, sanctuaria praedictorum
martyrum cum reverentia sine ambiguitate suscepta
diligenter consecrabis.
</p>
        </div2>

<div2>
          <head>EPISTOLA XVI. AD SERENUM ANCONITANUM EPISCOPUM. <hi>Severum diaconum suum de restituendo Firmanae Ecclesiae argento admoneat.</hi> </head>
<p>Gregorius Sereno episcopo Anconitano.</p>
<p>Vir reverendissimus Passivus, frater et coepiscopus
noster, adveniens indicavit argentum Ecclesiae
suae a decessore suo Fabio apud Serenum diaconum
tuum pro temporis qualitate esse depositum.
Cujus parte aliqua restituta, partem apud eum asserit
rejacere, et restituere eam quadam excusatione
differre. Proinde his fraternitatem tuam hortamur
affatibus ut eum admonere studeat, quatenus quae
<pb n="0960B"/>
accepit sine contentione restituat. Aut si forte ab
ejus restitutione aliqua se excusari ratione confidit,
necesse est ut inter eum et actores Firmanae Ecclesiae,
una cum Armenio fratre et coepiscopo nostro
cognoscere debeatis, et, subtiliter veritate discussa,
ita huic causae finem imponere, ut nec ante dictus
diaconus pati praejudicium, nec praefata injustedamnum
videatur Ecclesia sustinere.
</p>
        </div2>

<div2>
          <head>EPISTOLA XVII. AD DEMETRIANUM ET VALERIANUM. <hi>Statuit ne impensa in illorum redemptionem Ecclesiae pecunia ab illis aliquando repetatur.</hi> </head>
<p>Gregorius Demetriano et Valeriano clericis Firmanis.</p>
<p>
            <pb n="0960C"/>Et sacrorum canonum <note>(Grat. 12, q. 2, c. 15)</note> 
statuta et legalis permittit auctoritas, licite res ecclesiasticas
in redemptionem captivorum impendi.
Et ideo quia edocti a vobis sumus, ante annos fere
decem et octo, virum reverendissimum quondam Fabium
episcopum Ecclesiae Firmanae pro redemptione
vestra ac patris vestri Passivi, fratris et coepiscopi
nostri, tunc vero clerici, necnon matris vestrae libras
undecim argenti de eadem Ecclesia hostibus
impendisse, atque vos ex hoc quamdam habere formidinem
ne hoc quod datum est a vobis quolibet
tempore repetatur: hujus praecepti auctoritate suspicionem
vestram praevidimus auferendam, constituentes
nullam vos exinde haeredesque vestros quolibet
tempore repetitionis molestiam sustinere, nec
<pb n="0961A"/>
a quoquam vobis aliquam objici quaestionem, quia
ratio aequitatis exposcit, <emph>944</emph> ut quod studio pietatis
impensum est, ad redemptorum onus vel afflictionem
non debeat pertinere. <note>(Vide sup. ep. 16.)</note> 
</p>
        </div2>

<div2>
          <head> EPISTOLA XVIII. AD ROMANUM DEFENSOREM. <hi>Patrimonium Ecclesiae in Sicilia commendat</hi> </head>
<p>Gregorius Romano defensori.</p>
<p>Propositi nostri cura nos admonet ecclesiasticas
utilitates strenuis agendas mandare personis. Et
ideo, quia te Romanum defensorem fidelem sollicitumque
probavimus exstitisse, patrimonium sanctae
Romanae, cui Deo miserante deservimus, Ecclesiae,
in partibus Syracusanis, Catinensibus, Agrigentinis,
vel Milensibus constitutum, a praesenti secunda indictione
<pb n="0961B"/>
gubernationi tuae praevidimus committendum.
Unde necesse est te illuc indifferenter accedere,
ut, divini consideratione judicii, nostrae quoque
admonitionis memoria te efficaciter ac fideliter
studeas exhibere, ut nullius neglectus vel fraudis,
quod absit, inveniaris sustinere periculum. Magis
autem id agas, quatenus de fide et industria tua divinae
possis gratiae commendari. Ad familiam vero
ejusdem patrimonii secundum morem praecepta direximus,
ut nihil sit quod te ad peragenda ea quae
tibi injuncta sunt in aliquo valeat impedire.
</p>
        </div2>

<div2>
          <head> EPISTOLA XIX. AD SYRACUSANI PATRIMONII COLONOS. <hi>Ut obediant Romano defensori.</hi> </head>
<p>Gregorius colonis patrimonii Syracusani.</p>
<p>
            <pb n="0961C"/>Cognoscatis volo quia ad sollicitudinem vos defensoris
nostri dispositio nostra pertinere constituit.
Et ideo praecipimus ut ea quae vobis peragenda pro
utilitatibus ecclesiasticis praeviderit et injunxerit,
sine aliqua debeatis difficultate obedire. Cui talem
dedimus potestatem, ut eos qui inobedientes vel attentaverint
contumaces existere districta ultione
corripiat. Pariterque illi demandavimus ut mancipia
quae foris latitant, vel a quoquam aliqui fines invasi
sunt, sollicitudinis suae instantia jure ecclesiastico
revocare non differat. Noveritis etenim cum periculo
suo fuisse commonitum, ut nullam aliquando violentiam
rebus alienis vel raptum qualibet excusatione
facere praesumat.
</p>
        </div2>

<div2>
          <head> EPISTOLA XX. AD PETRUM IN SICILIA. <hi>Romano Syracusani patrimonii regimen adeunti auxilium ferat.</hi> </head>

<pb n="0961D"/>
<p>Gregorius Petro Siciliensi.</p>
<p>Scientes devotionis affectum paternis commendationibus
<pb n="0962A"/>
ampliari, necesse est ut ea <emph>945</emph> quae agere
vos sponte confidimus, gloriae vestrae in his favorem
nostris augere epistolis festinemus. Indicamus itaque
Romano defensori latori praesentium, patrimonium
Ecclesiae nostrae, quod in Syracusanis, Catinensibus,
et vicinis locis noscitur esse constitutum, Dei protegente
gratia, credidisse. Et propterea salutantes paterno
affectu, petimus ut vestra eum fovere providentia
debeatis, atque ei in omnibus vestrum, sicut de
vobis confidimus, auxilium commodetis; ut dum in
gloriae vestrae solatio vel favore subsidium consolationis
habuerit, et vos qualem circa nos charitatem
geritis, manifestius ostendatis, et nos voluntati
vestrae respondere, dum necesse fuerit, per omnia
festinemus.
</p>
        </div2>

<div2>
          <head>EPISTOLA XXI. AD LIBERTINUM EXPRAEFECTUM. <hi>Novum defensorem Romanum consiliis juvet.</hi> </head>

<pb n="0962B"/>
<p>Gregorius Libertino expraefecto.</p>
<p>Gloriae vestrae et experta et cognita nos devotio
provocat, epistolari vos alloquio causis ecclesiasticis
exhibere adjutores. Et ideo quia Romano defensori
praesentium portitori curam patrimonii Ecclesiae nostrae,
quod in Syracusano atque Catinensi territorio
situm est, Deo auctore commisimus, salutantes gloriam
vestram, petimus ut concurrere illi ac ferre
solatium in omnibus debeatis. Et ne forsan de novitate
minus aliqua quae sunt utilia comprehendat, vestris
eum subtiliter consiliis informate, atque ad agenda
haec vestram illi, sicut consuevistis, operam adhibete,
<pb n="0962C"/>
quatenus dum vobis opitulantibus utiliter quae ei
injuncta sunt peregerit, et vos de bono vestro mercedem
recipere valeatis, et nos pro gloriae vestrae vita
omnipotentis Dei misericordiam exorare enixius invitemur.</p>
<p>De capitulo autem de quo mihi lator praesentium est
locutus, vel reverendissimus frater noster Joannes
episcopus scripsit, interim vel tentari vel agi nil
potuit, quia persona apud quam agi poterat, necdum
est in potestate aliqua confirmata.</p>
</div2>

<div2>
          <head>EPISTOLA XXII. AD CIRIDANUM. <hi>Romano defensori faveat.</hi> </head>
<p>Gregorius Ciridano.</p>
<p>Gloriae vestrae bonitas nuntio veraci diffusa tantam
<pb n="0962D"/>
nobis de se certitudinem praebet, ut in nullo de ea
diffidere, sed magis sicut revera sapienti filio Ecclesiae
nostrae debeamus specialiter causam commendare. Et
ideo Romanum defensorem nostrum <emph>946</emph> praesentium
portitorem ad gubernationem patrimonii Ecclesiae nostrae
<pb n="0963A"/>
in Catanensibus vel Syracusanis partibus constituti,
Deo protegente transmisimus. Salutantes igitur
paterna dilectione gloriam vestram, petimus ut in
cunctis affectum vestrae charitatis inveniat, et favoris
vestri solatiis quocunque necesse fuerit potiatur, ut
vobis praesentibus nos absentes esse non sentiat, quatenus
cum injuncta sibi salubriter vestra ope expleverit,
et nos vobis gratiarum possimus existere debitores,
et beatus Petrus apostolorum princeps, in cujus causis
vos impenditis, hic vobis et in futuro compenset.
</p>
        </div2>

<div2>
          <head>EPISTOLA XXIII. AD JOANNEM SYRACUSANUM EPISCOPUM. <hi>Commissas Romano defensori causas Leontii adversus Leonem episcopum, et Archelaum medicum.</hi> </head>
<p>Gregorius Joanni episcopo Syracusano.</p>
<p>Filius noster gloriosus vir Leontius exconsule de
<pb n="0963B"/>
fratre et coepiscopo nostro Leone graviter est questus
nosque ejus querela omnimodo turbavit, quia ita praecipitanter
et leviter ab episcopo agi non debuit. Quam
causam subtiliter exsequendam venienti Romano defensori
commisimus. De vestra autem fraternitate qui
ab eo directus est queritur, quod Archelai viri clarissimi
medici defensione fratris et coepiscopi nostri
 Domitiani metropolitae utilitas gravetur. Et quidem
tueri juste filios suos, vel, sicut est, forte sanctae
Ecclesiae negotia, fraternitas vestra debet, et nullam
occasionem dare adversariis maledicti gratia. Quod
tamen vos per omnia custodire etiam ista loquendo
non ambigo; eidem tamen Romano venienti etiam
de hac causa injunximus, ut vobiscum debeat quae sunt
recta disponere.
</p>
        </div2>

<div2>
          <head> EPISTOLA XXIV. AD ROMANUM DEFENSOREM. <hi>Neglectam per plurimos annos Rusticae testatricis voluntatem tandem adimpleri curet.</hi> </head>

<pb n="0963C"/>
<p>Gregorius Romano defensori.</p>
<p>Filius noster Theodosius, abbas monasterii a Liberio
quondam patricio in Campaniae parte constructi,
nobis noscitur intimasse Rusticam quondam illustrem
feminam ante annos fere viginti et unum, primum
condito testamento, Felicem jugalem suum haeredem
instituisse, eique de construendo illic in Sicilia monasterio
hac conditione interposita delegasse, ut si intra
anni spatium omnia libertis dimissa legata non
solveret, vel praedictum monasterium ita ut voluti <emph>947</emph> 
 minime ordinaret, tunc sancta Romana Ecclesia
<pb n="0963D"/>
portionem quam in fundo Cumas habere visa
<pb n="0964A"/>
est, sibi deberet sine dubio vindicare, et ipsa ad persolvenda
eadem legata, vel in constructionem ipsius
monasterii solatia commodaret. Unde quia, quantum
dicitur, dimissa res hactenus minime ipsi monasterio
est completa, atque ab ejus nuncusque haeredibus
possessionis pars aliqua detinetur, cum omni subtilitate
experientia tua causam exquirat atque discutiat.
Et primum quidem si in conditione testamenti haeres
incidit per quod nostra habeat causas Ecclesia, investigare
te volumus atque evidenter addiscere, et utilitatem
pauperum, sicut rei ordo poposcerit, exsequi; et
tunc pro ordinatione cellae illius, vel redintegratione
dimissae rei instanter esse sollicitum, quatenus pia
testatricis voluntas in utroque valeat adimpleri, et
detentores injusti culpam retentionis indebitae ex
<pb n="0964B"/>
justa amissione cognoscant. Cum omni ergo vivacitate
causam hanc et exquirere, et ad effectum te volumus,
Domino auxiliante, perducere, ut pia ordinantis
devotio tandem sortiatur effectum. Sed et monasterio
ipsi in omnibus, salva justitia, solatiari te volumus,
ut laicae personae, quasi ex conditoris nomine,
quae juvaminis debuerunt ferre solatium, laedendi non
habeant, sicut asseritur, facultatem.
</p>
        </div2>

<div2>
          <head>EPISTOLA XXV. AD JOANNEM SURRENTINUM EPISCOPUM, ETC. <hi>Gregorio expraefecto basilicam aedificare cupienti reliquias concedant.</hi> </head>
<p>Gregorius Joanni episcopo Surrentino, Agnello
episcopo Terracinensi, Felici episcopo Portuensi,
Fortunato episcopo Neapolis, Primaerio episcopo
<pb n="0964C"/>
Nuceriae, Glorioso episcopo Ostiensi, Albino episcopo
Formiae.</p>
<p>Gloriosus filius noster Gregorius expraefectus
sanctuaria beatorum martyrum in dioecesis vestrae
locis quiescentium sibi postulat debere concedi, in
quorum honorem basilicam propriis sumptibus aedificare
desiderat. Et ideo, fratres charissimi, praefati
viri desideriis ex nostra vos praeceptione convenit
obedire, ut devotionis suae in consecratione quam
postulat potiatur effectu. Mense Novembri, indictione
2.
</p>
        </div2>

<div2>
          <head>EPISTOLA XXVI. AD ROMANUM DEFENSOREM. <hi>Donatam ab Ammonia Romanae Ecclesiae domum, Calixeno illius nepoti, Stephaniae filio, reddat.</hi> </head>
<p>Gregorius Romano defensori.</p>
<p>
            <pb n="0964D"/>Quanquam ea quae ad Ecclesiae jura perveniunt
<pb n="0965A"/>
alienari legis ratio non permittat, <emph>948</emph> temperanda
tamen interdum est censura districtionis, ubi misericordiae
respectus invitat maxime quando tanta est
quantitas quae nec dantem onerat, et accipientis pauperiem
juxta aliquid consolatur. Et ideo quia Stephania
praesentium latrix cum Calixeno filio suo parvulo
quem de Petro quondam viro suo se suscepisse, et
nimia asserit pauperie laborasse, huc veniens assidua
obsecratione et lacrymis a nobis exegit ut domum
possessionis in civitate Catinensium, quam Ammonia
quondam socrus ejus Calixeni avia Ecclesiae nostrae
titulo donationis obtulerat, eidem Calixeno restitui
faceremus; memoratam Ammoniam asserens alienandi
eam non habere licentiam, sed ante fati Calixeni filii
sui per omnia juris esse; cui rei dilectissimus filius
<pb n="0965B"/>
noster Cyprianus diaconus, qui causam cognitam
habuit, contradictor exstitit, inquiens quod praedictae
mulieris querimonia non haberet justitiam, nec posset
rationabiliter ad filii sui nomen domum ipsam vindicare
sive repetere; sed ne suprascriptae mulieris
lacrymas inanes relinquere et plus sequi rigoris viam
quam causas videamur pietatis complecti, hac tibi
praeceptione mandamus, ut memoratam domum saepe
fato Calixeno, simul et donationem ab Ammonia factam
de domo ipsa, quae illic in Sicilia esse noscitur,
reddere debeas, quia, sicut diximus, melius est in dubiis
non districtionem exsequi, sed ad benignas potius
partes inflecti, praesertim dum ex parvae rei cessione
nec Ecclesia gravatur, et orphano atque pauperi misericorditer
subvenitur. Data mense Novembri, indictione
<pb n="0965C"/>
2.
</p>
        </div2>

<div2>
          <head>EPISTOLA XXVII. AD ROMANUM DEFENSOREM. <hi>Ecclesiastica patrocinia non omnibus indiscrete impendenda.</hi> </head>
<p>Gregorius Romano defensori.</p>
<p>Pervenit ad nos quia quidam homines minorem
omnimodo discretionem tenentes, in suis nos periculis
implicari desiderant, atque ita volunt ab ecclesiasticis
personis defendi, ut ipsae quoque personae ecclesiasticae
ex eorum culpa teneantur. Idcirco praesenti
te praeceptione admoneo, et per te fratrem et
coepiscopum nostrum domnum Joannem, vel caeteros
qui interesse possunt; ut patrocinia ecclesiastica, sive
mea suscipiatis scripta, sive etiam minime fuerint directa,
<pb n="0966A"/>
sub tanto moderamine debeatis impendere,
quatenus <note>(Grat. 14, q. 6, c. 3)</note> si qui in furtis publicis
implicati sunt, a nobis non videantur injuste defendi
ne opinionem male agentium ex indiscretae defensionis
ausu in nos ullo modo transferamus; sed quantum
decet Ecclesiam, admonendo, verbum intercessionis
adhibendo, quibus valetis succurrite, ut et illis opem
feratis, et opinionem sanctae Ecclesiae non inquinetis.
 <note>(Cf. Joan. Diac. l. IV, c. 56.)</note> 
</p>
        </div2>

<div2>
          <head> <emph>949</emph> EPISTOLA XXVIII. AD ANTONIUM SUBDIACONUM, ET DOMETIUM ABBATEM. <hi>Concordiae reconciliationem xenodochium inter et monasterium sua auctoritate firmat.</hi> </head>
<p>Gregorius Antonio subdiacono, et Dometio abbati
atque presbytero a paribus.</p>
<p>
            <pb n="0966B"/>Sicut grave et plenum vituperationis est inter personas
omnipotenti Deo militantes de saecularibus negotiis
ortam diu controversiam permanere, ita laudabile
et studio est religioso conveniens terrenis gratam
Deo pacem praeferre compendiis, et ex rebus
transitoriis mansura semper charitatis lucra mercari.
Et ideo quia de possessionibus Faiano, Nasoniano,
et Libiniano positis in provincia Sicilia territorio Panormitano,
de quibus inter praepositos monasterii
sanctorum Maximi et Agathae, quod Lucuscanum
dicitur, et e diverso administratores xenodochii in
hac urbe Roma constituti, quod Valerii nuncupatur,
longa se traxit contentio, nunc vero inter te Antonium
subdiaconum nostrum memorati xenodochii
praepositum, et e diverso dilectissimum filium nostrum
<pb n="0966C"/>
Dometium abbatem atque presbyterum praedicti
monasterii pactis intervenientibus salubris processit,
Deo auctore, decisio; necesse est ut omnis
discordiae possit occasio praeveniri, et ea quae gesta
sunt interveniente auctoritate firmari. Proinde per
hujus praecepti seriem hoc decernendum esse perspeximus,
ut omnia instrumenta, vel quidquid est
aliud quod partibus, quod absit, ad invicem contra se
venire cupientibus, quoquomodo vel ex temporis
praescriptione, seu aliter opem de lege aut quocunque
privilegio poterat ministrare, sit, sicut et vos
poscitis, vacuum, et omni virtute cassatum, et sola
pactorum inter vos nunc habitorum pagina validum,
perpetuumque robur obtineat. Cui si quid forte incuria
vel imperitia minus firmitatis insertum est, vires
<pb n="0967A"/>
plenissimae munitionis et soliditatis ex hac nostra
auctoritate suscipiat, nec superesse aliquid valeat,
unde ea quae religioso studio provide, ut oportuit, ac
pacifice terminata sunt, quocunque tempore quidquam
dubietatis incurrant; sed omnia quae in eisdem
pactis tenentur ascripta, firma, illibata et sine aliqua
refragatione persistant, quatenus, amota penitus totius
altercationis materia, inter eos quos charitatis
immutabiliter decet manere concordia, nulla queat
deinceps litigiosae contentionis occasio <emph>950</emph> generari.
Pro munitione vero suprascripti monasterii memorato
Dometio abbati atque presbytero praeceptum
simile dedimus. Mense Januario, indictione
2.
</p>
        </div2>

<div2>
          <head>EPISTOLA XXIX. AD VENANTIUM LUNENSEM EPISCOPUM. <hi>Fidentiam aut Adeodatae filiae recens conversae facere satis suadeat, aut hanc apud judices adjuvet.</hi> </head>

<pb n="0967B"/>
<p>Gregorius Venantio episcopo Lunensi.</p>
<p>Quae sit Adeodatae ancillae Dei latricis praesentium
adversus Fidentiam matrem suam querimonia, ex
pagina petitionis oblatae quae tenetur in subditis fraternitas
vestra cognoscet. Et quoniam aequitatis censura
admonet ut maximum conversis salva ratione
episcopale debeat adesse solatium, idcirco his fraternitatem
vestram epistolis adhortamur, ut praedictam
matrem ipsius ad se faciat evocari, et tranquilla
ei adhortatione suadeat, ut facere sponte non
desinat, ad quod legali potest ratione compelli, quatenus
nec illa affligi, nec haec videatur praejudicium
<pb n="0967C"/>
sustinere. Quae si, quod non credimus, admonitionem
vestram differe voluerit, praedictae Adeodatae religiosae
contra eam tuitionem impendite, atque vestris
eam solatiis apud judicem, vel quocunque usus
exegerit, instantius adjuvate. Et ita in exsequendam
vos hanc causam impendite, ut, legali ratione constricta,
invita urgeatur facere quod sponte postponit.
Memoratam vero latricem fraternitas vestra ita
servata aequitate habeat in omnibus commendatam,
ut vobis ei tuitionem impendentibus, in eo quem assumpsit
habitu, sine aliqua, Deo protegente, concussione
permaneat.
</p>
        </div2>

<div2>
          <head>EPISTOLA XXX. AD ANTHEMIUM SUBDIACONUM. <hi>Monasterio sancti Marci Massam Veneris restituendam curet.</hi> </head>

<pb n="0967D"/>
<p>Gregorius Anthemio subdiacono Neapolitano.</p>
<p>Aequitatis jus exigit ut hoc quod a praedecessoribus
nostris cognita veritate est redditum, nostra indebite
denuo Ecclesia tenere non debeat, ne quod
<pb n="0968A"/>
omnino contra religiosum constat esse propositum,
non vera, sed imaginaria ac magis dolosa fuisse restitutio
videatur. Et ideo quoniam Stephanus abbas
monasterii sancti Marci, quod constitutum juxta muros
Spoletanae civitatis esse dignoscitur, questus est
nobis Massam Veneris <emph>951</emph> in provincia Campania
sitam, territorio Minturnensi, quam ei beatae memoriae
decessoris nostri Benedicti redditam praeceptione
cognovimus, ab Ecclesia nostra nunc indebite detineri:
idcirco hac tibi auctoritate praecipimus, ut si
manifeste ab Ecclesiae nostrae hominibus detinetur,
in jus eam praedicti monasterii sine aliqua mora vel
altercatione restituas. Si vero non a nostris, sed a
quibusdam forsitan extraneis detinetur, strenua te
agere sollicitudine volumus, ut in jus modis omnibus
<pb n="0968B"/>
memorati debeat monasterii reformari, quatenus et
ipse quod suum est, te solatiante, sine aliqua fatigatione
recipiat, et alter de dispendio monasterii injuste
lucrum non habeat.
</p>
        </div2>

<div2>
          <head>EPISTOLA XXXI. AD FAUSTUM. <hi>Ecclesiae Vulturnae ministeria apud Anthemium absque dubitatione deponat.</hi> </head>
<p>Gregorius Fausto.</p>
<p>Sicut res ecclesiasticae competentibus personis sine
aliqua sunt dilatione reddendae, ita restituentis attendenda
cautela est, ut nulla ei possit postmodum
ex ipsa nasci restitutione molestia. Et ideo, quoniam
tempore quo quondam Constantius defensor, pater
gloriae vestrae, commissi sibi patrimonii Campaniae
<pb n="0968C"/>
curam gessit, ministeria Ecclesiae Vulturnae, quae
erat pro peccatis clero et pontifice destituta, apud se
propter injunctam sibi sollicitudinem tulisse dignoscitur,
quae vos nunc reddere sine nostro consensu
dubitare cognovimus; eapropter his vos hortamur
epistolis ut ea Anthemio subdiacono sub desuscepti
emissione restituere sine aliqua difficultate debeatis,
quatenus et res Ecclesiae in toto apud eos quos convenit
habeantur, et gloria vestra ab omni dubitatione
sit libera.
</p>
        </div2>

<div2>
          <head>EPISTOLA XXXII. AD ANTHEMIUM SUBDIACONUM. <hi>A Fausto Ecclesiae Vulturnae ministeria suscipiat, in tuto habeat, et describat.</hi> </head>
<p>
            <pb n="0968D"/>Gregorius Anthemio subdiacono.</p>
<p>Comperimus ministeria Ecclesiae Vulturnae, quae,
Constantius defensor propter injunctam sibi sollicitudinem,
deficiente clero vel episcopo ejusdem Ecclesiae,
tulerat, apud haeredem ipsius remansisse. Et
quia gloriosum virum Faustum filium ipsius ea reddere
<pb n="0969A"/>
sine nostro consensu dubitare cognovimus, nostris
eum hortati sumus epistolis, ut experientiae tuae
ministeria ejusdem Ecclesiae reddere sine dubietate
aliqua debuisset. Et ideo experientia tua ministeria
ipsa sub desuscepti emissione <emph>952</emph> suscipiat, atque
in toto habere studeat, et modum ac qualitatem ipsorum
nobis facta notitia omni subtilitate innotescat.
</p>
        </div2>

<div2>
          <head>EPISTOLA XXXIII. AD ANDREAM. <hi>Ut illum de infirmitate consoletur, ipsam divini amoris pignus ac fructuosi palmitis purgamentum esse ostendit.</hi> </head>
<p>Gregorius Andreae.</p>
<p>Audiens quod gloriam vestram vehementer afflixerit
luctus et aegritudo, valde condolui. Sed protinus
agnoscens quod perfecte reliquerit, dolorem mox
<pb n="0969B"/>
in laetitiam verti, magnasque omnipotenti Deo gratias
retuli, quia percussit ut sanaret, afflixit ut ad gaudia
vera perduceret. Hinc enim scriptum est: <hi>Quem diligit
Dominus castigat, flagellat autem omnem filium
quem recipit <note>(Heb. XII, 6)</note>
            </hi>. Hinc per semetipsam Veritas
dicit: <hi>Pater meus agricola est, et omnem palmitem
in me non ferentem fructum, tollet eum; omnem vero
qui fert fructum, purgabit eum, ut fructum plus afferat <note>(Joan. I, 1, 2)</note>
            </hi>.
Palmes enim infructuosus tollitur,
quia peccator funditus eradicatur. Palmes vero fructuosus
purgari dicitur, quia per disciplinam reciditur,
ut ad uberiorem gratiam perducatur. Sic enim
spicarum grana tribulis attrita, aristis et paleis nudantur.
Sic olivae praelo pressae in olei pinguedinem
<pb n="0969C"/>
defluunt. Sic botri vinearum tunsi calcibus in vinum
liquescunt. Gaude igitur, bone vir, quia in hoc flagello
tuo et provectu conspicis quod ab aeterno judice
amaris.</p>
<p>Praeterea filiam meam Gloriosam, conjugem vestram,
mea peto vice salutari. Omnipotens autem
Deus coelesti vos protectione custodiat, vosque et
modo consoletur de largitate donorum, et postmodum
de retributione praemiorum.</p>
</div2>

<div2>
          <head>EPISTOLA XXXIV. AD VENANTIUM EPISCOPUM. <hi>Presbyteros vel diaconos in Aldionis civitate ordinet, atque ipsos ad infidelium conversionem adhortetur.</hi> </head>
<p>Gregorius Venantio episcopo.</p>
<p>Quoties ea quae hortari nos convenit postulamur,
<pb n="0969D"/>
moras ad concedendum facere non debemus; ne differre
bona desideria, quae magis fovenda sunt, videamur.
Et ideo quia gloriosus Aldio magister militum
in civitate ipsius presbyteros vel diaconos omnino,
sicut suis nobis epistolis indicavit, desiderat ordinari,
<pb n="0970A"/>
eos qui ad consecrandum eliguntur fraternitas vestra
diligenter inquirat. Et si nihil est quod canonice eorum
ordinationem impediat, Deo illos propitio studeat
ordinare. Cum quibus etiam loqui <emph>953</emph> vos
convenit, ut adhortationis suae sollicitudine degentem
illic populum ab infidelitate revocare, ac contendant
 a gentilium cultu suspendere, atque eos in omnipotentis
Dei doceant timore persistere, et praemia
aeternae vitae diligere, quatenus haec consecratio et
illis ante Deum ad gloriam, et habitanti illic populo
proficiat ad salutem.
</p>
        </div2>

<div2>
          <head>EPISTOLA XXXV. AD CONSTANTIUM MEDIOLANENSEM EPISCOPUM. <hi>Joannem praefecturae vices acturum commendat; ea tamen lege ut (quod contigerat in Vigilio) inde non gravetur Ecclesia.</hi> </head>
<p>
            <pb n="0970B"/>Gregorius Constantio episcopo Mediolanensi.</p>
<p>Quamvis ita fraternitas vestra convenienti sibi
gravitate discreta sit, ut non admonita, sed ex se
quid cui sit impendendum intelligat, verumtamen
quia lator praesentium Joannes, vir magnificus, qui
praefecturae vices illic acturus advenit, nostra se petiit
epistola commendari, sanctitas ei vestra, dum
necesse fuerit, salva ratione praesidium sui favoris
impendat, et ita eum sacerdotaliter suis studeat
solatiis adjuvare, quatenus vobis praesentibus nec
aliorum debeat injuste oppressionibus laborare, nec
ipse aliis contra rationem gravis existat. Quia vero
pervenit ad nos quod Vigilius, qui vices illic ante
hunc praefecturae gessit, per scriptorum nostrorum
occasionem, quibus eum petitione ejus compulsi
<pb n="0970C"/>
commendavimus, mutuas a vobis, ut ita dicamus,
pecunias exegisset, aegre si verum est sustinemus, ut
hoc non ex se, sed quasi per nostram epistolam obtineret. 
Et ideo fraternitatem vestram scire necesse
est ita sibi a nobis eos qui hoc exigant commendari,
ut eis adesse in quantum possibile et justum est debeat,
non tamen ut Ecclesiae suae hujus rei occasione
aliquod gravamen imponat. Data mense Februario,
indictione 2.
</p>
        </div2>

<div2>
          <head>EPISTOLA XXXVI. AD FORTUNATUM NEAPOLIT. EPISCOPUM. <hi>Reversis e Gallia Judaeis negotiatoribus, Christiana quae adduxerint mancipia aut iis tradantur qui emptionem injunxerant, aut Christianis intra quadragesimum diem venundentur. Caveat a Basilio Judaeo filiis suis Christianis mancipia donante.</hi> </head>
<p>
            <pb n="0970D"/>Gregorius Fortunato episcopo Neapolis.</p>
<p>Cognoscentes qualis fraternitatem vestram zelus
pro Christianis mancipiis, quae Judaei de Galliarum
finibus emunt accenderit, adeo nobis sollicitudinem
vestram placuisse signamus, ut inhibendos eos ab
<pb n="0971A"/>
hujusmodi negotiatione nostra etiam deliberatio judicaret.
Sed Basilio Hebraeo cum aliis Judaeis veniente
comperimus hanc illis a diversis judicibus
reipublicae emptionem injungi, atque evenire ut inter
paganos et Christiani pariter comparentur. Unde
necesse fuit <emph>954</emph> ita causam cauta ordinatione disponi,
ut nec mandantes frustrari, nec hi qui contra
voluntatem suam se inquiunt obedire, aliqua sustineant
injuste dispendia. Proinde fraternitas vestra
hoc vigilanti sollicitudine observari ac custodire
provideat, ut revertentibus eis a praefata provincia,
Christiana mancipia quae ab ipsis adduci contigerit,
 aut mandatoribus contradantur, aut certe Christianis
emptoribus intra diem quadragesimum venundentur.
Et transacto hoc dierum numero, nullus
apud eos quolibet modo remaneat. Si autem quaedam
<pb n="0971B"/>
ex eisdem mancipiis talem aegritudinem fortassis
incurrerint, ut intra statutos dies vendi non valeant,
adhibenda sollicitudo est ut dum saluti fuerint pristinae
restituta, similiter modis omnibus distrahantur,
quia rem quae culpa caret ad damnum vocari
non convenit. Quoniam vero quoties novum quid
statuitur ita solet futuris formam imponere ut
multis dispendiis praeterita non condemnet, si qua
apud eos mancipia de emptione anni praeteriti remanserunt,
vel a vobis nuper ablata sunt, dum apud
vos sunt posita, ea habeant alienandi licentiam, ne
detrimentum ante prohibitionem possint ignorantes
incurrere, quod eos dignum est postmodum vetitos
sustinere.</p>
<p>
            <pb n="0971C"/>Nuntiatum praeterea nobis est suprascriptum Basilium
filiis suis Deo propitio Christianis quaedam
mancipia ad hoc velle titulo donationis concedere, ut
ei hujus occasionis obtentu, domini solummodo nomine
ablato, deserviant; et post hoc si ad Ecclesiam
confugiendum forte crediderint, ut fieri debeant
Christiana, non in libertatem, sed eorum dominio
quibus antea donata sunt vendicentur. In qua re
fraternitatem vestram decenter convenit vigilare. Et
si qua filiis suis mancipia donare voluerit, ut cuncta
fraudis tollatur occasio, fiant modis omnibus Christiana,
et in domo ejus non maneant; sed cum res
exegerit ut eorum debeat uti solatiis, hoc illi jubeantur
impendere quod etiam a suis filiis ei decet et
propter Deum convenit exhiberi.</p>
</div2>

<div2>
          <head>EPISTOLA XXXVII. AD CHRYSANTHUM SPOLETANUM EPISCOPUM. <hi>Ne confugientibus ad illius dioecesim monachis communionem indiscrete reddi patiatur. Mancipio ea lege manumisso ut monachus fieret, monasterium deserere non liceat.</hi> </head>

<pb n="0971D"/>
<p>Gregorius Chrysantho episcopo Spoletano.</p>
<p>Cum sit proprium disciplinae ab illicitis prohibere,
<pb n="0972A"/>
et excessus culpas salubriter resecare, studiose
ejus servanda censura est. Nam si negligitur, cuncta
in confusionem deveniunt, dum alter destruit quidquid
ea custodiendo alter aedificat. Valentinus itaque
presbyter questus est nobis, quia si monachus monasterii
ipsius exigente culpa fuerit communione
privatus, ad loca vestra se conferat, et communionem
sine aliqua reservatione percipiat. Quod si ita
se res habet, quoniam non solum regularis ordo
dissolvitur, <emph>955</emph> sed etiam perditionis ex hoc materia
ministratur, presbyteris qui sub vobis sunt districte
ac sollicitius interdicere vos necesse est, ut
hoc facere de caetero non praesumant. Sed si forte
injuste se excommunicatum quis queritur, fraternitas
vestra subtili indagatione cognoscat; et ita causam
<pb n="0972B"/>
cognita veritate disponat, ut nec injustitia diu
in insontis afflictionem praevaleat, nec disciplinae vigor
aut frangi, aut indiscreta valeat praesumptione
dissolvi.</p>
<p> Quia vero pariter suprascriptus presbyter nobis
questus est diaconem quemdam duo juris sui sub
hac conditione manumisisse mancipia, ut monachi
fieri, et in eodem monasterio debuissent, ubi ipse
fuerat, permanere, adjicientem ut si quis contra facere
praesumpsisset, jugo iterum servitutis per omnia
subderetur; atque unum ex eis hanc omnino conditionem
despexisse, et monasterium temerario auso
deseruisse, atque se inter clericos sociasse; fraternitas
vestra et hoc subtili indagatione discutiat, et
si ita repererit, sic sacerdotali se zelo hac in re decenter
<pb n="0972C"/>
exhibeat, ut nec illi monasterium deserendi
facultas sit, et manumittentis voluntas nihilominus
conservata aliqua praeteriri excusatione non valeat.</p>
</div2>

<div2>
          <head>EPISTOLA XXXVIII. AD ANTHEMIUM SUBDIACONUM. <hi>Apud Felicem agat, ut recepta a Mauro pretii sorte sit contentus.</hi> </head>
<p>Gregorius Anthemio subdiacono.</p>
<p>Maurus praesentium portitor in quadringentis solidis
quasdam merces a Felice viro magnifico se asserit
suscepisse, atque promisisse sex siliquas per solidum
lucri causa persolvere pretii. Qua lucri quantitate
in uno congesta, duas se cautiones, id est
unam de quadringentis quinquaginta, et alteram de
quinquaginta solidis emisisse, spondens certo tempore
<pb n="0972D"/>
quod debeat exsolvere. Sed quia, ut perhibet,
in eisdem mercibus passus est non leve dispendium,
et restitutis quadringentis decem solidis, quod reliquum
lucri est implere compellitur, atque ex hoc
majori se necessitati ac potius desperationi ingemit
subjacere, et propterea aliquo sibi subveniri petit
auxilio; experientia tua, si ita est, apud praedictum
<pb n="0973A"/>
magnificum filium nostrum una <emph>956</emph> cum reverendissimo
fratre et coepiscopo nostro Fortunato, ac
glorioso filio nostro Maurentio magistro militum,
quia et ipsi scribimus, agere studeat ut hac in re,
sicut Christianum decet et nobilem, plus benignus
quam rigidus, plus misericors esse debeat quam districtus,
et lucrum de damno alterius non exspectet,
sed recepta pretii sit sorte contentus, quatenus
quidquid pauperi cesserit, omnipotens ei Deus multiplicata
sicut promisit restitutione compenset. Ita
ergo studiose experientia tua agat, ut illi modis
omnibus hoc pro mercede ipsius imponere et hunc
ab afflictione possit obligationis exuere.
</p>
        </div2>

<div2>
          <head>EPISTOLA XXXIX. AD ROMANUM IN SICILIA DEFENSOREM. <hi>Gaudioso inopi solidos sex singulis annis tribuat.</hi> </head>

<pb n="0973B"/>
<p>Gregorius Romano defensori Siciliae.</p>
<p>Divinorum nos admonent eloquia praeceptorum
necessitatem patientibus ecclesiasticum praebere subsidium.
Quia ergo dilectissimus filius noster Cyprianus
diaconus, Gaudiosum defensorem sedis nostrae,
qui Syracusis degere comprobatur, paupertatis asserit
inopia constringi, idcirco experientiae tuae praesenti
auctoritate mandamus ut a praesenti secunda
indictione sex solidos annis singulis ei dare non differas,
ut et ille hujus remedii solatio potiatur, et tu
quod dederis tuis sine dubio noveris rationibus imputandum. <note>(Cf. Joan. Diac. l. II, c. 55.)</note> 
</p>
        </div2>

<div2>
          <head>EPISTOLA XL. AD ROMANUM DEFENSOREM. <hi>Ut, omni cunctatione et excusatione abjecta, id exsequatur quod supra epist. 26, fuerat mandatum.</hi> </head>

<pb n="0973C"/>
<p>Gregorius Romano defensori.</p>
<p>Mense Novembrio praesentis secundae indictionis
<pb n="0974A"/>
experientiae tuae praeceptione nostra mandavimus
ut Calixeno filio Stephaniae domum Catinae possessionis,
quam Ammonia avia ejusdem Calixeni Ecclesiae
nostrae sancta devotione contulerat, reddere ei
donationem eamdem tandem debuisses. Quod hac,
ut dicitur, excusatione facere distulisti, quia notitia
ejusdem donationis non esset de polyptycis charaxata. <emph>957</emph> 
 Quod incongrue te dixisse cognoscas,
dum ad munitionem tuam praecepti nostri pagina
posset valde sufficere. Proinde praesenti auctoritate
suscepta, praedictam domum et donationem antefato
Calixeno orphano sine mora restitue. Nam quod justum
et ipse sentias novimus, et nos tamen praedicto
eidem orphano supradictam domum ex benignitate
largimur.
</p>
        </div2>

<div2>
          <head>EPISTOLA XLI. AD JULIANUM SCRIBONEM. <hi>Se humanis rationibus a justitiae zelo non revocari; inquisiturum proinde in Maximum, et juxta canones laturum sententiam.</hi> </head>

<pb n="0974B"/>
<p>Gregorius Juliano scriboni.</p>
<p>Si saecularibus officiis ordo suus et tradita a majoribus
disciplina servatur, quis ferat ecclesiasticos
ordines temeraria praesumptione confundi, audita
negligere, et emendanda non bene remittendo postponere?
Et quidem vos bene facitis charitatem diligere,
et ad concordiam suadere. Sed quoniam loci
nostri consideratione compellimur ea quae ad nostram
notionem pervenerunt minime propter Deum
irrequisita relinquere, idcirco veniente Maximo subtiliter
ab eo quae de ipso dicta sunt perscrutari curabimus.
<pb n="0974C"/>
Et confidimus de Creatoris nostri custodia
quia, cognita veritate, a statu canonum et aequitatis
rectitudine, nec gratia cujusquam nec culpa deflectimur,
<pb n="0975A"/>
sed libenter quae congruunt rationi servamus.
Nam si, quod absit, ecclesiasticam sollicitudinem
vigoremque negligimus, perdit desidia disciplinam,
et animabus profecto fidelium nocebitur, dum talia
a suis pastoribus exempla suscipiunt. Illud autem
quod scribitis, quia voluntas palatii et amor ab eo
populi non discordet, haec res a justitiae nos zelo non
revocat, nec intentionem nostram facit in requirenda
veritate peccando deficere. Studendum ergo est,
fili magnifice, ut amorem sibi Dei quisque conciliet.
Nam sine divina gratia humana dilectio quid dicam
in posterum, dum modo quoque apud nos amplius
nocet?
</p>
        </div2>

<div2>
          <head>EPISTOLA XLII. AD AGILULPHUM LANGOBARDORUM REGEM. <hi>De pace composita gratias agit. Petit ut ducibus suis praecipiat ne pacem turbent.</hi> </head>

<pb n="0975B"/>
<p>Gregorius Agilulpho regi Langobardorum.</p>
<p>Gratias excellentiae vestrae referimus, quia petitionem
nostram audientes, pacem quae utrisque esset
partibus profutura, sicut de vobis confidentiam
habuimus, ordinastis. Ex qua re <emph>958</emph> excellentiae
vestrae prudentiam et bonitatem valde laudavimus,
quia pacem diligendo vos Deum qui ipsius
est auctor amare demonstrastis. Nam si, quod absit,
facta non fuisset, quid aliud agi habuit, nisi ut, cum
peccato et periculo partium, miserorum rusticorum
sanguis, quorum labor utrisque proficit, funderetur?
Sed ut prodesse nobis eamdem pacem, quemadmodum
a vobis facta est, sentiamus, paterna charitate
<pb n="0975C"/>
salutantes, petimus ut quoties se occasio dederit,
ducibus vestris per diversa loca, et maxime in his
partibus constitutis, vestris praecipiatis epistolis ut
hanc pacem, sicut promissum est, pure custodiant,
et occasiones sibi aliquas non quaerant unde aut contentio
quaedam, aut ingratitudo nascatur, quatenus
voluntati vestrae amplius agere gratias valeamus.
Latores vero praesentium sicut revera homines vestros
eo quod decuit affectu suscepimus, quia justum
fuit ut viros sapientes, et qui pacem factam Deo propitio
nuntiarent, cum charitate et suscipere et dimittere
deberemus.
</p>
        </div2>

<div2>
          <head>EPISTOLA XLIII. AD THEODELINDAM LANGOBARDORUM REGINAM. <hi>Gratias refert quod ad faciendam pacem se studiosius impenderit.</hi> </head>

<pb n="0975D"/>
<p>Gregorius Theodelindae Langobardorum reginae.</p>
<p>Quia excellentia vestra ad faciendam se pacem
studiosius et benigne, sicut solet, impenderit, renuntiante
filio nostro Probo abbate cognovimus. Neque
<pb n="0976A"/>
enim aliter de Christianitate vestra fuerat confidendum,
nisi quia in causa pacis laborem et bonitatem
vestram modis omnibus monastraretis. Unde
omnipotenti Deo gratias agimus, qui ita cor vestrum
sua pietate regit, ut sicut rectam fidem tribuit, ita
quoque placita sibi vos semper operari concedit. Non
enim, excellentissima filia, de sanguine qui ab utraque
parte fundendus fuerat parvam te credas acquisisse
mercedem. Ex qua re voluntati vestrae gratias
referentes, Dei nostri misericordiam deprecamur ut
bonorum vobis vicem in corpore et in anima hic et
in futuro compenset.</p>
<p>Salutantes vos praeterea paterna dilectione, hortamur
ut apud excellentissimum conjugem vestrum
ita agatis, quatenus Christianae reipublicae
<pb n="0976B"/>
societatem non rejiciat. Nam sicut et vos scire
credimus, multis modis est utile si se ad ejus amicitias
conferre voluerit. Vos ergo more vestro quae ad
gratiam et conciliationem partium pertinent, semper
studete, atque ubi causa mercedis se dederit laborate,
ut bona vestra amplius ante omnipotentis Dei oculos
commendetis.</p>
</div2>

<div2>
          <head> <emph>959</emph> EPISTOLA XLIV. AD FELICEM IN SICILIA. <hi>Ipsum de Joanne episcopo quasi judicium refugiente immerito conqueri, cum illud ipse distulerit. Ad finiendam cito judicii censura litem hortatur.</hi> </head>
<p>Gregorius Felici in Sicilia.</p>
<p>Cum reverendissimi fratris nostri Joannis episcopi
bene nobis nota sit gravitas, mirari nos gloriae vestrae
<pb n="0976C"/>
valde fecit epistola quod nihil eum secundum
admonitionem nostram facere voluisse signabat.
Et quidem durum nobis videbatur, aut
vobis non credere, aut de illo talia suspicari,
quippe cujus cogniti nobis mores et actio non
permittebant tale habere judicium. Cum ergo noster
animus dubius in utroque penderet, comperimus eum
inter vos et Ecclesiam suam voluisse esse judicium,
sed vestram magis gloriam distulisse. Quod negare
neque homo vester lator praesentium potuit. Et contristati
sumus cur gloria vestra, quae judicium refugit,
contra eum queri voluerit, postquam constat
quia quod rationis fuit, vel ultro, ut scripsimus, obedivit.
Nec ei scribere iterum necessarium erat, ne
distulisse prius secundum animum videretur. Sed ne
<pb n="0976D"/>
vos contristare forsitan videremur, ex abundanti
rursus praevidimus scribendum. Et quoniam certi
sumus quia quidquid aequitas ordinaverit, facere non
recuset, oportet ut gloria vestra animos suos contra
ejus invidiam non accendat, sed studeat inire judicium,
<pb n="0977A"/>
in quo una eademque cognitione et momenti
et proprietatis causa valeat distingui. Nam nos venire
ad judicium cupienti, praejudicialiter scribere
quaedam non possumus, quia ita nos uni parti accommodare
decet auditum, ut tamen alteri, praesertim
inauditae allegationis, sine dubio rem integram
reservemus. Et ideo agite, sicut diximus, ut negotiorum
vestrorum merita, veritate cognita, judicii
censura definiat. Nam dum nullum velimus praejudicium
sustinere, multo magis vobis, sicut revera
filiis, volumus servari quod justum est.
</p>
        </div2>

<div2>
          <head>EPISTOLA XLV. AD JOANNEM SYRACUSANUM EPISCOPUM. <hi>Mala Felicis fide exposita, hortatur ut motam ab illo controversiam absque mora jubeat finiri.</hi> </head>
<p>
            <pb n="0977B"/>Gregorius Joanni episcopo Syracusano.</p>
<p>Ante aliquantum temporis filius noster Felix, vir
gloriosus, suis nobis epistolis questus est quarumdam
possessionum suarum fines ab hominibus Ecclesiae
vestrae violenter esse pervasos, <emph>960</emph> et nullam
se apud vos invenire justitiam. Sed nobis incredibile
visum est hoc aut vobis esse praesentibus perpetratum,
aut certe si ad aures vestras pervenit, non
fuisse correctum. Ne tamen ejus praetermittere querimoniam
videremur, fraternitati vestrae scripsimus
ut aut ea si vera essent compesci, aut certe actores
Ecclesiae suae cum eo faceret subire judicium.
Post haec vero hominem cum epistola ad nos dirigens,
indicavit nihil vos facere voluisse. De qua re,
scientes sanctitatis vestrae discretionem, dum noster
<pb n="0977C"/>
animus dubitaret, comperimus illum magis distulisse,
nam vos paratos exstitisse ut debuisset esse judicium.
Et quamvis hac de causa denuo vobis non
fuerat scribendum, quippe quia ea quae rationis sunt
ante vos manifestum est facere voluisse, verumtamen
ne querelam ipsius neglexisse forsitan videamur,
hanc ad vos idcirco epistolam dedimus, hortantes
ut cum eo etiam nunc, mora postposita, vestros ad
judicium homines transmittatis, in quo et momenti
et proprietatis valeat quaestio terminari, ut post hoc
nec ille habeat quod queratur, nec Ecclesia vestra
tenere aliquid praejudicialiter videatur. Quia vero
homo quem ad nos misit schedam compromissi ac
judicati protulit, ubi legebatur possessionem eam
quae Asinaria dicitur, quam ab hominibus vestris
<pb n="0978A"/>
invasam nuper asseruit, decessoris vestri recordandae
memoriae Maximiani temporibus esse ex judicio restitutam,
necessarium esse praevidimus ejus exemplar
transmittere. Et ideo si ita actum manifeste cognoscitis,
id est si possessio ipsa decessore vestro
consentiente restituta est, et a praedicto viro possessa,
sine aliqua eam facite contentione restitui, manente
scilicet proprietatis, sicut in eodem judicio constitutum
est, quaestione. Si vero aliter est, et hoc pariter
judicii necesse est definitione distingui. Haec igitur
omnia ita fraternitas vestra, indita sibi tranquillitate,
sine aliqua mora fieri provideat, quatenus nec
contra nos murmur excitetur invidiae, nec nobis praedictus
vir importunus denuo cogatur existere. <note>(Vide
sup. epp. 13 et 44.)</note> 
</p>
        </div2>

<div2>
          <head> EPISTOLA XLVI. AD SERGIUM DEFENSOREM. <hi>Obvenientem a Joanne Pantaleonis socrui haereditatem describat, dum hic Ecclesiae negotiis destinetur. Relictam quoque apud Joannem sacram supellectilem diligentissime inquirat.</hi> </head>

<pb n="0978B"/>
<p>Gregorius Sergio defensori.</p>
<p>Quia Pantaleon notarius sit in ecclesiasticis utilitatibus
occupatus, experientia tua non habet incertum.
Et ideo quia Joannes, avunculus Megalis socrus
ipsius, nullo alio proximiore existente, obiisse intestatus
et sine filiis memoratur, <emph>961</emph> ne per absentiam
generi sui illa damnum possit incurrere, quia si
ita est, lex praedictam mulierem ad intestati avunculi
successionem vocare dignoscitur, hac tibi praeceptione
injungimus ut reverendissimum fratrem et
<pb n="0978C"/>
coepiscopum nostrum Vitalianum, atque Bonifacium
notarium in solatium tuum adhibeas, et quascunque
res eum qui defunctus est constiterit reliquisse, sub
breve annotare, quousque praedictus Pantaleon redeat,
 in totum studiose facere debeas. Quod ut
melius possis implere, filium nostrum Joannem virum
memorandum tribunum in tuo pariter stude adhibere
solatio. De quo omnino confidimus quia si ei
voluntatem nostram prodideris, devote se tibi accommodare
non deneget.</p>
<p>Pariter etiam studii tui sit, quoniam quaedam apud
se sacrata praedictus Joannes habuisse ministeria perhibetur,
et ea diligenter inquirere, et cum omni cautela
in tutum facere, nobisque subtiliter quidquid inventum
fuerit indicare. Ita ergo experientia tua haec
<pb n="0979A"/>
quae scripsimus facere sollicite et curare festinet, ut
non possit esse culpabilis. Nam si negligens esse patueris,
ita te nostros noveris motus incurrere, ut nulla
te postmodum possis excusatione defendere. Datum
Mense Aprili, indictione 2. <note>(Vide ep. 26 lib. VIII.)</note> </p>
</div2>

<div2>
          <head>EPISTOLA XLVII. AD SABINUM SUBDIACONUM. <hi>Regitani cleri adversus episcopum suum querelas una cum episcopis quinque perscrutetur, ut, illorum relatione certior factus, ipse Romae decernat.</hi> </head>
<p>Gregorius Sabino subdiacono.</p>
<p>Clerus Ecclesiae Regitanae multa contra reverendissimum
fratrem nostrum Bonifacium episcopum suum,
data nobis petitione, conquestus est, petens ut ad
nos debuisset habere veniendi licentiam, quatenus
causae ipsae hic subtiliter probarentur. Sed quia nos
<pb n="0979B"/>
interim praedictum fratrem nostrum huc modo non
praevidimus deducendum, visum nobis est illic deputare
causam eamdem cognoscendam. Et ideo mediis
sacrosanctis Evangeliis experientia tua una cum
Paulino, Proculo, Palumbo, vel Venerio, atque Martiano
reverendissimis fratribus coepiscopisque nostris
sine cujusquam personae respectu, tam clericorum
querelam quam adversus suum, sicut diximus, habent
episcopum; vel si quam forte ille contra eos habuerit,
cum omni aequitate ac sollicitudine perscrutetur.
Et quidquid in veritate cognoverit, nobis una cum
praedictis fratribus nostris subtiliter diligenterque <emph>962</emph> 
 significet, ut renuntiatione vestra redditi certiores,
quid fieri debeat decernamus.
</p>
        </div2>

<div2>
          <head> EPISTOLA XLVIII. AD PAULINUM TAURENSEM EPISCOPUM, ETC. <hi>Regium una cum Savino pergant, de cleri adversus episcopum querelis inquisituri.</hi> </head>

<pb n="0979C"/>
<p>Gregorius Paulino episcopo Taurensi, Proculo
episcopo Nicoterae, Palumbo episcopo Consentiae,
Venerio episcopo Viboniensi, Marciano episcopo Locrensi.</p>
<p>Clerus Ecclesiae Regitanae multa contra reverendissimum
fratrem nostrum Bonifacium episcopum
suum data nobis petitione conquestus est, petens ut
ad nos debuisset habere veniendi licentiam, quatenus
causae ipsae hic subtiliter probarentur. Sed quia nos
interim praedictum fratrem nostrum huc modo non
praevidimus deducendum, visum nobis est illic deputare
causam eamdem cognoscendam, et ideo mediis
<pb n="0980A"/>
sacrosanctis Evangeliis, fraternitas vestra una
cum Sabino diacono resideat; et, sicut officio est sacerdotali
conveniens, sine cujusquam personae respectu, <hi>etc., ut supra.</hi> 
</p>
        </div2>

<div2>
          <head>EPISTOLA XLIX. AD ANASTASIUM ANTIOCHENUM EPISCOPUM. <hi>Gratulatur ob rectam fidei professionem. Agendas Deo gratias quod soli ad ordines promoveantur orthodoxi. Pro imperatore haereticos comprimente orandum. Inquirendum Anastasio genuinum Ephesinae synodi exemplar. Arcendos a sacris ordinibus simoniacos.</hi> </head>
<p>Gregorius Anastasio episcopo Antiocheno.</p>
<p>Fraternitatis tuae scripta suscepi, professionem
fidei recte servantia; magnasque omnipotenti Deo
gratias retuli, qui et, immutatis gregis sui pastoribus,
fidem quam semel sanctis Patribus tradidit, etiam
<pb n="0980B"/>
post eos immutabilem custodit. Praedicator autem
egregius dicit: <hi>Fundamentum aliud nemo potest ponere
praeter id quod positum est, quod est Christus Jesus <note>(I Cor. III, 11)</note>
            </hi>.
Quisquis ergo cum dilectione Dei et
proximi fidei quae in Christo est, firmitatem tenet,
eumdem Jesum Christum Dei et hominis filium apud
se posuit fundamentum <note>(Grat. 1, q. 1, c. 26)</note>. Sperandum
ergo est quod ubi Christus fundamentum est,
bonorum quoque operum sequatur aedificium. Ipsa
quoque per se Veritas dicit: <hi>Qui non intrat per ostium
in ovile ovium, sed ascendit aliunde, ille fur est
et latro; qui autem per ostium intrat,</hi> <emph>963</emph> <hi>pastor est
ovium <note>(Joan. X, 8)</note>
            </hi>. Qui paulo post subjicit, dicens: <hi>Ego sum ostium.</hi> 
 Ille ergo ad ovile ovium intrat per
ostium, qui intrat per Christum. Ille autem per Christum
<pb n="0980C"/>
ingreditur, qui de eodem Creatore ac Redemptore
humani generis vera sentit et praedicat, et praedicata
custodit; culmen regiminis ad officium portandi
oneris suscipit, non ad appetitum gloriae transitorii
honoris. Curae quoque suscepti ovilis solerter
invigilat, ne oves Dei aut perversi homines prava
loquendo dilanient, aut maligni spiritus oblectamenta
vitiorum suadentes devastent.</p>
<p>Certe beatum Jacob qui pro uxoribus suis diu servierat,
dixisse meminimus: <hi>Viginti annis fui tecum,
oves tuae et caprae steriles non fuerunt. Arietes tui gregis
non comedi, nec captum a bestia ostendi tibi. Ego
damnum omne reddebam; quidquid furto perierat a me
exigebas. Die noctuque aestu urebar et gelu, fugiebat
somnus ab oculis meis <note>(Genes. XXXI, 38)</note>
            </hi>. Si igitur sic
<pb n="0981A"/>
laborat et vigilat qui pascit oves Laban, quanto labori,
quantisque vigiliis debet intendere qui pascit
oves Dei? Sed in his omnibus ipse nos instruat, qui
propter nos homo factus est, qui dignatus est fieri quod
fecit. Ipse et infirmitati meae, et tuae charitati spiritum
sui amoris infundat, atque in omni sollicitudine et custodia
circumspectionis oculum nostri cordis aperiat.</p>
<p>Quod vero ad sacros ordines rectae fidei viri producantur,
eidem omnipotenti Deo gratiae sine cessatione
solvendae sunt, et pro vita piissimi et Christianissimi
domni nostri imperatoris, et tranquillissima
ejus conjuge, et mansuetissima sobole semper orandum
est, quorum temporibus haereticorum ora conticescunt,
quia etsi eorum corda in insania perversi
sensus ebulliunt, catholici tamen imperatoris tempore
<pb n="0981B"/>
prava quae sentiunt, eloqui non praesumunt.</p>
<p>Praeterea dum de sanctorum conciliorum custodia
tua fraternitas loqueretur, sanctam Ephesinam synodum
primam se custodire professa est. Sed quia ex
annotatione haeretici Codicis, qui ad me ex regia
urbe transmissus est, agnovi per hoc quod quaedam
capitula catholica cum haereticis fuerant reprehensa
quia quidam illam Ephesinam primam synodum in
eadem urbe existimant, quae quondam ab haereticis
traditur esse composita, omnino necesse est ut charitas
vestra eamdem synodum apud sanctam Alexandrinam
atque Antiochenam Ecclesiam requirat, et
qualiter in veritate habeatur inveniat. Vel, si placet,
hinc dirigimus quae ab antiquitate servata in scriniis
habemus. Illa enim synodus quae sub primae Ephesinae
<pb n="0981C"/>
imagine facta est, quaedam in se oblata capitula
asserit approbata, quae sunt Coelestii atque Pelagii
praedicamenta. Et cum Coelestius atque Pelagius in
ea synodo sint damnati, quomodo poterant illa capitula
recipi, quorum damnabantur auctores?</p>
<p>Quia vero pervenit ad nos in Orientis Ecclesiis
nullum ad sacrum ordinem nisi ex praemiorum donatione
pervenire, si ita esse vestra fraternitas agnoscit,
hanc primam oblationem omnipotenti Deo offerat, ut
a subjectis sibi Ecclesiis errorem simoniacae haereseos
compescat. Nam, <emph>964</emph> ut alia taceam, quales
esse in sacris ordinibus poterunt, qui ad hoc non
merito, sed praemiis evehuntur? Omnipotens Deus
dilectionem tuam gratia coelesti custodiat, et de iis
qui sibi commissi sunt fructum multiplicem ac mensuram
<pb n="0981D"/>
superaffluentem ad aeterna gaudia reportare
concedat.
</p>
        </div2>

<div2>
          <head>EPISTOLA L. AD ANTHEMIUM SUBDIACONUM. <hi>Benenatum facinus abnegantem, Romam cum accusatore aliisve personis mittat.</hi> </head>

<pb n="0982A"/>
<p>Gregorius Anthemio subdiacono.</p>
<p>Comperimus Benenatum Misenatem facinus quod
de se per scripturam manus prius professus est abnegare.
Et ideo quia hujus sceleris negatio, sicut
majori discussione, ita et majori indiget ultione, experientiae
tuae praesenti auctoritate praecipimus ut
eumdem Benenatum, accusatoremque ipsius, simul et
personas de quibus accusatus est, atque omnes qui
in accusationis chartula leguntur, sub omni huc cautela
et celeritate transmittat, quatenus causae hujus
veritas districta, ut dignum est, inquisitione examinari
<pb n="0982B"/>
valeat et agnosci.
</p>
        </div2>

<div2>
          <head>EPISTOLA LI. AD ANTHEMIUM SUBDIACONUM. <hi>Reliquum pecuniae pro castro construendo datae apud Benenatum perquirat, eamque in illud ipsum ex toto curet impendi.</hi> </head>
<p>Gregorius Anthemio subdiacono.</p>
<p>Pervenit ad nos quondam Benenatum Misenatem
episcopum pro construendo illic castro solidos accepisse.
Et quia pars eorum solidorum apud eum dicitur
remansisse, experientia tua subtili indagatione
perquirat; et si quid manifeste de ipsis solidis cognoveris
remansisse, comitatio comiti praedictae civitatis
sub desuscepti illud pagina contradat, atque
immineat ut in constructione ejusdem loci, sicut
sunt dati, Deo adjuvante proficiant, quia ratio nulla
<pb n="0982C"/>
permittit ut propriis cujusquam usibus applicetur
quod pro communi utilitate datum esse cognoscitur.
</p>
        </div2>

<div2>
          <head> EPISTOLA LII. AD SECUNDINUM. <hi>Scripta illius laudat, veritatem, charitatem atque humilitatem spirantia. Solitarios quasi monomachos ab antiquo hos e singularius impeti. Orientales Ecclesias uno sensu integram sancti Leonis et Chalcedonensis synodi fidem sequi. In defensores trium capitulorum invehitur. Epistolam Ibae definitioni sanctae synodi adversari probat. In certam animae originem; at illam originali peccato donec baptizetur certissime obstringi. Mittit imagines carumque legitimum usum exponit.</hi> </head>
<p>Gregorius Secundino servo Dei incluso.</p>
<p>Dilectionis tuae scripta suscepi, quae in meo sensu
<pb n="0982D"/>
amoris melle condita sapuerunt. O quanta aspiratione
vitae plena sunt, quae per gratiam spiritus <emph>965</emph> 
<pb n="0983A"/>
proferuntur! Non in eis cultus eloquentiae, non verborum
 typus apparebat, sed solam veritatis atque
charitatis radicem tenentia, per omne quod locuta
sunt, coelestis patriae amorem fragrabant.</p>
<p>In eis vero tua a me dilectio petere studuit ut ad
hanc libellum exhortatorium scribere deberem. Sed
scire te necesse est, fili charissime, quia tantis podagrae
doloribus, tantisque curarum tumultibus premor,
ut quamvis nunquam me aliquid fuisse reminiscar,
valde tamen me videam non esse qui fuerim.
Quod autem tua se charitas et ultra aetatem quinquagenariam
adhuc jevenilibus desideriis asserit
subjacere, in hoc quoque divini oraculi implet praeceptum,
quo scriptum est: <hi>Justus in principio accusator
est sui <note>(Prov. XVIII, 17)</note>
            </hi>. Nec tamen dubito majores
<pb n="0983B"/>
te insidias hostis callidi perpeti, qui majora
contra eum bella praeparasti. Tanto quippe ille deceptionis
molimina ardentius exquirit, quanto te coelesti
patriae ferventius inhiare cognoscit. Et nos quidem
qui vitam cum pluribus ducimus, etsi formidolosi
ac timidi, tamen quia contra antiquum hostem
bella proposuimus, quasi in acie stamus. Vos autem
qui solitariam vitam ducitis, quid aliud quam monomachos
dixerim, qui fervore virtutis etiam ante
aciem exire festinatis? Cur ergo eum non singulariter
<pb n="0984A"/>
hostis impetat, a quo se impeti singulariter spectat?
Et nos quidem qui inter homines vivimus, saepe
per homines a callido hoste tentamur. Vos autem
qui viam vitae praesentis extra hominum frequentiam
ducitis, tanto majora certamina pati necesse est,
quanto ad vos ipse tentationum magister accedit.
Neque enim vacare orationibus ac laudibus Dei sine
aliqua interruptione temporis potestis, quia etsi intentio
continue prompta est, ipsa tamen humanitatis
infirmitas ad semetipsam relabitur, ut aliquando
fessa jaceat, atque a studii sui exercitatione torpescat.
Antiquus vero hostis mox ut otiosam mentem <emph>966</emph> 
 invenerit, ad eam sub quibusdam occasionibus
locuturus accedit, et quaedam ei de gestis praeteritis
ad memoriam reducit, audita quondam verba indecenter
<pb n="0984B"/>
cogitationi resonat; et si qua dudum turpiter
acta sunt, eorum speciem oculis cordis opponit, ut
quem de praesentibus non valet inquinare, de malis
transactis violet. Et deceptam mentem saepe in delectationem
reparat, unde diu jam se per poenitentiam
afflixit; ita ut vere cum Psalmista dicat: <hi>Computruerunt
et deterioratae sunt cicatrices meae, a facie
insipientiae meae <note>(Psal. XXXVII, 6)</note>
            </hi>. Cicatrix quippe figura
est vulneris, sed sanati. Cicatrix ergo ad putredinem
redit, quando peccati vulnus, quod jam per
<pb n="0985A"/>
poenitentiam sanatum est, in delectationem sui animum
concutit. Saepe quod nunquam fecimus, per
hostis callidi insidias cordis oculis videmus. Cumque
insensibiliter in hoc delectatio subripit, quamvis
jam plangat quae fecerat, taedet tamen infelicem animum
quaedam non fecisse quae plangat. Hae sunt cordis
nostri tenebrae, quas in hac vita volentes nolentesque
sustinemus. Quis contra haec quaerendus est,
nisi adjutor in opportunitatibus in tribulatione?</p>
<p>Valde autem libenter accepi quod tua me charitas
de sua dubitatione requisivit, an Orientis Ecclesiae
fidem atque doctrinam sanctae memoriae Leonis papae
sequantur, ne fortasse earum sensus inter semetipsas
pro trium capitulorum defensione divisus sit.
Unde certam dilectionem tuam esse desidero, quia
<pb n="0985B"/>
praedictae sanctissimae Orientis Ecclesiae uno sensu,
una doctrina fidem ejusdem sanctae memoriae Leonis
tenent, sanctamque Chalcedonensem synodum ita
nobiscum custodiunt atque venerantur, ut nullus esse
episcopus reputetur, qui ejusdem synodi defensor
sectatorque non fuerit. Hinc est enim ut quoties in
quatuor praecipuis sedibus antistites ordinantur, synodales
sibi epistolas vicissim mittant, in quibus se
sanctam Chalcedonensem synodum cum aliis <emph>967</emph> 
generalibus synodis custodire fateantur; sicut et
nos aversamur, atque anathemate plectendos ducimus,
si qui de fide ejusdem synodi aliquid imminuere,
vel aliquid in ea addere praesumunt. Nam
synodus quae post eam generaliter facta est idcirco a
nobis recipitur, quia ejusdem Synodi in omnibus sequax,
<pb n="0985C"/>
honorem illius auctoritatemque custodit. Unde
necesse est ut dulcissima mihi tua dilectio in hoc
quod praecipue in bonis moribus vivit, quod se per
abstinentiam affligit, quod doctrinae Dei vehementius
insistit, hoc studiosius cogitet, ne, errorem schismaticorum
sequens, a sancta universali Ecclesia divisa
possit inveniri. Et quid tot labores proderunt, si in
unitate fidei inventi non fuerint, quae ante Dei omnipotentis
oculos in bonis actibus animam praecipue
custodit? Hinc enim dicitur: <hi>Una est columba mea,
perfecta mea <note>(Cant., VI, 8)</note>
            </hi>. Hinc ad Moysen Dominus
dicit: <hi>Est locus penes me, et stabis super petram <note>(Exod. XXXIII, 21)</note>
            </hi>.
Quis est locus qui non sit in
Deo, dum cuncta ab ipso per quem creata sunt continentur?
Sed tamen est locus apud eum, videlicet
<pb n="0985D"/>
sanctae Ecclesiae unitas, in qua super petram
statur, dum confessionis ejus soliditas humiliter
tenetur. De quo loco subjungitur: <hi>Tunc videbis
<pb n="0986A"/>
posteriora mea.</hi> In petra enim, id est in sancta Ecclesia
stantes, Dei posteriora videbimus, quando
jam ea quae in fine promissa sunt coelestis patriae
gaudia contemplabimur. Perversi autem homines
qui, trium capitulorum occasione reperta, ecclesiasticam
disciplinam fugiunt, de suis carnalibus actibus
reprehendi pertimescunt, subesse sedis apostolicae
praeceptis nolunt, et nos quasi de fide reprehendunt,
quam ipsi nesciunt. Et dum neque in fide
recti sunt, neque in bonis operibus intenti, student
ut certare pro fide videantur. Sicque fit ut quotidie
deteriores fiant, dum in eis culpa grossescit, quae
quasi de zelo fervoris videri etiam laudabilis appetit.
Sed juxta hoc quod scriptum est: <hi>Ex operibus
eorum cognoscetis eos <note>(Matth. VII, 16)</note>
            </hi>. Vitam eorum
<pb n="0986B"/>
tua charitas attendat, et meritum intentionis aspiciat.
Ut enim dilectioni tuae de eadem re breviter
loquar, sancta Chalcedonensis synodus usque ad definitionem
fidei, et prolationem canonum, de generalibus
causis locuta est. Nam post prolationem canonum
specialia episcoporum certamina sopire curavit. <emph>968</emph> 
 Epistolam vero quam in ea reverendissimus
Ibas denegat suam, quod in extrema parte synodi
jaceat, agnoscis. Quae videlicet epistola Nestorium
in auditum et inquisitione non facta damnatum
asserit; Cyrillum vero in Apollinaris dogma cecidisse
suspicatur. Et si totus superior textus praedictae synodi
legitur, quantum haec epistola eidem synodo
adversetur invenitur, quia scilicet sancta synodus et
Nestorium, sicut est, haereticum denuntiat, et beatum
<pb n="0986C"/>
Cyrillum patrem catholicum veneratur. Epistola
ergo quae illum defendit qui a synodo damnatus est,
et eum accusat qui a synodo veneratus, procul dubio
definitioni sanctae synodi probatur adversa. Sed
quia ejus defensores solent dicere quod hanc Ibas eo
tempore scripsit quo adhuc Cyrillus propter duodecim
capitula, quae necdum exposuerat, dubius habebatur,
in ipsa hac epistola perpende quia legitur
quod inter Orientales episcopos et beatum Cyrillum
pax fuerit celebrata. Si ergo post concordiam pacis,
post satisfactionem amotae dubitationis, haec eadem
epistola scripta est, constat quia non est catholica,
quae patrem catholicum, atque in toto synodi volumine
laudatum, haereticum appellat. Haec paucis
dixi, quia ex quibus praecipue causis hac in re dubitationem
<pb n="0986D"/>
tua charitas habet, in epistolis non inveni
.</p>
<p>
            <pb n="0987A"/>Et quia tua sanctitas <note>(Grat. dist. 50, c. 16)</note> hoc
a nobis requisivit, ut sibi de sacerdotali officio post
lapsum resurgendi auctoritates scriberemus, dum se
dicit de hoc canones diversos legisse, et diversas
sententias invenisse, alias resurgendi, alias nequaquam
posse, ideo sanctas nos generales synodos, a
Nicaena incipientes, cum reliquis quatuor post factis
veneramur, quia ipsam sequentes, caeterae in cunctis
canonicis sententiis unanimiter concordant. Nam et
nos praecedentes Patres sequi debemus, qui auctore
Deo a sacra doctrina illorum non discordamus. A
capite itaque incipientes, usque ad quartum altaris
 ministerium hanc formam servandam cognoscimus,
ut sicut minorem major praecedit in honore, ita et
in crimine; et quem major sequitur culpa, majori
<pb n="0987B"/>
plectatur vindicta, et sic postea poenitentia credatur
esse fructuosa. Quid enim prodest triticum seminare,
et fructum illius non colligere? aut domum <emph>969</emph> 
 construere, et non illic habitare? Post dignam
igitur satisfactionem credimus posse rediri ad honorem,
dicente Propheta: <hi>Nunquid qui cadit non adjiciet
<pb n="0988A"/>
ut resurgat <note>(Psal. XL, 9)</note>
            </hi>? Et: <hi>Qui aversus est
non revertetur <note>(Jerem. VIII, 4)</note>
            </hi>? Et peccatori ait: <hi>In
quacunque die conversus ingemueris, tunc salvus eris <note>(Isa. XXX, 15, sec. LXX)</note>
            </hi>.
Unde et Psalmista ait: <hi>Cor
mundum crea in me, Deus, et spiritum tuum rectum innova
in visceribus meis. Ne projicitas me a facie tua, et
spiritum sanctum ne auferas a me <note>(Psal. L, 12)</note>
            </hi>. Dum
enim petiit ne a Domino projiceretur pro lapsus culpa, alienam rex et propheta simul rapuisse uxorem
tremefactus expavit; et propheta indicante flagitium
suum, poenitentiam agens, addebat: <hi>Redde mihi laetitiam
salutaris tui, et spiritu principali confirma me <note>(Ibid., 14)</note>
            </hi>.
Si enim condignam Deo poenitentiam non
fecisset, nequaquam aliis praedicaret. Ait enim: <hi>Docebo
iniquos vias tuas, et impii ad te convertentur (Ibid.,
<pb n="0988B"/>
15)</hi>. Dum enim peccata prospexit Propheta mundatus
per poenitentiam, non dubitavit praedicando curare
aliena, et sacrificium de semetipso Deo offerre
studuit, cum dicebat: <hi>Sacrificium Deo spiritus contribulatus <note>(Ibid., 19)</note>
            </hi>.</p>
<p>Ad hoc ista sufficerent; sed omnis sententia quo
<pb n="0989A"/>
plus sacrae Scripturae testimoniis confirmatur, facilius
creditur. De hoc enim propheta dicit: <hi>Nolo mortem
peccatoris, sed ut convertatur et vivat <note>(Ezech. XVIII, 32)</note>
            </hi>.
De hoc peccantibus dicitur: <hi>Peccator in quacunque
die conversus ingemuerit, salvus erit; omnes iniquitates
ejus oblivioni tradentur <note>(Ibid., 22)</note>
            </hi>. Si enim Redemptor
noster, qui peccatores non perdere, sed justificare
venit, in oblivione peccantium delicta dereliquit,
quis hominum condemnanda reservat, cum apostolus
dicat: <hi>Si Deus justificat, quis est qui condemnet <note>(Rom. VIII, 33)</note>
            </hi>?
Ad fontem misericordiae recurrentes,
Evangelii proferamus sententiam: <hi>Gaudebo,</hi> inquit, <hi>super uno peccatore poenitentiam agente, magis quam
super nonaginta novem justis qui non indigent poenitentia <note>(Luc. XV, 7)</note>
            </hi>.
Et ovem perditam, nonaginta novem
<pb n="0989B"/>
non errantibus relictis, humero pii pastoris ad
ovile reportatam Dominus ipse testatur. Si ovis perdita
errans post inventionem ad ovile humero reportatur,
cur iste post poenitentiam ad Ecclesiae ministerium
lapsus non revocetur? Sicut in Apocalypsi
dicitur de ministerio Ecclesiae: <hi>Memento unde excideris,
et age poenitentiam, et prima opera fac <note>(Apoc.
II, 5)</note>
            </hi>. Quid enim est gravius, aut carnale delictum
admittere, sine quo pauci inveniuntur, aut Dei filium
jurejurando negare? In quo verbo hunc ipsum beatum
Petrum apostolorum principem, ad cujus sacrum
corpus indigni sedemus, lapsum esse cognoscimus.
Sed post negationem poenitentia secuta est, et post
poenitentiam misericordia data est, quia postea <emph>970</emph> 
ab apostolatu eum non expulit, quia ante quidem ipsum
<pb n="0989C"/>
se negare praedixit. Tibi haec, Fili charissime,
dicta sufficiant, ut illum quem conspicis delicta fletu
delere, in conspectu divinitatis non dubites misericordiam
consequi, quia ille peccatorem reversum non
despicit, qui peccatores sanguine suo redimere
venit.</p>
<p>De ordinationibus vero apostolicae sedis pontificum,
utrum post beatissimum Hormisdam aliqua sint
addita, vestra charitas requirit. Sed usque ad Vigilii
papae tempora, expositas ordinationes praesulum esse
cognoscas.</p>
<p> Aloa vero, thimiama, storacem, et balsamum,
sanctorum martyrum corporibus offerenda, latore
praesentium deferente transmisimus.</p>
<p>In extremum vero epistolae quaesisti quid eis respondendum
<pb n="0989D"/>
sit, qui dilectionem tuam de parvulorum
animabus requirunt, qui sine gratia baptismatis moriuntur,
dicens: Si corpus originali tenetur culpa,
unde anima quae a Deo datur rea erit, quae adhuc in
actuali delicto corpori non consensit? Sed hac de re
dulcissima mihi tua charitas sciat quia de origine
animae inter sanctos Patres requisitio non parva versata
<pb n="0990A"/>
est; sed utrum ipsa ab Adam descenderit, an
certe singulis detur, incertum remansit, eamque in
hac vita insolubilem fassi sunt esse quaestionem. Gravis
enim est quaestio, nec valet ab homine comprehendi,
quia si de Adam substantia anima cum carne
nascitur, cur non etiam cum carne moritur? Si vero
cum carne non nascitur, cur in ea carne quae de
Adam prolata est obligata peccatis tenetur? Sed cum
hoc sit incertum, illud incertum non est, quia nisi
sacri baptismatis gratia fuerit renatus homo, omnis
anima originalis peccati vinculis est obstricta. Hinc
enim scriptum est: <hi>Non est mundus in conspectu ejus,
nec unius diei infans super terram <note>(Job. XIV, 4, 5, sec.
LXX)</note>
            </hi>. Hinc David ait: <hi>In iniquitatibus conceptus sum,
et in delictis peperit me mater mea <note>(Psal. L, 7)</note>
            </hi>. Hinc
<pb n="0900B"/>
ipsa Veritas dicit: <hi>Nisi quis renatus fuerit ex aqua et
Spiritu sancto, non intrabit in regnum coelorum <note>(Joan.
III, 3)</note>
            </hi>. Hinc Paulus apostolus ait: <hi>Sicut in Adam
omnes moriuntur, ita et in Christo omnes vivificabuntur <note>(I Cor. XV, 22)</note>
            </hi>.
Cur ergo infans qui nihil egit, in conspectu
omnipotentis Dei non valet esse mundus? Cur
Psalmista ex legitimo conjugio prolatus, in iniquitate
conceptus est? Cur nisi qui mundatus aqua baptismatis
fuerit, mundus non est? Cur in Adam omnis
homo moritur, si originalis peccati vinculis non tenetur?
Sed quia genus humanum in parente primo velut
in radice putruit, ariditatem traxit in ramis; et inde
omnis homo cum peccato nascitur, unde primus homo
permanere noluit sine peccato. <emph>971</emph> De his autem
subtilius audaciusque loqui debueram; sed dum me
<pb n="0900C"/>
et curarum tumultus premunt, et harum portitor ut
laxari debuisset importunus exstitit, unde multa debui,
pauca locutus sum.</p>
<p>Rogo autem omnipotentem Deum, ut sua te gratia
protegat, et beati Petri apostolorum principis intercessione
a malis omnibus illaesum servet, quatenus
fervor coelestis desiderii in tua mente quotidie ardentius
excrescat, ut semper novus, et semper seipso
robustior, ad coelestia praemia multiplicius percipienda
pertingat. Transmisi autem duos homiliarum
Codices, quas dixi in Ecclesia, dum adhuc loqui praevalerem,
ut quia ipse te videre, tibique sedule colloqui
non possum, charitati tuae vel per ea quae scribere
valui, absens non sim. Exiguum quoque vestimentum
transmittere studui, per quod tua charitas,
<pb n="0900D"/>
quia australi in animo calore ardet, foris a corpore
Arcturi frigus repellat. Peto autem ut pro me orare
enixius debeas, ut tuae intercessionis ope et a malis
praesentibus eripi, et aeternis merear gaudiis praesentari.</p>
<p>Imagines quas tibi dirigendas per Dulcidum diaconum
rogasti misimus. Unde valde nobis tua postulatio
<pb n="0991A"/>
placuit, quia illum toto corde, tota intentione
quaeris, cujus imaginem prae oculis habere desideras,
ut te visio corporalis quotidiana reddat exercitatum,
ut dum picturam illius vides, ad illum animo inardescas,
cujus imaginem videre desideras. Ab re non
facimus, si per visibilia invisibilia demonstramus. Sic
homo qui alium ardenter videre desiderat, aut sponsam
amans videre conatur, si contigerit eam ad balneum,
aut ad Ecclesiam ire, statim per viam incedenti
se praeparat, ut de visione ejus hilaris recedat.
Scio quidem quod imaginem Salvatoris nostri non
ideo petis, ut quasi Deum colas, sed ob recordationem
filii Dei in ejus amore recalescas, cujus te imaginem
videre desideras. Et nos quidem non quasi
ante divinitatem ante illam prosternimur, sed illum
<pb n="0991B"/>
adoramus quem per imaginem aut natum, aut passum,
sed et in throno sedentem recordamur. Et dum
nobis ipsa pictura quasi scriptura ad memoriam Filium
Dei reducit, animum nostrum aut de resurrectione
laetificat, aut de passione demulcet. Ideoque
direximus tibi surtarias duas, imaginem Dei Salvatoris,
et sanctae Dei genitricis Mariae, beatorumque
apostolorum Petri et Pauli continentes, per supradictum
filium nostrum diaconum, et unam crucem, <emph>972</emph> 
 clavem etiam pro benedictione a sanctissimo
corpore Petri apostolorum principis, ut per ipsum
a maligno defensus permaneas, cujus signo te esse
munitum credis, et ex eo te protegat, qui juvenilia
semper suggerit recordari; ut in bonis tuis actibus
<pb n="0991C"/>
perseveres, ut in ejus amore usque ad finem permaneas,
pro cujus amore solitarius desideras habitare,
ut alios in ejus amore accendas, propter quem te fecisti
haberi; ut vitae hujus mala quaeque inimicus
suggerit retro acta mentis proventibus quasi facibus
inardescas, pro cujus amore vitam etiam velis finire:
ipse quoque te protegat usque in finem, qui cunctum
mundum dignatus est redimere Jesus Christus Dominus
noster, qui vivit et regnat in saecula saeculorum.
Amen.</p>
</div2>

<div2>
          <head>EPISTOLA LIII. AD CONSTANTIUM MEDIOLANENS. EPISCOPUM. <hi>Clericis Comanis, si ad Ecclesiae unitatem redeant, se controversam possessionem concedere paratum.</hi> </head>

<pb n="0992A"/>
<p>Gregorius Constantio episcopo Mediolanensi.</p>
<p>Latore praesentium communi filio Eventio diacono,
qui fraternitatis vestrae nobis scripta detulit, referente,
cognovimus clericos Ecclesiae Comensis, quos sacerdotali
studio reverti ad unitatem Ecclesiae monuistis,
respondisse non sibi talem a nobis affectum
impendi, ut ad hoc redire charitate suadente praevaleant:
asserentes res diversas suas injuste ab aliis,
inter quos et a nostra Ecclesia possessionem quae
villa Mauriana dicitur, detineri. Nos quidem sanctitatis
<pb n="0992B"/>
vestrae sollicitudinem omnino laudavimus, quia
quod vos oportuit facere, minime neglexistis. Sed nec
nos praedictam possessionem, si eis jure competit,
etiamsi ad communionem forte reverti distulerint,
contra rationis ordinem patimur detineri; sed eam
cognita volumus veritate restitui. Si vero ad unitatem
Ecclesiae, quod optamus, Deo se inspirante converterint,
 etiamsi nihil illis competat, eam illis parati
sumus concedere. Nam nulla occasione excusari
volumus quos ad matris Ecclesiae sinum redire desiderabiliter
exspectamus. De hortis vero quos in capitulari
transmisso, ex substantia Italiae Ecclesiae
vestrae competere signastis, vel praedictus nobis portitor
indicavit, in subsequenti illuc personam <emph>973</emph> 
transmittemus, cui inter alia curabimus evidenter
<pb n="0992C"/>
injungere ut veritatem congrua indagatione cognoscat,
et quidquid justum fuerit, faciat. Nam nos qui
alios contristari contra aequitatem non patimur,
multo magis vos quos valde diligimus, tristes relinquere
non valemus. De aliis autem causis quale nostrum
ad singula sit responsum, supradicti communis
filii relatione cognoscetis. Scripta vero ad dilectissimum
filium nostrum Anatolium diaconum pro commendatione
hominum vestrorum, sicut voluistis, fecimus.
</p>
        </div2>

<div2>
          <head>EPISTOLA LIV. AD ANATOLIUM DIACONUM CONSTANTINOPOLIT. <hi>Constantii episcopi homines commendat.</hi> </head>

<pb n="0993A"/>
<p>Gregorius Anatolio diacono Constantinopoliano.</p>
<p>Reverendissimus frater et coepiscopus noster
Constantius suos homines illuc pro Ecclesiae suae
utilitatibus festinans transmittere, tuae eos dilectioni
voluit commendari. Proinde in quantum, Deo jubente,
potueris, eis, salva ratione, ubi necesse fuerit
concurras, atque solatium feras, quatenus dum
tua fuerint, sicut dignum est, opitulatione suffulti, et
ipsi illic minus valeant laborare, et praedictus frater
noster Ecclesiae suae melius utilitates adjutas, te suffragante,
cognoscat.
</p>
        </div2>

<div2>
          <head>EPISTOLA LV. AD FANTINUM DEFENSOREM PANORMITANUM. <hi>Pro Judaeorum Synagogis irritationabiliter occupatis et consecratis, pretium solvat Victor episcopus.</hi> </head>

<pb n="0993B"/>
<p>Gregorius Fantino defensori Panormitano.</p>
<p>Ante aliquantum tempus Victori fratri et coepiscopo
nostro scripsimus, ut quoniam quidam Judaeorum,
data nobis petitione, questi fuerunt synagogas
in civitate Panormitana positas cum hospitiis suis
fuisse ab eo irrationabiliter occupatas, quousque
causa utrum juste factum esset potuisset agnosci,
ab eorum suspenderet se congregatione, ne forte in
eorum sola voluntate versari praejudicium videretur.
Et quidem nos praedictum fratrem nostrum incongrue
aliquid egisse, sacerdotii ejus respectus
facile credere non permisit. Sed quia Salerio notario
nostro, qui illic praesens postea inventus est, renuntiante,
<pb n="0993C"/>
comperimus <note>(Grat. 14, q. 6, c. 2)</note> nullam exstitisse
causam pro qua potuissent rationabiliter occupari,
atque eas esse inconsulte ac temere consecratas,
idcirco experientiae tuae <emph>974</emph> praecipimus
ut quia quod semel consecratum est, Judaeis ultra
non valet restitui, quantum a filiis glorioso Venantio
Patricio et Urbico abbate synagogae ipsae cum
his hospitiis quae sub ipsis sunt, vel earum parietibus
cohaerent, atque hortis ibi conjunctis aestimatae fuerint,
studii tui sit ut praefatus frater et coepiscopus
noster dare pretium debeat; quatenus hoc quod occupari
fecit, in jus Ecclesiae ipsius valeat provenire, et
illi opprimi aut aliquam pati injustitiam nullo modo
<pb n="0994A"/>
videantur. Codices vero vel ornamenta pariter ablata
quaerantur. Quae si manifeste tulta sunt, et ipsa
sine ambiguitate aliqua volumus restitui, quia sicut
illis quidquam in synagogis suis facere, ut et ipsi
prius scripsimus, ultra quam lege decretum est, non
debet esse licentia; ita eis contra justitiam et
aequitatem nec praejudicium, nec aliquod debet
inferri dispendium. <note>(Vide lib. XI, epp. 48 et 49.)</note> 
</p>
        </div2>

<div2>
          <head>EPISTOLA LVI. AD FANTINUM. <hi>Candidum defensorem, Jamni Judaei ex navis pretio debiti soluti chirographum restituere compellat.</hi> </head>
<p>Gregorius Fantino defensori.</p>
<p>Indicavit nobis Jamnus Judaeus praesentium portitor,
navem suam atque res suas Candidum defensorem
nostrum cum aliis creditoribus occupasse,
<pb n="0994B"/>
atque eas pro credita quam dederant pecunia venundedisse,
et cunctis debitis cautionibus restitutis,
solum apud se praefatum defensorem obligationis
chirographum tenuisse, et saepius se supplicantem
ideo reddere contempsisse, quia, ut ait, sors est
debiti satisfacta. Experientiae ergo tuae praecipimus,
ut cum omni subtilitate curet addiscere? et si ita
repererit, districta compulsione perurge, quatenus
omni mora postposita, cautionem praedicti portitoris
restituat. Ita ergo sollicitudo tua studeat, ut
denuo ad nos hac de causa querefa non redeat.
</p>
        </div2>

<div2>
          <head>EPISTOLA LVII. AD PRAEJECTAM ILLUSTREM. <hi>Gesta inter ipsam et Fantinum defensorem approbat.</hi> </head>
<p>Gregorius Praejectae illustri.</p>
<p>
            <pb n="0994C"/>Quoties in conventionibus quibusdam noster exspectatur
assensus, ne in dubium veniant quae geruntur,
 ratio ea pro securitate partium debet habita
solidare. Proinde cognoscentes quid inter dilectionem
tuam et Fantinum defensorem nostrum ac
rectorem patrimonii partium Panormitanarum <emph>975</emph> 
convenerit de portionibus tibi competentibus in
 Massalenas et Samanteria, in provincia Sicilia,
territorio Panormitano, et domo in Panormitana
civitate sita, quam Ecclesiae nostrae dudum titulo
donationis obtuleras; nostrum in his accommodamus
assensum, atque omnia sicuti inter vos gesta
sunt, per hujus tuitionis paginam confirmamus, nec
<pb n="0995A"/>
quidquam eorum a nobis successoribusque nostris
deduci in irritum profitemur, quia valde Ecclesiasticae
est moderationi conveniens, ut quae ordinata
fuerint vel decisa, nulla in posterum debeant refragatione
turbari <note>(Grat. 25, q. 2, c. 12)</note>.
</p>
        </div2>

<div2>
          <head>EPISTOLA LVIII. AD MARTINUM SCHOLASTICUM. <hi>Se ab illo de episcoporum causis levius instructum sententiam proferre non posse. Agat cum Joanne Syracusano episcopo.</hi> </head>
<p>Gregorius Martino Scholastico.</p>
<p>Cum de negotiis civilibus exorta causatio, majoris,
ut magnitudini tuae notum est, requisitionis
indigeat, quanta cura, quantaque vigilantia episcoporum
causae debeant perscrutari, sapientia tua
consideret. In ea vero epistola quam per latorem
<pb n="0995B"/>
praesentium transmisisti, pro quibus ad nos causis a
Crementio fratre et coepiscopo nostro transmissus
fueris, superficie tenus indicasti, et earum radicem
penitus tacuisti. Quarum si nobis origo vel fuisset
qualitas interius manifesta, quid de his definiendum
esset, praedicti fratris nostri animos responsione
utique patenti ac congrua firmaremus. Illud tamen
nobis omnino displicuit quod aliquos episcoporum
sine primatis sui epistolis ad comitatum profectos
esse, vel conventus significas illicitos celebrare. Sed
quia, sicut praefati sumus, causarum origo vel qualitas
omnino nobis ignota est, pronuntiare aliquid
definitive non possumus, ne, quod reprehensibile
nimis est, de rebus non bene cognitis proferre sententiam
videamur. Unde valde necessarium fuerat
<pb n="0995C"/>
si huc pro plenissima instructione nostra Magnitudo
tua, nostris interrogationibus responsura, tempore
quo in Sicilia dilala est, perrexisset. Sed tamen
postquam fratrem et coepiscopum nostrum Joannem
vidistis, in eo et nos vidisse vos credimus. Et
ideo quia de eisdem nobis et ipse causis scribere
studuit, ei quae nobis sunt visa rescripsimus. Qui
quoniam maturi providique consilii sacerdos est,
si cum ipso causas pro quibus missus est, tractare
volueris, certi sumus quia in eo et quod
utile et quod rationem habet invenies. <note>(Vide lib XII,
ep. 32)</note>.
</p>
        </div2>

<div2>
          <head>EPISTOLA LIX. AD JOANNEM EPISCOPUM SYRACUSANUM. <hi>Indicat quid Bizacenus primas egerit, ne a Romano episcopo judicaretur. De illius causa, quod placuerit, loquatur cum Martino Scholastico.</hi> </head>

<pb n="0995D"/>
<p>Gregorius Joanni episcopo Syracusano.</p>
<p>
            <pb n="0996A"/>Fraternitatis vestrae scripta suscepi, in quibus indicastis
Martinum virum eloquentissimum <emph>976</emph> de
Africana provincia Syracusas venisse, vobisque aliquid
secretum locutum fuisse. Et quidem fraternitas
vestra, quoties occasionem reperit, amorem suum
erga beatum Petrum apostolum non cessat ostendere.
Unde omnipotenti Deo gratias agimus, quia
ubi illa est, nos illic absentes non invenimur. Causam
tamen de qua agitur, necdum sanctitas vestra
subtilius agnovit. In quodam enim crimine Byzacenus
primas fuerat accusatus, et piissimus imperator
eum juxta statuta canonica per nos voluit
judicari. Sed acceptis decem auri libris, tunc Theodorus
magister militum obstitit ut minime fieret.
Tamen piissimus imperator admonuit ut transmitteremus,
<pb n="0996B"/>
et quidquid esset canonicum faceremus. Sed
videntes contrarietates hominum, eamdem causam
finire noluimus. Nunc autem idem primas aliqua de
consilio suo loquitur. Et valde dubium est utrum
pure an certe, quia a coepiscopis suis impetitur,
nobis modo talia loquatur; nam quod se dicit sedi
apostolicae subjici, si qua culpa in episcopis invenitur,
nescio quis ei episcopus subjectus non sit. Cum
vero culpa non exigit, omnes secundum rationem
humilitatis aequales sunt. Tamen quod vestrae fraternitati
placet, cum praedicto eloquentissimo Martino
loquimini. Vos enim tractate quid agere debeat:
cui nos de causa breviter rescripsimus, quia et hominibus
incognitis passim nos credere non debemus.
Si tamen vos qui eum in praesenti conspicitis, ei loquendum
<pb n="0996C"/>
fixius aliquid judicatis, vestrae hoc charitati
committimus, de cujus amore in omnipotentis
Dei gratia certi sumus. Quae autem vos agitis, nos
egisse non dubitetis.
</p>
        </div2>

<div2>
          <head>EPISTOLA LX. AD ROMANUM ALIOSVE PATRIMONII ECCLESIASTICI DEFENSORES. <hi>Ne mulieres cum episcopis aut clericis in sacris ordinibus constitutis habitent; ea lege, ut uxores non relinquant, sed caste regant.</hi> </head>
<p>Gregorius Romano defensori, Fantino defensori,
Sabino subdiacono, Adriano notario, Eugenio notario
Felici subdiacono, Sergio defensori, Bonifacio
defensori, a paribus et sex patronis.</p>
<p>Quia sicut cauta provisio culparum vias obstruere,
et novit quae sunt noxia declinare, ita neglectus
<pb n="0996D"/>
patet excessibus, et quae sunt cavenda solet incurrere,
magnam nos sollicitudinis oportet curam impendere,
<pb n="0997A"/>
et fratrum sacerdotumque nostrorum opinioni
pariter et cautelae prospicere. Pervenit autem
ad nos quosdam episcoporum sub praetextu quasi
solatii in una domo cum mulieribus conversari. Et
ideo ne per hoc aut subsannatoribus justa obtrectationis
detur occasio, aut facilem antiquus humani
generis inimicus materiam deceptionis assumat, hujus
tibi serie praeceptionis injungimus, ut strenuum
te studeas, et sollicitum exhibere. Et si qui episcoporum,
quos commissi tibi patrimonii finis includit,
cum mulieribus degunt, hoc omnino <emph>977</emph> compescas;
et de caetero eas illic habitare nullo modo
patiaris, exceptis eis quas sacrorum canonum censura
permittit, id est matre, amita, germana et aliis
hujusmodi, de quibus prava non possit esse suspicio.
<pb n="0997B"/>
Melius tamen faciunt, si etiam a talium se cohabitatione
contineant. Nam legitur quod beatus Augustinus
nec cum sorore sua habitare consenserit, dicens:
 <hi>Quae cum sorore mea sunt, sorores meae non sunt.</hi> 
Docti ergo viri cautela magna nobis esse debet instructio.
Nam incautae praesumptionis est quod fortis
pavet minus validum non timere. Sapienter enim
illicita superat, qui didicerit etiam non uti concessis;
et quidem nos nullos in hoc nolentes astringimus,
sed sicut facere solent medici, et si ad tempus tristem
curam, tamen pro salute dictamus. Et idcirco
non necessitatem imponimus, sed si imitari doctum
sanctumque virum elegerint, ipsorum voluntati relinquimus.
Tua igitur experientia ut servari debeant
ea quae prohibenda mandavimus, studium et
<pb n="0997C"/>
sollicitudinem gerat. Nam si aliter postmodum inveniri
contigerit, non leve se apud nos noverit periculum
incursuram. Praeterea curae tuae sit eosdem
fratres nostros episcopos adhortari, ut subjectos sibi
in sacris videlicet ordinibus constitutos, quod ipsi
servant, ad similitudinem sui modis omnibus servare
commoneant: hoc tantummodo adjecto, ut hi,
sicut canonica decrevit auctoritas, uxores quas caste
debent regere non relinquant. Data mense Martio,
indict. 2.
</p>
        </div2>

<div2>
          <head>EPISTOLA LXI. INCIPIT EPISTOLA RECHAREDI REGIS GOTHORUM AD BEATUM GREGORIUM ROMENSEM EPISCOPUM DIRECTA. <hi>Excusat quod ipsum non ante quatuor annos de conversione sua monuerit. Mittit aureum calicem. Venerationem summam ac benevolentiam testatur. Leandrum Hispalensem commendat.</hi> </head>
<p>
            <pb n="0997D"/>Domino sancto ac beatissimo papae Gregorio episcopo
Recharedus.</p>
<p>Tempore quo nos Dominus sua miseratione nefandae
<pb n="0998A"/>
Arianae haeresis fecit esse discordes, melioratos
fidei tramite intra sinus suos sancta catholica colligit
Ecclesia, voluntatis tunc nostrae fuit animus tam
reverentissimum virum, qui prae caeteros polles
[ <hi>Ita in ms.</hi> ] antistites, omni intentione animi delectanter
inquirere, et tam dignam acceptam Deo rem
pro nobis hominibus modis omnibus laudaret. Unde
nos multasque regni curas gerimus, diversis occasionibus
occupati, tres praeterierunt anni voluntatem
animi nostri <emph>978</emph> minime satisfacere. Et post hoc
ad vos ex monasteriis abbates elegimus, qui usque
ad tuam praesentiam peraccederent, et munera a nobis
directa sancto Petro offerrent, tuae sanctae reverentiae
salutem nobis manifestius nuntiarent. Qui properantes,
jam pene littora cernentes Italiae, in illis vi maris
<pb n="0998B"/>
advenit quibusdam scopulis prope Massilia inhaerentes,
vix suas potuerunt animas liberare. Nunc autem
presbyterum, quem tua gloria usque ad Malicitanam
urbem direxerat, oravimus eum ad nostrum venire
conspectum. Sed ipse corporis infirmitate detentus,
nullatenus ad regni nostri solium valuit peraccedere.
Sed quia certissime cognovimus eum a tua sanctitate
fuisse directum, calicem aureum desuper gemmis
ornatum direximus, quem, ut de tua confidimus sanctitate,
illa [ <hi>Ita in ms.</hi> ] dignam apostolo, qui primus
fulget honore, offerre dignemini. Nam et peto tuam
celsitudinem nos sacris tuis litteris aureis opportunitate
reperta exquirere. Nam quantum te veraciter
diligam, tu ipse, pectoris fecunditatem, inspirante
Domino, latere non credo. Nonnunquam solet ut
<pb n="0998C"/>
quos spatia terrarum sive maria dividunt, Christi
gratia ceu visibiliter glutinare. Nam qui te minime
praesentialiter cernunt, bonum tuum illis fama patescit.</p>
<p>Leandrum vero Spalensis Ecclesiae sacerdotem tuae
in Christo sanctitati cum omni veneratione commendo,
quia per ipsum tua benevolentia nobis est lucidata;
et dum cum eodem antistite de tua vita loquimur,
in bonis actibus vestris nos minores esse
censemus. Salutem vero tuam, reverentissime et
sanctissime vir, audire delector, et peto tuae Christianitatis
prudentiae ut nos gentesque nostras, quae
nostro post Deum regimine moderantur, et vestris
sunt a Christo acquisitae temporibus, communi
Domino tuis crebro commendes orationibus, ut per
<pb n="0998D"/>
eamdem rem quos orbis latitudo dissociat, vera in
Deum acta charitas feliciter convalescat.</p>
</div2>

<div2>
          <head>EPISTOLA LXII. AD ROMANUM DEFENSOREM. <hi>Defensorum nomen usurpantes compescat. Fortunatum amoveat ab Ecclesiae negotiis. Martianum Joanni episcopo, Romanae Ecclesiae patrimonium curanti, inobedientem exsulare cogat.</hi> </head>

<pb n="0999A"/>
<p>Gregorius Romano defensori.</p>
<p>Pervenit ad nos quod tonsuratores in Sicilia
prava sibi praesumptione nomen defensorum sumerent, <emph>979</emph> 
 atque eos non solum utilitatibus ecclesiasticis
non esse utiles, sed etiam hac occasione
multa indisciplinata committere. Proinde experientiae
tuae praesenti auctoritate praecipimus, ut hoc
diligenter inquirat. Et si quos sibi, praeter eos qui
hujus rei epistolas habent, hoc denuo nomen
usurpare repererit, districta illud emendatione compescat.
<pb n="0999B"/>
Si vero quosdam strenuos ac fideles in Ecclesiasticis
negotiis esse probaveris, subtiliter nobis de
eis renuntiare necesse est, ut utrum digni sint epistola
judicemus.</p>
<p>Praeterea a Fortunato de iis quae gessit rationes
subtiliter perscrutari te volumus, et satisfactis omnibus
quae debere constiterit, eum per patrimonium
vel actionem aliquam Ecclesiae nostrae transire ulterius
non permittas, quia ita se, quantum ad nos pervenit,
exhibuit, ut commune aliquid deinceps cum
nostris habere non debeat.</p>
<p>Praeterea nuntiatum est nobis Martianum quemdam,
qui nomen sibi defensoris assumpsit, fratri et coepiscopo
nostro Joanni, cui curam patrimonii nostri
commiseramus, exhibere obedientiam distulisse.
<pb n="0999C"/>
Require ergo; et si verum est, exsilio transmittatur,
ut ex cujus Ecclesia honoris sibi falsum nomen arripuit,
administranti utilitates ipsius minime obedisse
impunitum non sit. Sed et si qui sunt alii ordinationi
memorati fratris nostri inobedientes, districta in eos
ultione modis omnibus vindicabis.
</p>
        </div2>

<div2>
          <head>EPISTOLA LXIII. AD JOANNEM EPISCOPUM SYRACUSANUM. <hi>Ad deponendum Lucillum episcopum quatuor episcopos adhibeat. Sacerdotes vel diaconos criminis conscios, gradu suo dejiciat, laicos sacra privet communione, Melitenses ad episcopi electionem hortetur.</hi> </head>
<p>Gregorius Joanni episcopo Syracusano.</p>
<p>Quae adversus Lucillum Melitae civitatis episcopum
querela commota sit, ex epistolarum vestrarum et
<pb n="0999D"/>
 gestorum quae ad nos direxistis pagina declaratum
est. Et ideo quia tanti facinoris ultio nulla debet
dilatione differri, fraternitas vestra tres vel quatuor
de fratribus ac consacerdotibus sibi nostris adhibeat,
ut ipsis quoque praesentibus praedicta ac satisfacta
veritate praedictum Lucillum de episcopatus ordine,
<pb n="1000A"/>
quem hujuscemodi sceleris contagio maculavit,
studeat sine ambiguitate deponere. Quia vero presbyteri
quidam vel diaconi proditae iniquitatis fuisse
conscii ac participes memorantur, sanctitas vestra
subtili indagatione discutiat. Et si ita repererit, ab
honoris sui et ipsos similiter gradu dejiciat, et in
monasteriis ubi digne valeant poenitentiam agere
deputet. Sed quia per hos <emph>980</emph> multi in hujus labem
peccati perhibentur esse collapsi, cunctos qui rei esse
claruerint, Dominici corporis ac sanguinis participatione
privare vos convenit, atque eos vestris epistolis
districtius admonere ut litaniis et orationibus operam
dent, et peccati quam contraxerunt maculam flendo
tergant. Quibus quando sit secundum modum poenitentiae
reddenda communio, judicio vestro committimus.
<pb n="1000B"/>
Hoc tamen sollicite vos providere necesse est,
ut iis qui mortis urgentur periculo, viaticum non
negetur. Curae praeterea sit vobis clerum et populum
Melitae civitatis hortari, ut quia sine proprio Pastore
esse non poterunt, ordinandum sibi eligant Deo propitio
sacerdotem. Causam vero presbyterorum ac
diaconorum, qui in lapsu accusati sunt, sollicite
omnino rimamini. Et si rei criminis esse patuerint,
severam in eis ultionem et canonicam exhibete, ut
quanto illorum iniquitas Deum potuit ad iracundiam
provocare, tanto eum vos placare emendatione districtissima
valeatis.
</p>
        </div2>

<div2>
          <head>EPISTOLA LXIV. AD VITALEM SARDINIAE DEFENSOREM. <hi>Sic tueatur clericos, ut neque episcopi reverentia, neque illorum disciplina solvatur. Ne Ecclesiae rura a cultoribus deseri, aut monasteria, quae solis subsunt episcopis, ab aliis perturbari sinat.</hi> </head>

<pb n="1000C"/>
<p>Gregorius Vitali defensori Sardiniae.</p>
<p>Indicatum nobis est quod quidam Caralitanae
Ecclesiae clerici, disciplinam sui refugientes episcopi,
contra eum solatium tuae defensionis exquirant, atque
per hoc illi, quod dici grave est contumaces
existant. Quam rem, si ita est, omnino dure suscepimus.
Dicitur etiam quod suae actus deserentes
Ecclesiae, aliarumque se obsequiis ac laboribus occupantes,
ubi nomen dederunt militiae inveniantur
extranei. Experientia itaque tua nihil deinceps tale
aliquid facere praesumat; sed si cujusquam clerici,
ut assolet, culpae casus emerserit, in qua te sibi petere
<pb n="1000D"/>
debeat adjutorem, ad eumdem episcopum reverenter
accede; et sicut causae meritum cognoveris,
apud eum non defensor culpae, sed potius intercessor
accede, ut hac provisione et poscenti feras auxilium,
et jura praepositi non turbentur. Si qui vero sunt qui
justa poposcerint, eis per te auxilium sedis apostolicae
<pb n="1001A"/>
non est negandum. Sed tamen ita servanda
est uniuscujusque episcopi reverentia, ut clericorum
disciplina per defensionis tuae experientiam minime
solvatur.</p>
<p>Dictum est nobis etiam quod rustici possessionis
ejusdem Caralitanae Ecclesiae, rura propria deserentes,
in privatorum possessionibus culturam laboris <emph>981</emph> 
 exhibeant. Ex qua re agitur ut possessiones
Ecclesiae, proprio in aliis occupato cultore, depereant,
atque ad tributa sua persolvenda idoneae non existant.
In qua re experientiam tuam volumus omnino esse
sollicitam, ne tale quidquam fieri post hanc nostram
tibi datam autoritatem permittere debeas, sciturus, si
neglexeris, nostros exinde de minori tua sollicitudine
contra te animos commoveri.</p>
<p>
            <pb n="1001B"/>Cognovimus etiam <note>(Grat. Causa 18, q. 2, c. 19)</note> 
quod monasteria servorum Dei vel etiam feminarum
pro suo quisque libitu, et diversarum causarum exsecutione
perturbent: quod omnino graviter suscepimus,
tuamque experientiam ex hoc commonemus,
ne quemquam hoc usurpare denuo accepta nostra
auctoritate permittas, sed episcopis loci ipsius, sub
cujus degunt moderamine, curae sit eorum causas
utilitatesque disponere. Valde enim est incongruum
ut, omisso eo, alius quilibet eorum se causis admisceat.
Sed ille eorum vitam competenti regularique
debet moderatione disponere, qui pro commissis
eorum sibi animabus compellitur reddere rationem.
</p>
        </div2>

<div2>
          <head>EPISTOLA LXV. AD JANUARIUM CARALITANUM EPISCOPUM. <hi>Continendos in officio clericos contumaces. Relictam monasterio viduae substantiam a clerico restituendam. Coercendos tum dehortationibus, tum corporalibus poenis idolorum cultores, aruspices, atque sortilegos. Res Ecclesiae, non laicis, sed probatis clericis committendas.</hi> </head>

<pb n="1001C"/>
<p>Gregorius Januario episcopo Sardiniae.</p>
<p>Pervenit ad nos quod quidam de vestris clericis,
spiritu elationis inflati, quod dici grave est, fraternitatis
vestrae jussionibus obedire postponant, atque,
in aliorum se magis obsequiis ac laboribus occupantes,
suae deserant, ubi sunt necessarii, actus Ecclesiae.
Ex qua re nimium admiramur cur in eis ecclesiasticae
non teneatis regulam disciplinae, nec eos
dissolute vagantes in deviis ad normam suscepti officii,
<pb n="1001D"/>
districti moderaminis freno, restringatis. Dicitur
etiam quod aliqui ex eisdem contumacibus clericis,
ut defendi contra vos valeant, ad Vitalis defensoris
nostri patrocinia convolare. Unde ad eum scripta
nostra direximus, ne quemquam clericorum vestrorum
contra vos irrationabiliter denuo audeat defensare;
sed si culpae casus emerserit, et gravis non
<pb n="1002A"/>
est, sed quae veniam mereatur, intercessor apud vos
magis accedere debeat quam defensor. Ne ergo tale
ad nos deinceps de subjectorum vestrorum contemptu
quidquam perveniat, praecavete.</p>
<p>Cognovimus etiam quod monasterio sancti Juliani
quaedam vidua suam substantiam dereliquit; et a
clerico vestro, qui ejusdem defunctae mulieris actus,
dum adhuc viveret, gubernabat, ipsa sit direpta
substantia, nuncque callidum ad <emph>982</emph> reddendum
existere. Hortamur ergo ut eum, si, ut dicitur, ita
verum esse patuerit, districta faciatis exsecutione
constringi, quatenus res monasterio derelictas restituere
sine imminutione festinet, et quod audere
servata fidei suae puritate non debuit, vel cum pudoris
sui damno reddere compellatur. Quam vero verecundum
<pb n="1002B"/>
sit ut fraternitatem vestram nos admonere
videamur, quatenus clericum suum sub disciplinae
vigore restringat, credo quod eadem fraternitas vestra
tacita etiam ipsa considerat.</p>
<p>Contra idolorum quoque cultores vel aruspices
atque sortilegos <note>(Grat. 26, q. 5, c. 10)</note>, fraternitatem
vestram vehementius pastorali hortamur invigilare
custodia, atque publice in populo contra hujus rei
viros sermonem facere, eosque a tanti labe sacrilegii
 et divini intentatione judicii, et praesentis vitae
periculo, adhortatione suasoria revocare. Quos tamen
si emendate se a talibus atque corrigere nolle repereris,
ferventi comprehendere zelo te volumus, et
siquidem servi sunt, verberibus cruciatibusque quibus
ad emendationem pervenire valeant, castigare.
<pb n="1002C"/>
Si vero sunt liberi, inclusione digna districtaque
sunt in poenitentiam dirigendi; ut qui salubria et a
mortis periculo revocantia audire verba contemnunt,
cruciatus saltem eos corporis ad desideratam mentis
valeat reducere sanitatem.</p>
<p>Indicatum etiam nobis est <note>(Grat. dist. 89, c. 5)</note> 
quod laicis quibusdam curam vestri patrimonii committentes,
postmodum in rusticorum vestrorum depraedationibus,
atque per hoc exfugationibus fuerint
deprehensi, et reddere res quas indecenter retinent
habitas, quasi suae ditioni, quippe vestrae non suppositi
curationi, postponant, vobisque despiciant
actuum suorum reddere rationem. Quod si ita est,
districte a vobis discuti convenit, atque inter eos
<pb n="1002D"/>
Ecclesiaeque vestrae rusticos causam examinari subtilius.
Et quidquid in eis fuerit fraudis inventum, cum
poena legibus statuta reddere compellantur. De caetero
vero cavendum a fraternitate vestra est, ne saecularibus
viris, atque non sub regula vestra degentibus,
res ecclesiasticae committantur, sed probatis
de vestro officio clericis. In quibus si quid reperiri
<pb n="1003A"/>
potuerit pravitatis, ut in subditis, emendare quod
illicite gestum fuerit valeatis, quos apud vos habitus
sui magis officium conveniat, quam excuset. <note>(Cf.
Joan. Diac. l. II, c. 89.)</note> </p>
</div2>

<div2>
          <head>EPISTOLA LXVI. AD ANATOLIUM DIACONUM. <hi>Ex Istriae schismate ad Ecclesiae unitatem reversis faveat.</hi> </head>
<p>Gregorius Anatolio diacono Constantinopolitano.</p>
<p>Latores praesentium, qui de Istricorum schismate
ad unitatem Ecclesiae Deo miserante reversi
sunt, multa de pravitate episcoporum <emph>983</emph> qui in
illis partibus sunt conqueruntur. Et quia ea pro re
Constantinopolim festinantes tua sibi petunt adesse
debere solatia, dilectionem tuam his hortamur affatibus,
<pb n="1003B"/>
ut eis salva ratione solatiari debeat atque concurrere;
quatenus te opitulante et minus illic fatigari,
et quod justum est facilius valeant adipisci.
</p>
        </div2>

<div2>
          <head>EPISTOLA LXVII. AD CONSTANTIUM MEDIOLANENSEM EPISCOPUM. <hi>Ut cum Mariniano Ravennate de Maximi Salonitani causa judicet.</hi> </head>
<p>Gregorius Constantio episcopo Mediolanensi.</p>
<p>Maximus Salonitanae Ecclesiae praevaricator, postquam
 per potestates majores saeculi obtinere nihil
valuit, ad minores sese contulit; nobisque tam nimietate
precum quam attestatione bonorum operum
praevalere contendit. Ex qua re inhumanum credidi,
si is qui se multum timere me dicit, in aliquo me
temperatiorem minime invenire potuisset. Et ideo
decrevi ut reverendissimus frater et coepiscopus
<pb n="1003C"/>
noster Marinianus ejus causam debeat in Ravennati
urbe cognoscere. Si autem persona ejus suspecta
forsitan habetur, volumus ut vestra quoque fraternitas,
si ei laboriosum non est, ad eamdem civitatem
fatigare se debeat, et cum praedicto fratre in eodem
judicio pariter sedere. Quidquid autem vestrae utrorumque
sanctitati placuerit, scitote mihi modis omnibus
placiturum; et vestrum ego judicium meum
deputo; et quae utrique vos relaxanda esse censetis,
me relaxare certum tenete; hoc tamen sollicite pensantes,
ne aut cum peccato remissi, aut cum injuria
sanctae Ecclesiae esse videamur austeri. Hujus autem
causae exsecutionem Castorio chartulario injunximus,
ut ipse nobis debeat cuncta quae acta fuerint, subtiliter
renuntiare. <note>(Cf. Joan. Diac. l. IV, c. 12.)</note> 
</p>
        </div2>

<div2>
          <head>EPISTOLA LXVIII. AD EUSEBIUM THESSALONICENSEM, ETC. <hi>Neque Constantinopolitano episcopo oecum nici titulum sibi arroganti, ullo modo consentiant: neque in Synodo, si de rebus aliis agatur, statuta vetera sinant convelli.</hi> </head>

<pb n="1003D"/>
<p>Gregorius Eusebio Thessalonicensi, Urbico Dirrachino,
<pb n="1004A"/>
Andreae Nicopolitano, Joanni Corinthio,
Joanni primae Justinianae, Joanni Cretensi, Joanni
Larisseo et Scodritano, aliisque compluribus episcopis.</p>
<p>Suscepti regiminis cura constringimur, officii nostri
sollicitudinem vigilanter extendere, et fratrum
nostrorum animos sermone admonitionis instruere;
ut nec ignorantes praesumptio prava decipere, nec
scientes dissimulatio quaedam valeat excusare. Cognoscat
siquidem fraternitas vestra, Joannem quondam
Constantinopolitanae <emph>984</emph> civitatis Antistitem
contra Deum, contra pacem Ecclesiae, in omnium
despectu et injuria sacerdotum, modestiae ac mensurae
suae terminos excessisse, et illicite in synodo superbum
ac pestiferum oecumenici, hoc est universalis
<pb n="1004B"/>
sibi vocabulum usurpasse. Quod beatae recordationis
Pelagius decessor noster agnoscens, omnia
gesta ejusdem synodi, praeter illa quae illic de causa
venerandae memoriae Gregorii episcopi Antiocheni
sunt habita, valida omnino districtione cassavit, districtissima
illum increpatione corripiens, ut se a
novo et temerario superstitionis nomine cohiberet;
adeo ut suum illi diaconum, nisi tantum nefas emendaret,
 procedere prohiberet. Cujus nos rectitudinis
zelo per omnia inhaerentes, statuta ipsius sine
refragatione Deo protegente servamus, quia dignum
est ut rectam decessoris sui viam gressibus inoffensis
incedat, quem de eodem loco ad reddendam rationem
aeterni judicis tribunal exspectat. In qua re
ne quid omittere quod ad pacem Ecclesiae pertinet
<pb n="1004C"/>
videremur, nostris eumdem sanctissimum Joannem
 scriptis semel iterumque convenimus, ut amoto
superbiae nomine cordis sui elationem ad humilitatem,
quam magister et Dominus noster docuit, inclinaret.
Quem quoniam neglexisse comperimus,
haec eadem et beatissimum fratrem et consacerdotem
nostrum Cyriacum successorem ipsius concordiae
studio non destitimus admonere. Sed quia hoc jam,
ut videmus, mundi hujus termino propinquante, in
praecursione sua apparuit humani generis inimicus,
ut ipsos qui ei contradicere bene atque humiliter vivendo
debuerunt, per hoc superbiae vocabulum praecursores
habeat sacerdotes, hortor atque suadeo ut
nullus vestrum hoc nomen aliquando recipiat, nullus
id consentiat, nullus scribat, nullus ubi fuerit scriptum
<pb n="1004D"/>
admittat, vel subscriptionem suam adjiciat;
sed sicut omnipotentis Dei ministros decet, integrum
se ab hujusmodi venenata infectione custodiat, et
callido insidiatori in se locum non praebeat, quoniam
hoc in totius Ecclesiae injuriam ac discissionem, et
sicut diximus, in omnium vestrum despectum fit.
<pb n="1005A"/>
Nam si unus, ut putat; universalis est, restat ut vos
episcopi non sitis.</p>
<p>Praeterea pervenit ad nos quod fraternitas vestra
ad urbem Constantinopolim sit convocata. Et quamvis
piissimus noster imperator agi illic illicita non
permittat, tamen ne perversi homines conventus
vestri occasione percepta, aut pro hujus nominis
superstitione locum surreptionis requirant, aut ob
aliam rem facere synodum cogitent, quatenus hoc in
ea callidis machinationibus inducant, quamvis sine
apostolicae sedis auctoritate atque consensu nullas
quaeque acta fuerint vires habeant, verumtamen coram
omnipotenti Deo obtestor et moneo ut nullus
vestrum illic quibuslibet suasionibus, quibuslibet
blandimentis, quibuslibet praemiis, quibuslibet terroribus
<pb n="1005B"/>
teneatur assensus; sed pro aeterni judicii consideratione
adversus <emph>985</emph> prava desideria salubriter
atque unanimiter vos exhibete; et, pastorali constantia
atque apostolica auctoritate suffulti, praedonem
irruentemque lupum excludite, et in discissionem
Ecclesiae saevienti non cedite; ne de hac re
quacunque surreptione synodum patiamini, quae
neque legitima quidem, nec synodus dicenda est,
celebrari. Hoc quoque pariter admonemus, ut si forte
nil actum de hujus perversi nominis mentione fuerit,
sed de alia re synodus forte colligitur, omnino sitis
cauti, circumspecti, vigilantes, atque solliciti, ne
quid illic contra locum aliquem vel personam praejudicialiter
sive illicite, vel adversus canones censeatur.
Sed si quid incidentis utilitatis causa tractandum
<pb n="1005C"/>
est, sic causa de qua agitur formam accipiat,
ut statuta vetera nulla convellat. Unde iterum coram
Deo et sanctis ipsius admonemus ut haec omnia summo
studio et tota mentis intentione servetis. Nam
si quis, quod non credimus, scripta praesentia aliqua
in parte neglexerit, a beati Petri apostolorum principis
pace se noverit segregatum. Ita ergo fraternitas
vestra agat, ut cum Pastor pastorum in judicio venerit,
de loco regiminis quem accepit reatum habere
non possit.</p>
</div2>

<div2>
          <head>EPISTOLA LXIX. AD MAURENTIUM MAGISTRUM MILITUM. <hi>Arguit quod Neapolitanum episcopum ea quae patroni civitatis erant usurpantem non cohibeat. Hortatur ne concessam per aliquot annos eleemosynam jam quasi debitum patiatur exigi. Neapolis privilegia et Prochytae insulae causas commendat.</hi> </head>

<pb n="1005D"/>
<p>Gregorius Maurentio magistro militum.</p>
<p>
            <pb n="1006A"/>Valde mirati sumus ut vobis in Neapolitana civitate
positis venire ad nos pro quibusdam causis Theodorus,
vir memorandus, praesentium portitor, cogeretur,
maxime dum in illa re se contra antiquum morem a fratre
et coepiscopo nostro Fortunato queratur praejudicium
pertulisse, quam ad curam dispositionemque
 patroni civitatis ejusdem, gloria vestra teste, asserat
sine dubio pertinere. Quod si ita se res habet,
omnino contristamur cur in ejus vos defensione veritas
non permovit, ut et libere quae esset ratio diceretis,
et reservari quod longa sibi consuetudo jure
vendicat faceretis. Quia ergo grave nimis est contra
veterem usum sacerdotes sibi quidquam arripere,
unde in laicorum videntur actus incidere, praedicto
fratri coepiscopoque nostro scribere quae nobis sunt
<pb n="1006B"/>
visa curavimus, ipsorumque ad vos scriptorum exemplar
transmisimus, ut ex eis quid debeat reservari
quamcitius gloria vestra cognoscat.</p>
<p>Praeterea indicavit nobis supradictus portitor,
Vectano qui comes fuit in Missinati castello, propterea
quod eum nobilem fuisse noverat, et paupertate
nimia laborabat, viginti urnas vini per duos annos
de insula Prochyta, quae ei vicina erat, misericordiae
intuitu se fuisse largitum, <emph>986</emph> et nunc eas de eadem
insula successorem ipsius tanquam debitas violenter
exigere. Et quoniam hoc ne de caetero tentari
debeat, postulat prohiberi, gloria vestra curet addiscere.
Et si hoc quod queritur veritate subsistit,
et haec ante consuetudo non fuit, hujusmodi gravamen
justitia suadente compescat, et studeat ut pietatis
<pb n="1006C"/>
administratio in praefata insula onus praejudicii
non imponat.</p>
<p>Quia vero privilegia civitatis suae, vel causas insulae
illius a nobis gloriae vestrae petit commendandas,
hortamur ut vestram ei tuitionem impendere,
servata aequitate, quocunque necesse fuerit debeatis,
et si qua in re utilitas populi qui praeest contra rationis,
sicut ait, ordinem praegravatur, imposita
onera usque ad modum justitiae vobis suffragantibus
releventur, nec privilegia eorum quolibet modo calcentur;
sed omnia quae usus antiquitatis statuit, in
omnibus intemerata serventur. Ita ergo in his gloria
vestra se decenter exhibeat, ut et ipsa partes fovere
justitiae comprobetur, et hi qui commendati sunt
 bona nobis vestra quae de vobis cupimus semper
<pb n="1006D"/>
audire renuntient.
</p>
        </div2>

<div2>
          <head>EPISTOLA LXX. AD PASSIVUM FIRMANUM EPISCOPUM. <hi>Oratorium sancti Savini consecret.</hi> </head>

<pb n="1007A"/>
<p>Gregorius Passivo episcopo Firmano.</p>
<p>Valerianus, notarius Ecclesiae fraternitatis tuae,
petitoria nobis insinuatione suggessit, quod habetur
in subditis, in fundo Visiano juris sui juxta muros
civitatis Firmanae oratorium se pro sua devotione
fundasse, quod in honore beati martyris Savini desiderat
consecrari. Et ideo, frater charissime, si in tuae
parochiae memorata constructio jure consistit, et
nullum corpus ibidem constat humatum, percepta
primitus donatione legitima, id est in reditu solidos
tres liberos a tributis fiscalibus, gestisque municipalibus
alligata, praedictum oratorium absque missis
<pb n="1007B"/>
publicis solemniter consecrabis; ita ut in eodem loco
nec temporibus futuris baptisterium construatur, nec
presbyterum constituas cardinalem. Et si missas
ibi fieri forte maluerit, a dilectione tua presbyterum
noverit postulandum, quatenus nihil tale a quolibet
alio sacerdote ullatenus praesumatur. Sanctuaria
vero suscepta sui cum reverentia collocabis.
</p>
        </div2>

<div2>
          <head> EPISTOLA LXXI. AD CHRYSANTHUM EPISCOPUM SPOLETANUM. <hi>Sanctuaria sancti Savini Valeriano notario Firmano concedat.</hi> </head>
<p>Gregorius Chrysantho episcopo Spoletano.</p>
<p>Valerianus notarius ecclesiae Firmanae sanctuaria
beati martyris Savini oblata petione sibi postulat debere
concedi, quatenus in ejus nomine <emph>987</emph> oratorium
<pb n="1007C"/>
propriis constructum sumptibus possit solemniter
consecrari. Et ideo, frater charissime, praefati
desideriis ex nostro te mandato convenit obedire,
ut devotionis suae in consecratione quam postulat,
potiatur effectu.
</p>
        </div2>

<div2>
          <head>EPISTOLA LXXII. AD CONSTANTINUM NARNIENSEM EPISCOPUM. <hi>Ecclesiae Interamnae jam Visitatori administrationem integram committit.</hi> </head>
<p>Gregorius Constantino episcopo Narniensi.</p>
<p>Fraternitati vestrae Ecclesiae Teramnanae visitationis
operam nos olim mandasse recolimus. Sed
<pb n="1008A"/>
quia pervenit ad nos quod, peccatis facientibus, nec
clerus illic, nec plebs tanta remanserit, quibus debeat
interimepiscopus ordinari, utile esse prospeximus
eamdem Ecclesiam, vel quidquid ipsius est,
quousque illam ut Domino placuerit ordinemus,
vestrae Deo auctore dispositioni committere. Et ideo
sollicitudinem vos convenit adhibere, ut quidquid de
possessionibus Ecclesiae ipsius in qualibet re accedere
potuerit, vobis vel in reparatione ejusdem
Ecclesiae sive cleri ipsius subventione proficiat; quatenus
et vos remedium pro vestro labore capere, et
illi aliquod valeant sustentationis habere solatium.
 Mobile vero praedictae Ecclesiae facta subtiliter volumus
describi notitia, nobisque transmitti, ut ex
hoc quid fieri debeat, auctore Domino, disponamus.
<pb n="1008B"/>
Circa actus autem, vel disciplinam cleri vel
filiorum Ecclesiae ipsius magnam te habere curam necesse
est, atque ita insuper pastorali studio vigilare,
ut de animabus eorum non culpabilis sis, sed apud
omnipotentem Deum mercedem potius possis acquirere.
</p>
        </div2>

<div2>
          <head>EPISTOLA LXXIII. AD MAURENTIUM MAGISTRUM MILITUM. <hi>Theodosium abbatem commendat, ne gravius in murorum vigiliis affligatur.</hi> </head>
<p>Gregorius Maurentio magistro militum.</p>
<p>Filius noster Theodosius, abbas monasterii quod
a Liberio quondam patricio in Campaniae partibus
noscitur esse constructum, a nobis precibus impetravit
<pb n="1008C"/>
ut eum cum congregatione sua <emph>988</emph> vestrae deberemus
gloriae commendare. Asserit enim se in
murorum vigiliis ultra vires suas vehementer affligi.
Petimus ergo gloriam vestram, ut, siquidem est possibile,
de eodem per vos onere relevetur. Si vero
ex toto ut non fiat hoc est omnino difficile, vel ita
illi ex nostra commendatione ipsum levigantes pondus
sollicitudinis temperetis, ut dum in Dei laudibus
liberior vacare voluerit, pro vobis, cujus opere ut
levationem aliquam habeat factum est, securior valeat
Dominum exorare, sed et nostram sibi apud
gloriam vestram sentiat epistolam profuisse.
</p>
        </div2>

<div2>
          <head>EPISTOLA LXXIV. AD DOMNELLUM EROGATOREM. <hi>Singularem testatur benevolentiam. Excusat quod, Castorio ad ipsum veniente, non scripserit.</hi> </head>

<pb n="1009A"/>
<p>Gregorius Domnelo Erogatori.</p>
<p>In nostra mente vestra magnitudo quantae sit dulcedinis,
ex vestra, ut suspicor, mente pensatis, quia,
sicut scriptum est, amat anima amantem se. In eo
ergo quod me diligitis, vos quoque a me diligi scitis.
Et quod prius illuc Castorio chartulario nostro veniente
vobis minime scripsi, non torporis fuisse credite,
sed et aegritudinis et occupationis. Nam nos et
praesentes vos videre cupimus, et absentibus colloqui
saltem per epistolam desideramus. Unde et
optamus ut vos beatus Petrus, apostolorum princeps,
<pb n="1009B"/>
ad sua limina feliciter perducat, quatenus in omnipotentis
Dei gratia perfrui praesentia vestra mereamur.
 Mense Julio, indict. 2.
</p>
        </div2>

<div2>
          <head>EPISTOLA LXXV. AD FORTUNATUM NEAPOLITANUM EPISCOPUM. <hi>Misenatis Ecclesiae visitationem injungit.</hi> </head>
<p>Gregorius Fortunato episcopo Neapolitano.</p>
<p>Cognoscentes Misenatem Ecclesiam sacerdotis
regimine destitutam, visitationis ejusdem Ecclesiae
fraternitati tuae operam solemniter delegamus. Quam
ita te convenit exhibere, ut nihil de provectionibus
clericorum, reditu, ornatu, ministeriisque,
vel quidquid aliud est in patrimonio ejusdem,
a quoquam praesumatur Ecclesiae. Et ideo charitas
tua ad praedictam Ecclesiam <emph>989</emph> ire properabit, et
<pb n="1009C"/>
assiduis adhortationibus clerum plebemque ejusdem
Ecclesiae admonere festinet, ut, remoto contentionis
studio, uno eodemque consensu talem sibi praeficiendum
expetant sacerdotem, qui et tanto ministerio
dignus valeat reperiri, et a venerandis canonibus
nullatenus respuatur. Qui dum fuerit postulatus, et
cum solemnitate decreti omnium subscriptionibus
roborati, et dilectionis tuae testimonio litterarum, ad
nos sacrandus occurrat. Commonentes etiam fraternitatem
tuam ut nullum de altera eligi permittas
Ecclesia, nisi forte inter clericos ipsius civitatis, in
qua visitationis impendis officium, nullus ad episcopatum
dignus, quod evenire non credimus, potuerit
inveniri: provisurus ante omnia, ne huc cujuslibet
conversationis vel meriti laicae personae aspirare
<pb n="1009D"/>
praesumant, et tu periculum ordinis tui, quod absit,
incurras.
</p>
        </div2>

<div2>
          <head>EPISTOLA LXXVI. AD MISENATES. <hi>Fortunato Visitatori obediant, atque idoneum sibi eligant episcopum.</hi> </head>

<pb n="1010A"/>
<p>Gregorius clero, ordini et plebi consistentibus
Miseni.</p>
<p>Cognoscentes Ecclesiam vestram sacerdotis regimine
destitutam, curae nostrae fuit visitationem ejusdem
Ecclesiae fratri et coepiscopo nostro Fortunato solemniter
delegare. Cui dedimus in mandatis ut nihil
de provectionibus clericorum, reditu, ornatu ministeriisque
a quoquam usurpari patiatur. Cujus vos
assiduis adhortationibus convenit obedire et, remoto
strepitu, uno eodemque consensu talem vobis praeficiendum
 expetere sacerdotem, qui et a venerandis
<pb n="1010B"/>
canonibus nulla discrepet ratione, et tanto ministerio
dignus valeat reperiri. Qui dum fuerit postulatus,
cum solemnitate decreti omnium subscriptionibus
roborati, et Visitatoris pagina prosequente,
ad nos veniat ordinandus: provisuri ante omnia ne
cujuslibet vitae vel meriti laicam personam praesumatis
eligere. Et non solum ille ad episcopatus apicem
nulla ratione provehetur, verum etiam vos nullis
intercessionibus veniam promereri posse cognoscite;
sed omnes quos ex vobis de laica persona aspirasse
constiterit, ab officio et a communione alienos
faciendos procul dubio noveritis.
</p>
        </div2>

<div2>
          <head>EPISTOLA LXXVII. AD ANTHEMIUM SUBDIACONUM. <hi>Importunt, Attellanae civitatis episcopi, testamentum discutiat. Tum Attellae, tum Cumis aptum episcopum quantocius eligi procuret.</hi> </head>

<pb n="1010C"/>
<p>Gregorius Anthemio Campaniae subdiacono.</p>
<p>Quorumdam ad nos relatione pervenit quod importunus,
Attellanae civitatis episcopus, dum de hac
luce migraret, condito testamento <emph>990</emph> in octo
unciis totius substantiae suae nurum suam haeredem
instituerit, et Ecclesiam suam in residuis quatuor.
Hortamur ergo experientiam tuam ut sollicita inquisitione
discutias; et quidquid Ecclesiae ipsius esse
patuerit, a qualibet persona detineri nullatenus patiaris,
nisi hoc solum quod eum ante episcopatus ordinem
proprium habuisse constiterit. Quidquid vero
vel ante Ecclesiae ipsius esse cognoveris, vel in episcopatus
ordine praedictum episcopum acquisisse,
<pb n="1010D"/>
in ejusdem Ecclesiae conservetur dominio, ne
quisquam exinde aliquid usurpare qualibet occasione
<pb n="1011A"/>
praesumat. Clerum vero plebemque ejusdem Eccesiae
cum omni te volumus instantia commonere, quatenus
praeficiendum sibi sine dilatione aliqua eligant
sacerdotem qui clerum plebemque vel res Ecclesiae
ipsius cauta regularique valeat observatione disponere.
Pariter etiam clerum plebemque ipsius Eccesiae
vel aliarum quae ei unitae sunt instantius commoneto,
quatenus et ipsi, omni mora dilationeque
postposita, aptum sibi eligere debeant sacerdotem,
ne diu, et tali praesertim tempore, pastoris proprii
sint regimine destituti.
</p>
        </div2>

<div2>
          <head>EPISTOLA LXXVIII. AD EULOGIUM PATRIARCHAM ALEXANDRINUM. <hi>Commendati ab ipso hominis finitae citius negotia. Queritur quod de Constantinopolitani episcopi arrogantia nihil rescribat. Ligna cur non miserit longiora.</hi> </head>

<pb n="1011B"/>
<p>Gregorius Eulogio patriarchae Alexandrino.</p>
<p>Scripta dulcissimae vestrae sanctitatis latore praesentium
deferente suscepi, quae mihi de ejus causa
citius terminanda locuta sunt. Sed mox ut venit,
qualiter possessio quam quaerebat ab Ecclesia nostra
tenebatur agnovit, sibique ipsi citius rationem
reddidit. Ea autem quae cum aliis habuit sine strepitu
decidit.</p>
<p>De causa vero de qua mihi omnino scribendum
fuerat, nihil vestra sanctitas scripsit, in qua me et
tardum esse judicavit; quae ne fortasse in scandalo
divisionis erumperet, ejusdem divisionis nolui auctor
<pb n="1011C"/>
existere. Elegi enim ut ea quae secutura sunt,
per alios exirent. Sed subsequenti tempore Deo auctore
probabitis, quia in causa in qua Deo placere
cupio homines non formido. De qua vobis jam
etiam in Constantinopolitanam urbem venientibus
scribere curavi.</p>
<p>Ligna vero, sicut beatitudo vestra scripserat, majora
paraveram; sed ita parva navis huc transmissa
est, ut, nisi rescissa essent, ferre non posset. Quae
rescindi nolui, sed vestro judicio quid de his fieri
debeat reservavi. Si autem non sunt necessaria vobis,
hic ea in aliis usibus aptabimus. Peto autem ut
pro me enixius vestra sanctitas orare debeat, quia et
podagrae doloribus, et Barbarorum gladiis, et curarum
afflictionibus incessanter premor. Sed si mihi
<pb n="1011D"/>
orationis vestrae opem impenditis, credo quod me
contra adversa omnia fortiter juvetis. <note>(Cf. Joan.
Diac. l. IV, c. 67)</note> 
</p>
        </div2>

<div2>
          <head> <emph>991</emph> EPISTOLA LXXIX. AD MARINIANUM RAVENNATEM EPISCOPUM. <hi>Ipsi et Castorio de Maximo commendat judicium, cujus modum praescribit.</hi> </head>

<pb n="1012A"/>
<p>Gregorius Mariniano episcopo Revennae.</p>
<p>Quae de causa Maximi sint agenda, ex epistolis
quas ad vos ante transmisimus agnovistis. Sed quia
qualis hac de re fraternitatis vestrae voluntas sit, ac
magis petitio, praesentium latore Castorio chartulario
nostro renuntiante cognovimus; ideoque si idem
Maximus coram vobis et praedicto chartulario nostro
de simoniaca haeresi, praestito se sacramento, purgaverit,
 atque de aliis ante corpus sancti Apollinaris,
sicut scripsimus, tantummodo requisitus, liberum se
esse responderit; causam ipsius fraternitatis vestrae,
<pb n="1012B"/>
de eo quod excommunicatus missarum solemnia
agere praesumpsit, judicio committimus, qua debeat
poenitentia talis culpa purgari. Et ideo quidquid vobis
secundum Deum placet, securi disponite, nec
aliquid de nobis dubium habeatis. Nam quidquid a
vobis hac de causa fuerit ordinatum, nos et grate suscipimus,
et libenter admittimus. Hortamur tamen
ut debeatis esse solliciti, et ita quae fienda prospicitis
temperetis, quatenus et illi, si ita videbitur, benigne
praestetis, et vigoris ecclesiastici genium, ut oportet,
congrua dispensatione servetis. Suprascriptum vero
portitorem in praesenti quid vobiscum ei sit agendum,
instruximus. A quo cuncta subtiliter addiscentes,
sic vos in omnibus exhibete, ut in vestra sollicitudine
nostram fuisse praesentiam sentiamus. <hi>(Cf.
<pb n="1012C"/>
Joan. Diac. l. IV, c. 13.)</hi> 
</p>
        </div2>

<div2>
          <head>EPISTOLA LXXX AD CASTORIUM NOTARIUM. <hi>Det Maximo epistolam suam redditae communionis et gratiae testem; modo purgatus ille ac poenitens Sabinianum et alios in charitate suscipiat.</hi> </head>
<p>Gregorius Castorio Notario.</p>
<p>Quanto credi tibi a nobis et necessarias vides causas
injungi <note>(Grat. 2, q. 5, c. 8)</note>, tanto te strenuum
debes et sollicitum exhibere. Proinde si Maximus Salonitanus,
praestito sacramento, firmaverit se simoniaca
haeresi non teneri, atque de aliis ante corpus
sancti Apollinaris tantummodo requisitus, innoxium
se esse responderit, et de inobedientia sua poenitentiam,
sicut deputavimus, egerit, volumus ut ad consolandum
<pb n="1012D"/>
illum epistolam quam ad eum scripsimus,
ubi ei et gratiam nostram et communionem nos reddidisse
signavimus, experientia tua dare debeat.
<pb n="1013A"/>
Quia sicut in contumacia persistentibus severos nos
esse convenit, sic iterum humiliatis et poenitentibus
negare locum veniae non debemus.</p>
<p>Praeterea de fratre nostro Sabiniano episcopo Jadertino, <emph>992</emph> 
 atque Honorato archidiacono Salonitano,
vel aliis qui se ad sedem apostolicam contulerunt,
cum eodem Maximo omnino studiose agendum
est, ut illos in ea qua decet charitate recipiat, et dolorem
contra eos nullo modo in corde retineat, sed
pura cum eis gratia et sincera dilectione vivat.</p>
</div2>

<div2>
          <head>EPISTOLA LXXXI. AD MAXIMUM SALONITANUM EPISCOPUM. <hi>Obedienti, poenitenti, ac purgato reddit gratiam et communionem, atque usum pallii concedit.</hi> </head>
<p>Gregorius Maximo episcopo Salonitano.</p>
<p>
            <pb n="1013B"/>Quamvis culpabilibus ordinationis tuae primordiis
 grave malum per inobedientiae culpam addideris,
nos tamen sedis apostolicae auctoritatem eo quo decuit
moderamine temperantes, nunquam contra te
 usque ad hoc quod causa poscebat exarsimus. Sed
ut longius se ingratitudo nostra quam tu tibi excitasti
produceret, credita nos sollicitudo vehementer
angebat, ne quaedam illicita quae de te audieramus,
negligenter omittere videremur. Quae si bene
consideres, ipse per te satisfacere differendo firmabas,
atque ex hoc adversum te zelum nostrum acrius
incitabas. At ubi tandem, salubri consilio usus, jugo
te obedientiae humiliter submisisti, et tua dilectio,
poenitentiam agens, digna se, ut deputavimus, satisfactione
purgavit, redditam tibi gratiam fraternae
<pb n="1013C"/>
charitatis intellige, atque in nostro te receptum
consortio gratulare, quia sicut perseverantibus in
culpa districtos, ita resipiscentibus nos benignos esse
decet ad veniam. Postquam ergo fraternitas tua
apostolicae sedis communionem se reparasse cognoscit,
 personam ad nos transmittat, quae pallium
tibi deferendum ex more percipiat. Nam quemadmodum
illicita perpetrari non patimur, sic quae sunt
consuetudinis non negamus <note>(Grat. dist. 12, c. 9)</note>.
Licet autem et ad haec concedenda dispensatio nos
loci nostri vocaverit, multum tamen a nobis petitio
dulcissimi atque excellentissimi filii nostri Domni
Callinici exarchi ut temperantius erga te ageremus
exigit. Cujus charissimam voluntatem nec pertulimus,
nec potuimus contristare. <hi>(Cf. Joan. Diac. l.
<pb n="1013D"/>
IV, c. 15.)</hi> 
</p>
        </div2>

<div2>
          <head>EPISTOLA LXXXII. AD ANATOLIUM DIACONUM CONSTANTINOPOLITANUM. <hi>Marcellino de Romana Ecclesia bene merito faveat, atque ipsum apud imperatorem excuset.</hi> </head>
<p>Gregorius Anatolio diacono Constantinopolitano.</p>
<p>
            <pb n="1014A"/>Bonis devotisque filiis ita nos opere dignam est
respondere, ut quia debitum reddimus, <emph>993</emph> id quod
ultro nos convenit impendere duplicemus. Quia igitur
lator praesentium filius noster magnificus Marcellinus
sic in causa se fratris et coepiscopi Maximi atque
Istricorum exhibuit, et in Ecclesiae nostrae utilitates
festinat impendere, ut sinceritatis suae affectum non
solum verbis, sed etiam opere magis magisque valeat
demonstrare, idcirco dilectionem tuam his hortamur
affatibus, ut ei in urbe regia venienti toto studio,
totaque intentione concurras, atque eum ita in
omnibus tuis studeas solatiis adjuvare, ut, omnipotentis
Dei ac tuis fultus auxiliis, minus illic debeat
laborare. Quem etiam ita sicut revera nostrum proprium
attendere, atque ei effectum tuae charitatis
<pb n="1014B"/>
in omnibus studebis impendere; quatenus et de praeteritis
sibi vicem redditam recognoscat, et magnam
de futuro devotionis suae, quam se ecclesiasticis exhibere
utilitatibus pollicetur, spem possit retributionis
assumere. Quoniam vero, quantum didicimus,
praedictum magnificum filium nostrum serenissimus
domnus imperator ad sua sub festinatione jusserat
vestigia properare, quaesita opportunitate, inferre
te convenit quia non inobedientiae culpa, sed
fratris et coepiscopi nostri Maximi eum causa retinuit.
Quae etsi tarde, finem tamen eo studente percepit.
Hoc autem dilectionem tuam voluimus sollicite
attendere, ne se in quacunque causa ubi gravamen
est pauperum, misceri consentiat; ne forte, potentia
personarum aliquatenus pressus, cogatur
<pb n="1014C"/>
agere quod animae illius non possit expedire. Cuncta
ergo cum Dei timore tractantes, aeternam maxime
mercedem perpendite.
</p>
        </div2>

<div2>
          <head>EPISTOLA LXXXIII. AD FANTINUM DEFENSOREM PANORMITANUM. <hi>Januariam ab Anastasii et Bonifacii molestiis tueatur.</hi> </head>
<p>Gregorius Fantino defensori Panormitano.</p>
<p>Januaria praesentium latrix maximam se molestiam
ab ingenuo Anastasio atque Bonifacio contra justitiam
pati commemorat, adeo ut possessione quam per plurimos
annos asseritur possedisse eam, sicut ipsa
ait, nitantur expellere. Et quia contra eos se ecclesiastica
debere petiit tuitione defendi, experientia
tua praedictos viros ad se evocet, eosque admoneat
<pb n="1014D"/>
ut illi mali facere nihil praesumant. Sed si quid sibi
contra suprascriptam mulierem credunt juste posse
competere, judices cum ea eligant, et quae inter eos
fuerint definita, tuo pro quiete partium solatio compleantur.
Si vero eos differe cognoveris, antefatae
mulieri, salva aequitate, tuitionem impendas, et eam
<pb n="1015A"/>
contra rationis ordinem nullo modo gravari permittas.
</p>
        </div2>

<div2>
          <head> <emph>994</emph> EPISTOLA LXXXIV. AD BENENATUM TUNDARITANUM EPISCOPUM. <hi>Ut oratorium in honorem sanctorum Severini et Julianae consecret.</hi> </head>
<p>Gregorius Benenato episcopo Tundaritano.</p>
<p>Januaria, religiosa femina, petitoria nobis insinuatione
suggessit, quod habetur in subditis, in massa
Furiana juris sui oratorium se pro sua devotione
fundasse, quod in honorem sanctorum Severini confessoris
et Julianae martyris desiderat consecrari. Et
ideo, frater charissime, si in tuae parochiae memorata
constructio jure consistit, et nullum corpus ibidem
constat humatum, percepta primitus donatione
legitima, id est in reditu praestantes liberos a tributis
<pb n="1015B"/>
fiscalibus solidos decem, gestisque municipalibus
alligata, praedictum oratorium absque missis
publicis solemniter consecrabis; ita ut in eodem loco
nec futuris temporibus baptisterium construatur, nec
presbyterum constituas cardinalem. Sed si missas
ibi fieri suprascripta conditrix forte voluerit, a dilectione
tua presbyterum noverit postulandum, quatenus
nihil tale a quolibet alio sacerdote ullatenus
praesumatur. Sanctuaria vero suscepta sui cum reverentia
collocabis.
</p>
        </div2>

<div2>
          <head>EPISTOLA LXXXV. AD FORTUNATUM NEAPOLITANUM. <hi>Januariae reliquias sanctorum Severini et Julinae dare jubet.</hi> </head>
<p>Gregorius Fortunato episcopo Neapolitano</p>
<p>
            <pb n="1015C"/>Januaria, religiosa femina, sanctuaria beatorum
Severini confessoris et Julianae martyris oblata
petitione sibi postulat debere concedi, quatenus in
eorum nomine oratorium propriis sumptibus constructum
possit solemniter consecrari. Et ideo, frater
charissime, praefatae desideriis ex nostra te praeceptione
convenit obedire, ut devotionis suae in consecratione
quam postulat potiatur effectu.
</p>
        </div2>

<div2>
          <head>EPISTOLA LXXXVI. AD CONSTANTIUM MEDIOLANENS. EPISCOPUM. <hi>Reliquias ea lege concedit, ut prius servientium alimoniis provideatur quam dedicetur locus.</hi> </head>
<p>Gregorius Constantino episcopo Mediolanensi.</p>
<p>Lator praesentium Eventius, diaconus fraternitatis
vestrae, nobis inter alia intimavit sibi a vobis injuncta
ut reliquias beati Pauli apostoli, sed et beatorum
<pb n="1016A"/>
Joannis et Pancratii per eum <emph>995</emph> ad vos
dirigere deberemus. Quam petitionem vestram curavimus
effectui mancipandum. Fraternitas ergo vestra
solito studio perscrutari non differat, quatenus in
locis quibus recondendae sunt, luminaria vel alimonia
ibidem servientium ante dedicationem loci
ipsius debeant profligari, et tunc in eisdem locis
directa sanctuaria sui cum reverentia collocentur,
ne loca Deo dicata, si praedicta provisio omissa
nunc fuerit, futuris temporibus destituta, quod absit,
servientium reperiantur obsequiis.
</p>
        </div2>

<div2>
          <head>EPISTOLA LXXXVII. AD GAUDIOSUM EUGUBINUM EPISCOPUM. <hi>Tadinatis Ecclesiae visitationem delegat.</hi> </head>
<p>Gregorius Gaudioso episcopo Eugubino.</p>
<p>
            <pb n="1016B"/>Cognoscentes Ecclesiam Tadinatem diu sacerdotis
proprii regimine destitutam, fraternitati tuae
ejusdem Ecclesiae visitationis operam solemniter delegamus.
Quam ita te convenit exhibere, ut nihil
de provectionibus clericorum, reditu, ornatu ministeriisque,
vel quidquid illud est in patrimonio ejusdem,
a quoquam praesumatur Ecclesiae. Et ideo
fraternitas tua ad praedictam Ecclesiam ire properabit,
et assiduis adhortationibus clerum plebemque
ejusdem Ecclesiae admonere festinet, ut, remoto
studio, uno eodemque consensu talem sibi praeficiendum
expetant sacerdotem qui et tanto ministerio
dignus valeat reperiri, et a venerandis canonibus
nullatenus respuatur. Qui dum fuerit postulatus,
cum solemnitate decreti omnium subscriptionibus
<pb n="1016C"/>
roborati, et dilectionis tuae testimonio litteratum,
ad nos sacrandus occurrat. Commonentes etiam fraternitatem
tuam ut nullum de altera eligi permittas
Ecclesia, nisi forte inter clericos ipsius civitatis in
qua visitationis impendis officium nullus ad episcopatum
dignus, quod evenire non credimus, potuerit
inveniri: provisurus ante omnia ne ad hoc cujuslibet
conversationis seu meriti laicae personae aspirare
praesumant, et tu periculum ordinationis tuae,
quod absit, incurras.
</p>
        </div2>

<div2>
          <head>EPISTOLA LXXXVIII. AD TADINATES. <hi>Gaudioso episcopo visitatori obediant, atque idoneum sibi eligant sacerdotem.</hi> </head>
<p>Gregorius clero, ordini et plebi Tadinati.</p>
<p>Cognoscentes Ecclesiam vestram diu sacerdotali
<pb n="1017A"/>
regimine destitutam, curae nobis fuit ejusdem Ecclesiae
visitationem fratri et coepiscopo nostro Gaudioso <emph>996</emph> 
 Eugubinae Ecclesiae solemniter delegare.
Cui dedimus in mandatis ut nihil de provectionibus
clericorum, reditu, ornatu ministeriisque a quoquam
usurpari patiatur. Cujus vos assiduis adhortationibus
convenit obedire, et, remoto strepitu, uno
eodemque consensu talem vobis praeficiendum expetere
sacerdotem, qui et a venerandis canonibus nulla
discrepet ratione, et tanto ministerio dignus valeat
reperiri. Qui dum fuerit postulatus, cum solemnitate
decreti omnium subscriptionibus roborati, et visitatoris
pagina prosequente, ad nos veniat ordinandus:
provisuri ante omnia ne cujuslibet vitae vel meriti
laicam personam praesumatis eligere. Et non solum
<pb n="1017B"/>
ille ad episcopatus apicem nulla ratione provehetur,
verum etiam vos nullis intercessionibus veniam promereri
posse cognoscite. Sed omnes quos ex vobis
de laica persona aspirasse constiterit, ab officio et a
communione alienos faciendos procul dubio noveritis.
</p>
        </div2>

<div2>
          <head>EPISTOLA LXXXIX. AD SEVERUM ANCONITANUM EPISCOPUM. <hi>Aesinae civitatis visitationem injungit.</hi> </head>
<p>Gregorius Severo episcopo Anconitano.</p>
<p>Postquam civitas Ausina, Deo juvante, recuperata
est, atque a republica teneri dignoscitur, magna
de Ecclesia ipsa sollicitudo habenda est, maxime
quia gloriosus filius noster Bahan magister militum
a nobis pro hac re auxilium sperasse dignoscitur;
atque ideo ad fraternitatem tuam praesentia curavimus
<pb n="1017C"/>
scripta dirigere, ut eidem Ecclesiae ex more
visitator accedas. Quam ita te convenit exhibere, ut
nihil de provectionibus clericorum, <hi>etc., ut supra,
epistola</hi> 87.
</p>
        </div2>

<div2>
          <head> EPISTOLA XC AD AESINENSES. <hi>Severo episcopo visitatori obediant, dignumque sibi erigant episcopum.</hi> </head>
<p>Gregorius clero, ordini, et plebi Ausinae civitatis.</p>
<p>Cognoscentes Ecclesiam vestram diu pastorali sollitudine
destitutam, postquam civitatem vestram recuperatam,
et in jure reipublicae, auxiliante Domino,
cognovimus restitutam, curae nobis fuit Ecclesiae
<pb n="1018A"/>
vestrae visitationem fratri et coepiscopo nostro Severo
Anconitanae civitatis episcopo solemniter delegare.
Cui etiam dedimus in mandatis, <hi>etc., ut supra,
epistola</hi> 88.
</p>
        </div2>

<div2>
          <head> <emph>997</emph> EPISTOLA XCI. AD FORTUNATUM NEAPOLITANUM EPISCOPUM. <hi>Barbatianum, si cautus sit in regimine et humilis in suo sensu, abbatem instituat.</hi> </head>
<p>Gregorius Fortunato episcopo Neapolitano.</p>
<p>Quia servorum Dei pater, quem in Neapolitanam
civitatem transmiseram, Deo, sicut ei placuit, disponente
defunctus est, visum mihi est latorem praesentium
Barbatianum monachum pro eorumdem monachorum
gubernatione transmittere. Quem ad praesens
praepositum esse decernimus, ut si ejus vita
<pb n="1018B"/>
suae fraternitati placuerit, hunc post aliquantum
temporis eorum patrem debeas ordinare. Sunt enim
bona quae in eo placent. Sed hoc est in illo vehemens
vitium, quia valde sibi esse sapiens videtur.
Ex qua radice quam multi rami peccati valeant prodire,
patenter agnoscitur. Tua itaque sanctitas circa
eum sollicite invigilet; et si hunc cautum in regimine
et humilem in suo sensu fieri cognoverit, tunc
eum ad abbatis honorem, Deo auctore, perducat. Si
vero minus in humilitate proficit, ejus ordinationem
differat, mihique renuntiet. <note>(Vide l. X, ep. 24.)</note> 
</p>
        </div2>

<div2>
          <head>EPISTOLA XCII. AD VICTOREM PANORMITANUM EPISCOPUM. <hi>Praecoritano monasterio presbyterum ex ipsis monachis ordinet.</hi> </head>
<p>Gregorius Victori episcopo Panormitano.</p>
<p>
            <pb n="1018C"/>Desiderium quod ad religiosum propositum et
animarum salutem pertinere monstratur, sine aliqua,
Deo auctore, est dilatione complendum. Et
ideo quia monachorum congregatio quae in monasterio
Praecoritano consistit pro sacris missarum
solemnibus peragendis presbyteri indigere probatur
officio, atque de sua sibi congregatione in hoc ordine
postulant consecrandum, fraternitatem vestram
scriptis praesentibus adhortamur, ut eum quem sibi
de congregatione sua unanimes duxerint eligendum,
in praedicto monasterio sine mora vel excusatione
aliqua presbyterum debeat ordinare, atque eum nec
<pb n="1019A"/>
in Ecclesia, nec in loco alio observare, sed illic
jugiter permanere ex nostra quoque auctoritate constituat;
quatenus et ille dum alibi non fuerit occupatus,
in officio suo assiduus possit et utilis inveniri,
et congregatio quae sibi eum postulat ordinari, <emph>998</emph> 
 quoties necesse fuerit, sacrificii solemnitatem veneratione
debita celebrantes, valeant refoveri.
</p>
        </div2>

<div2>
          <head>EPISTOLA XCIII. AD GULFAREM MAGISTRUM MILITUM. <hi>Post laudatum illius in schismaticis ad Ecclesiam reducendis zelum, ad perseverantiam et revertentium protectionem hortatur.</hi> </head>
<p>Gregorius Gulfari magistro militum.</p>
<p>Latores praesentium de Istriae ad nos partibus venientes
tanta nobis bona gloriae vestrae retulerunt, ut
<pb n="1019B"/>
in reddendam nos vobis gratiarum actionem vehementer
accenderent. Cognovimus namque quod inter
curas injunctae vobis gubernationis illarum partium
praecipuam de animarum lucris sollicitudinem
habeatis, et ita errantium corda ad unitatem festinare
vos Ecclesiae revocare, ut, quantum ad desiderium
vestrum pertinet, nullum illic ab apostolica
segregatum remanere velitis Ecclesia; tantusque vos
beati Petri apostolorum principis amor accenderit,
ut ovile ipsius cui a Domino omnium Creatore claves
sunt traditae summo redintegrare cum desiderio
cupiatis. Habe, gloriose fili, ex tanto talique opere
praefixam de divina retributione fiduciam, in qua
vos non solum nostra adhortatio, sed et apostolicus
quoque sermo confirmat, quia is qui converti fecerit
<pb n="1019C"/>
peccatorem ab errore viae suae, salvabit animam
ejus a morte, et operiet multitudinem peccatorum <note>(Jac. V)</note>.
Quantalibet enim sit temporalis affluentia, vel certe prosperitas, habet finem suum, terminum
mortis. Hoc vero quod de animarum lucris apprehendistis
studium, tenet fixam spei suae certitudinem,
aeternae scilicet vitae retributionem. Quapropter,
praemisso paterno salutationis affectu, hortamur
gloriam vestram ut pro unitate sanctae fidei zelum
quem vobis ipse unitatis auctor tribuit studiosius
peragatis, et quosque potueritis in sinum matris
Ecclesiae ab schismatis sui revocantes errore, adhortatione
continua foveatis. Hoc etiam peragentes, ut
et quos per vos Dominus suo ovili redintegrari concesserit,
ita defensionis vestrae solatiis protegatis,
<pb n="1019D"/>
ut non sit quo hi qui adhuc in errore sunt positi,
revertentes ad salubre consilium, valeant applicare.
Dum enim vos causas Dei in terra agitis, ipse
et hic actus vestros protectionis suae feliciter ope
<pb n="1020A"/>
disponit, et in aeterna vobis vita quam cupitis pro
tanto bono vestro retributio existet.
</p>
        </div2>

<div2>
          <head> <emph>999</emph> EPISTOLA XCIV. AD ROMANUM DEFENSOREM. <hi>Istros quosdam, ut in Siciliam ad episcopum suum cito perveniant, adjuvet. Episcopum ipsum ut Romam veniat adhortetur, atque itineris expensam praebeat.</hi> </head>
<p>Gregorius Romano defensori.</p>
<p>Praesentium portitores huc de Istriae partibus venientes
ad episcopum suum, qui nunc in Siciliae degit
partibus, cum nostro se pergere solatio poposcerunt,
quos hinc ordinantes fecimus ambulare. Suscipiens
ergo eos experientia tua ordinet qualiter ad
praedictum episcopum suum velocius valeant pervenire;
<pb n="1020B"/>
ne, sicut astruunt, schismaticorum illarum
partium eos alii ad persuadendum praeveniant. Quantum
enim indicant, ipse episcopus pro unitate fidei
ad nos habet desiderium veniendi. Concurrendum
ergo illis est, ut bona quae cupiunt, Domino adjuvante,
valeant perficere. Sed experientia tua aut
per se, si in vicino est, aut suis epistolis, eumdem
episcopum adhortetur, ut, propitiante Domino, ad
apostolorum limina properare festinet, sciturus quod
a nobis cum omni suscipietur affectu. Cui expensam
itineris qualiter ad nos perveniat praebere te volumus.
Sin vero onerosum illi est huc venire, et Siciliam
habitare disponit, atque in unitate Ecclesiae
apud scripturarum perversores cum cautela permanere
consentit, et hoc nobis tua suggestione indicare
<pb n="1020C"/>
non differas, ut qualiter illic consultum habere valeat
expensare auxiliante Domino disponamus. Sed
et harum latores quemadmodum ad eumdem episcopum
suum veniant tuae concursionis sit atque solatii,
ut venientes a nobis nihil minus sentiant.
</p>
        </div2>

<div2>
          <head>EPISTOLA XCV. AD CALLINICUM ITALIAE EXARCHUM. <hi>Quosdam Ecclesiae unitati redditos ac Roma in Istriam redeuntes commendat.</hi> </head>
<p>Gregorius Callinico exarcho Italiae.</p>
<p>Apud excellentiam vestram tanto nobis quae petimus
speranda sunt, et velut impetrata jam credimus,
quanto et hoc quod petitur ab officio nostro
non discrepat, et vos inter curas fluctuationum saecularium
aeternae quoque ex hoc cumulus retributionis
exspectat. Harum siquidem latores de Istriae
<pb n="1020D"/>
ad nos partibus venientes, schismaticorum, inter
quos erant positi, vitantes errorem, unitati Ecclesiae
subdi salubriter cupierunt. Quorum boni intentionem
<pb n="1021A"/>
operis perpendentes, in sinum matris Ecclesiae
competenti cum exhortatione suscepimus, eosque
nostrae desiderantes Ecclesiae militare grate concessimus. <emph>1000</emph> 
 Quapropter praemisso excellentiae vestrae
paternae salutationis affectu, petimus ut eos
pro bono desiderii sui quo ad apostolorum principis
petram solidam concurrerunt, ne fluctuantium
adhuc erroribus misti naufragium desperatae salutis
incurrerent, habere dignemini commendatos; quatenus
ad propria remeantes nullis propter hoc
bonum quod appetisse noscuntur perversorum inquietudinibus
perturbentur, sed magis in omnibus
auxilium vestrae tuitionis inveniant; ut ex eorum
quiete aliorum adhuc in schismate positorum corda
flectantur, atque horum per bonum vestri patrocinii
<pb n="1021B"/>
provocati sequaces existant. Ad augmentum namque
mercedis vestrae pertinet, si inter curas bellicas,
sicut corpus ab exteriori hoste, sic animam ab interni
insidiatoris impugnatione protegitis.
</p>
        </div2>

<div2>
          <head>EPISTOLA XCVI. AD MARINIANUM RAVENNATEM EPISCOPUM. <hi>Eosdem commendat quos supra.</hi> </head>
<p>Gregorius Mariniano episcopo Ravennae.</p>
<p>Latores praesentium ad nos de Istriae partibus venientes,
unitati se Ecclesiae subdi, auxiliante Domino,
cupierunt. Quos pro sui laude desiderii cum
affectu suscepimus, eosque, de conversatione adeptae
unitatis praemissa exhortatione, nostrae quoque,
sicut eorum desiderium erat, Ecclesiae fecimus
militare. Quos fraternitas vestra gratanter excipiat,
<pb n="1021C"/>
eisque opem, ut exegerint, libenter impendat; quatenus
ad propria revertentes nullis in bono operis
sui perversorum inquietudinibus fatigentur. Magis
autem apud excellentissimum filium nostrum exarchum
id studiosius peragite, ut suis illos jussionibus
apud eos quorum illic interest securos in omnibus
reddat, ut horum quiete aliorum quoque adhuc in
schismate positorum animi ad conversionis gratiam
provocentur.
</p>
        </div2>

<div2>
          <head>EPISTOLA XCVII. AD HABITATORES INSULAE CAPREAE. <hi>Gratulatur de imperturbato ecclesiasticae unitatis amore. Mariniano mandatum de constituendo illis episcopo schismatis inimico.</hi> </head>
<p>Gregorius habitatoribus Capreae insulae Istriae
provinciae consistentibus.</p>
<p>
            <pb n="1021D"/> Redemptor noster, Dei hominumque Mediator,
conditionis humanae non immemor, sic imis summa
conjungit, ut ipse in aeternitate permanens ita temporalia
occulto instinctu pia consulens moderatione
<pb n="1022A"/>
disponat, quatenus de ejus manu antiquus hostis
nullatenus rapiat quos ante saecula intra sinum matris
Ecclesiae coadunandos esse <emph>1001</emph> praescivit.
Nam etsi quisquam eorum inter quos corporaliter
degit, flatibus motus, ad tempus ut palmes titubet,
radix tamen rectae fidei, quae ex occulto prodit. divino
judicio virens manet, quae accepto tempore
fructum de se ostentare valeat qui latebat. Quod in
vobis nunc ex desiderio vestro gestum esse superni
respectus illustratione cognoscimus, qui, schismaticorum
inter quos habitatis pertinaciam refutantes,
coadunari ovili dominico mente promptissima ipsa
rei operatione monstratis. Quibus enim scissura displicet,
sanos se velle esse testantur, et reprobantes
errorem, ostenditis vos amare quod rectum est, vitare
<pb n="1022B"/>
quod devium. Hinc est quod nos et vestra dudum
directa petitio, et latorum praesentium, responsalium
vestrorum salubria postulantium laetificavit
adventus, per quos significastis vos et devios reprobare
gressus errantium, et rectum salutis iter quaerere,
per quod, unitati vos sanctae Ecclesiae reformantes,
ad retributionem bene operantium, qui intra
ejus sinum constituti sunt, debitam tenderetis.
Unde sic laudabilem vestraeque in aeternum animae
profuturam voluntatem vestram cum omni gaudio
sumus libenter amplexi; hoc cum Domini auxilio disponentes,
ut si quidem episcopus quem vobis in
vestra reformari petiveratis Ecclesia, a schismaticorum
lapsu se segregans, Ecclesiae voluerit unitati
conjungi, fratri et coepiscopo nostro Mariniano evidenter
<pb n="1022C"/>
scripsimus qualiter petitionem vestram ex
nostra auctoritate debeat confirmare. Sin vero, quod
optandum nobis non est, ab illorum se noluerit
schismate separare, idem quomodo vestra Ecclesia
proprium habere valeat sacerdotem, praedicto fratri
et coepiscopo nostro scripsimus; quatenus in utroque
et pia mentis vestrae devotio sortiatur effectum,
et grex dominicus contra insidiantis inimici jacula
sit securus.
</p>
        </div2>

<div2>
          <head>EPISTOLA XCVIII. AD THEODORUM RAVENNAE CURATOREM. <hi>Pacis in eo studium laudat. Monet juratam dolose ab Ariulfo pacem. Pactum ipse sua manu subscribere recusat. Augusti causam ad justitiae leges finiendam. Moerentem consolatur Theodorum, ad quem mittere responsalem parat.</hi> </head>
<p>
            <pb n="1022D"/>Gregorius Theodoro curatori Ravennae.</p>
<p>Licet multa de vobis ad nos olim, referentibus responsalibus
nostris, quae animos nostros laetificarent
pervenerint, nunc tamen remeans filius noster Probus
<pb n="1023A"/>
abbas tanta de gloriae vestrae amplius charitate
retulit, quanta de bono revera et christianissimo
decet filio praedicari. Et quoniam tantum sibi affectum
a vobis impensum ac tale studium in ordinanda
pace vos habuisse narravit, quale nec in nostris
civibus qui illic ante inventi sunt exstitit, supernae
protectionis misericordiam postulamus, ut hanc vobis
vicem, <emph>1002</emph> in corpore et in anima, et hic et
in futuro retribuat, qui pro multorum salute vigilanter
agere quae erant utilia non cessastis.</p>
<p>Indicamus itaque Ariulfum de servanda pace,
non ut rex ipsius juravit, sed sub conditione si sibi in
quoquam excessum non fuerit, aut si nullus contra
Arogis exercitum ambulaverit, sacramenta praestitisse.
<pb n="1023B"/>
Quod quia omnino iniquum et dolosum est,
nos tanquam si non jurasset habemus, quia in aliquid
parum facilem sibi excedendi occasionem inveniet,
et plus nos si de eo suspecti non fuerimus
decipiet. Warnilfrida vero, ad cujus non consilium
idem Ariulfus cuncta agit, omnino jurare despexit.
Et id contigit ut ex pace, quam multum desideravimus,
nos in his partibus nullum pene remedium habere
possimus, quia de eisdem hostibus de quibus
suspecti nuncusque fuimus adhuc et in posterum suspecti
sumus.</p>
<p>Cognoscat praeterea gloria vestra homines regis
qui huc transmissi sunt imminere ut in pacto debeamus
subscribere. Sed recordantes eorum quae Agilulphus
Basilio viro clarissimo convitia per nos in
<pb n="1023C"/>
beati Petri dixisse fertur injuriam, quamvis hoc
penitus idem Agilulphus negaverit, a subscriptione
tamen abstinere praevidimus, ne nos qui inter eum
et excellentissimum filium nostrum domnum exarchum
petitores sumus et medii, si quid forte clam
sublatum fuerit, falli in aliquo videamur, et nostra
ei promissio in dubium veniat; et si qua de futuro,
quod absit, necessitas fuerit, occasionem inveniat
qualiter nostrae petitioni consentire non debeat. Et
ideo petimus ut, sicut et a praedicto filio nostro excellentissimo
poposcimus, gloria vestra ea qua nobis
charitate unita est peragat, quatenus antequam
homines ipsi ab Arogis revertantur, rex eis sub festinatione
scripta transmittat, quae tamen ad nos deferantur,
in quibus eis praecipiat ut nos subscribere
<pb n="1023D"/>
non petant. Sed si tantum est, gloriosum fratrem
nostrum, vel de episcopis unum, aut certe archidiaconum
subscribere faciemus.</p>
<p>
            <pb n="1024A"/>De persona vero Augusti gratias agimus, atque
studemus ut cum adversario suo causam suam secundum
aequitatem definiat, qui ita illi ne illuc
exhiberetur laborem imponi noluimus, ut tamen
adversario ipsius justitiam non negemus.</p>
<p>De aliis autem quia digne vobis gratias agere necdum
occurrimus, in subsequenti responsalem dirigimus,
per quem in charitate qua ad alterutrum nexi
sumus amplius miserante Domino constringamur.
Praeterea gloriae vestrae moeror nos vehementer afficit;
sed quia vir sapiens ea quae per consolationem
dicenda sunt cuncta novit, verbis vos consolari cessamus,
sed oratione prosequimur, petentes ut omnipotens
Deus vitam et salutem vestram vestrorumque
omnium pietatis suae protectione custodiat, et cor
<pb n="1024B"/>
vestrum in afflictione positum consoletur.
</p>
        </div2>

<div2>
          <head> <emph>1003</emph> EPISTOLA XCIX. AD OCCILIANUM TRIBUNUM HYDRUNTINUM. <hi>Hortatur ut gravatam a Viatore extribuno Hydruntinam civitatem levet.</hi> </head>
<p>Gregorius Occiliano tribuno Hydruntino.</p>
<p>Cognoscentes magnitudinem vestram de Ravennatibus
partibus cum ordinatione excellentissimi filii
nostri domni exarchi ad Hydruntinam civitatem feliciter
remeasse, grate suscepimus, et Dominum exoramus,
qui actus vestros suae propitiationis opitulatione
disponat. Sabinus siquidem frater et coepiscopus
noster ad nos veniens graves nobis civium suorum
querelas innotuit, asserens a Viatore extribuno Hydruntinae
<pb n="1024C"/>
civitatis multa se hactenus illicita pertulisse.
Magnitudinem ergo vestram paterno salutantes affectu,
hortamur ut quidquid pridem male gestum esse
cognoscitis judiciaria debeatis emendatione corrigere.
Scitis etenim quod locus ipse Ecclesiae nostrae sit
proprius; et ipsi pauci qui illic rustici remanserunt,
si in aliquibus incompetentibus angariis vel oppressionibus
affliguntur, locum ipsum deserunt, et,
quod non optamus, hostibus datur illum occasio
pervadendi. Praedictum ergo episcopum omnesque
habitatores loci ipsius vobis peculiariter commendamus,
ut non solum nullis illicitis injunctionibus
onerentur, sed magis ex commendatione nostra
vestra sibi in omnibus sentiant adesse solatia, ut et
<pb n="1024D"/>
beatus Petrus apostolorum princeps, cujus res ipsa
est, vobis retributor existat, et nos in vestris promptius
utilitatibus commodemus.
</p>
        </div2>

<div2>
          <head>EPISTOLA C. AD SABINIANUM CALLIPOLITANUM EPISCOPUM. <hi>Ne patiatur Calliponitanos angariis praegravari.</hi> </head>

<pb n="1025A"/>
<p>Gregorius Sabiniano episcopo Calliponitano.</p>
<p>Indicatum nobis est quod homines Callipolitani
castri, in quo te, propitiante Domino, esse constituimus
sacerdotem, gravibus diversorum molestiis
affligantur, atque in longinquis angariis multisque
dispendiis conterantur. Hortamur ergo fraternitatem
tuam, ut quia et locus ipse nostrae, sicut cunctis
notum est, Ecclesiae esse dignoscitur, sollicitudinem
tuam rectae defensionis zelo succendas, eosque non
permittas illicitis praegravari, quia et exemplaria
tibi privilegiorum Ecclesiae de scrinio nostro ob hoc
fecimus dari; quatenus informatus ex omnibus qualiter
<pb n="1025B"/>
habitatores loci illius defensare valeas non
ignores. Volumus etiam ut massae ipsius Calliponitanae
homines, sub sollicitudinis tuae cura, a futura
tertia indictione, habere debeas, atque de eorum relevandis
molestiis esse cautissimum; et adhibita
sollicitudinis cura, uniuscujusque vires quid praestare
de sua pensione Ecclesiae utilitatibus valeant
caute cognoscere, ac secundum vires suas <emph>1004</emph> 
ad persolvendum quemque disponere. De qua ordinatione
fraternitas tua, subtiliter facta notitia, quid
dare ipsi homines totius Callipolitanae massae possunt
indicare non differat, ut sciamus quid exinde
disponere, auxiliante Domino, valeamus. Ad Sergium
vero defensorem praecepta direximus, ut in hac vobis
re non solum non audeat esse contrarius, sed
<pb n="1025C"/>
vobis magis ubi valuerit solatia subministret.
</p>
        </div2>

<div2>
          <head>EPISTOLA CI. AD SERGIUM DEFENSOREM. <hi>Fruniscendum Ecclesiae Hydruntinae debitorem, si sponte non solvat, cogat ad judicium.</hi> </head>
<p>Gregorius Sergio defensori.</p>
<p>Reverendissimus frater noster Petrus, Hydruntinae
civitatis episcopus, questus est nobis per Vincentium
diaconum suum, Fruniscendum Ecclesiae
suae quondam filium, in multis existere debitorem;
et non solum nolle satisfacere de his quibus tenetur
obstrictus, sed etiam contemnere subire judicium.
Unde experientiae tuae praesenti auctoritate praecipimus
ut eum admonere studeat, quatenus si quid de
obstrictu Ecclesiae se redhibere cognoscit, satisfacere
<pb n="1025D"/>
dilatione postposita non desistat. Alioquin
mora cessante ad electorum te compellente accedat
judicium. Et quidquid veritate cognita mediis sacrosanctis
Evangeliis fuerit statutum, ita ad effectum
<pb n="1026A"/>
exsecutionis tua instantia perducatur, ut hujus rei
querela ad nos denuo non redeat.
</p>
        </div2>

<div2>
          <head>EPISTOLA CII. AD SERGIUM DEFENSOREM. <hi>Mancipium ab ipsius Gregorii Germano Hydruntum fugiens curet comprehendi, ac navi Romam deferri.</hi> </head>
<p>Gregorius Sergio defensori.</p>
<p>Filius noster vir magnificus Occilianus, tribunus
Hydruntinae civitatis, ad nos veniens puerum unum,
Petrum nomine, artis pistoriae, ex jure germani
nostri ad eum noscitur perduxisse. Quem nunc fuga
lapsum ad partes illas reverti cognovimus. Experientia
ergo tua antequam ad Hydruntinam civitatem
valeat is ipse contingere, sub qua valueris celeritate,
vel ad episcopum Hydruntinae civitatis, vel ad praedictum
<pb n="1026B"/>
tribunum, vel ad alium quem in loco tuo te
habere cognoscis, scripta dirigas, ut uxorem vel filios
praedicti mancipii sub omni habere debeant
cautela, atque de ipso sollicitudinem gerere, ut perveniens
valeat detineri, et mox cum rebus suis omnibus,
quaeque ad eum pertinent, navi impositis per
fidelem personam huc modis omnibus destinari. Experientia
itaque tua cum omni hoc studeat efficacia
solertiaque perficere, ne de neglectu vel mora nostros,
quod non optamus, animos offendas.
</p>
        </div2>

<div2>
          <head> <emph>1005</emph> EPISTOLA CIII. AD FORTUNATUM NEAPOLITANUM EPISCOPUM. <hi>Ne milites in monasterio virginum hospitentur.</hi> </head>
<p>Gregorius Fortunato episcopo Neapolitano.</p>
<p>Insinuavit nobis latrix praesentium Agnella abbatissa
<pb n="1026C"/>
quod intra monasterium ipsus milites hospitentur. Et
omnino de fraternitatis vestrae sollicitudine mirati
sumus cur hoc patienter tulerit, et non illud eum
omni celeritate fecerit emendari. Unde hortamur ut
vel nunc studii vestri sit instanter eis quorum interest
imminere quatenus sine aliqua excusatione tollantur
exinde, et nullus illic ulterius hospitium et
metatum accipiat, ne callidus hostis, occasionem
inveniens, de deceptione religiosi habitus, quod absit,
valeat exsultare.
</p>
        </div2>

<div2>
          <head>EPISTOLA CIV. AD FORTUNATUM NEAPOLITANUM EPISCOPUM. <hi>Ut Neapolitani cives ad concordiam redeant, virum apprime instructum Romam mittere festinet.</hi> </head>
<p>Gregorius Fortunato episcopo Neapolitano.</p>
<p>
            <pb n="1026D"/>Quorumdam in Neapolitana consistentium civitate
relationem de quibusdam capitulis Stephano deferente
suscepimus. De quibus Theodorus vir magnificus,
major populi, ad nos veniens, ante conquestus jam
<pb n="1027A"/>
fuerat a Fraternitate tua in eis fuisse praejudicia irrogata.
Sed et alteram quorumdam relationem in praedicta
urbe degentium, qui praedicti majoris populi
partem sequuntur, accepimus. Ex quibus liquido comperimus
in duas se partes populum divisisse. Et quia
nobis triste, et tibi grave est inter habitatores memoratae
civitatis prodisse discordiam, quorum unitati
studere debueras ac concordiae ideo fraternitatem
tuam his hortamur affatibus, ut, cessante omni excusatione,
personam huc instructam sub festinationem
transmittas, quae aut in electorum aut certe in deputatorum
a nobis judicio, si qua pro tuis partibus sunt
agenda, adversariorum intentionibus ac objectis per
omnia valeat respondere; ut, veritate cognita, salubrem
hic finem causa suscipiat; quatenus, rationabiliter
<pb n="1027B"/>
omnibus capitulis quae in altercationem venerant
terminatis, nulla in hac contentione ingravedo
vires accipiat, sed sola inter te et filios pax, sicut decet,
et charitas perseveret. Quia ergo exortae contentiones
nulla illic possunt ratione distingui, quippe ubi
tanta in habitatoribus est nata dissensio, <emph>1006</emph> ut
nullus sit qui possit in judicio respondere, sive detendendae
alternae partis studio remanere, ita fraternitas
tua agat, ut in transmittenda persona, sicut diximus,
nullam tarditatem qualibet excusatione subjungat.
</p>
        </div2>

<div2>
          <head>EPISTOLA CV. AD SERENUM MASSILIENSEM EPISCOPUM. <hi>Cyriacum abbatem ad Syagrium euntem commendat, monet imagines in Ecclesiis esse servandas.</hi> </head>
<p>Gregorius Sereno episcopo Massilliensi.</p>
<p>
            <pb n="1027C"/>Quod fraternitati vestrae tam sera scripta transmittimus,
non hoc torpori, sed occupationi deputate.
Latorem vero praesentium dilectissimum filium nostrum
Cyriacum, monasterii nostri Patrem, vobis in
omnibus commendamus, ut nulla hunc in Massiliensi
civitate mora detineat, sed ad fratrem et coepiscopum
nostrum Syagrium cum sanctitatis vestrae solatio, Deo
protegente, proficiscatur.</p>
<p>Praeterea indico dudum ad nos pervenisse quod
fraternitas vestra, quosdam imaginum adoratores
aspiciens, easdem in Ecclesiis imagines confregit
atque projecit. Et quidem zelum vos, ne quid manufactum
adorari posset, habuisse laudavimus, sed
frangere easdem imagines non debuisse indicamus.
Idcirco enim pictura in Ecclesiis adhibetur, ut hi
<pb n="1027D"/>
qui litteras nesciunt, saltem in parietibus videndo
<pb n="1028A"/>
legant quae legere in Codicibus non valent. Tua ergo
fraternitas et illas servare, et ab earum adoratu populum
prohibere debuit, quatenus et litterarum nescii
haberent unde scientiam historiae colligerent, et populus
in picturae adoratione minime peccaret.</p>
</div2>

<div2>
          <head>EPISTOLA CVI. AD SYAGRIUM, AETHERIUM, VIRGILIUM ET DESIDERIUM EPISCOPOS. <hi>Contra simoniacos, ac neophytos, et vetita mulierum contubernia, nec non synodorum, quae quotannis haberi debent neglectum, stylum acuit; atque ut synodi quotannis fiant. De his omnibus in synodo tractari jubet, et ad se per Cyriacum abbatem referri.</hi> </head>
<p>Gregorius Syagrio Augustodunensi, Etherio Lugdunensi,
Virgilio Arelatensi, et Desiderio Viennensi
episcopis Galliarum a paribus.</p>
<p>Caput nostrum, quod Christus est, ad hoc sua esse
<pb n="1028B"/>
membra nos voluit, ut per compagem charitatis et
fidei, <emph>1007</emph> unum nos in se corpus efficeret. Cui
ita corde adhaerere nos convenit, ut quia sine ipso
nihil esse possumus, per ipsum possimus esse quod
dicimur. Ab arce capitis nostri res nulla nos dividat,
ne ab ea, si ejus esse membra refugimus, relinquamur,
et velut ejecti de vite palmites arescamus. Ut
ergo Redemptoris nostri esse habitaculum mereamur,
in dilectione ipsius toto mentis studio maneamus.
Ipse namque ait: <hi>Qui diligit me, sermonem meum
servabit, et Pater meus diliget eum, et ad eum veniemus,
et mansionem apud eum faciemus <note>(Joan. XIV, 23)</note>
            </hi>.
Sed quoniam bonorum auctori haerere aliter non
valemus, nisi cupiditatem a nobis, quae omnium
<pb n="1028C"/>
malorum radix est, abscindamus <note>(Grat. dist. XLVII, c.
7)</note>, per scripta praesentia, quae alterno adinvicem
desideratae visitationis sermone nos sociant, fraternitatem
vestram institutis apostolicis convenimus, ut,
Patrum regulis et praeceptis Dominicis innitentes, de
templo fidei avaritiam, quae idolorum est servitus
excludamus, ut in domo Domini nil noxium, nilque
sinamus adesse confusum.</p>
<p>Nuntio siquidem apud nos olim discurrente vulgatum
est quod in Galliarum partibus sacri ordines per
simoniacam haeresim conferantur. Et vehementi taedio
moeroris afficimur, si in ecclesiasticis officiis
quemquam habet locum pecunia, et fit saeculare quod
sacrum est. Quicunque ergo hoc pretii studet datione
mercari, dum non officium, sed nomen attendit, sacerdos
<pb n="1028D"/>
non esse, sed dici tantummodo maniter concupiscit
<pb n="1029A"/> <note>(Grat. I, q. I, c. 2)</note>.
Quid scilicet? quid per
hoc aliud agitur, nisi ut nulla de actu probatio, nulla
sollicitudo de moribus, nulla sit de vita discussio,
sed ille solummodo dignus, qui dare pretium suffecerit,
aestimetur? Ex qua re si recti libraminis examinatione
pensetur, dum improbe ad inanem gloriam
locum festinat utilitatis arripere, eo ipso magis quod
honorem quaerit, indignus est. Sicut autem <note>(Grat. I,
q. LXVI, c. 3)</note> is qui invitatus renuit, quaesitus fugit,
sacris est altaribus admovendus, sic qui ultro ambit,
vel importune se ingerit, est procul dubio repellendus.
Nam qui sic nititur ad altiora conscendere
quid agit nisi ut crescendo decrescat, et ascendendo
exterius interius ad profunda descendat?
Itaque, fratres charissimi, in Sacerdotibus ordinandis
sinceritas vigeat, sit simplex sine venalitate consensus,
<pb n="1029B"/>
pura praeferatur electio, ut ad summam sacerdotii
non suffragio venditorum provectus, sed Dei
credatur esse judicio. Nam quia grave omnino sit facinus
Dei donum velle pretio comparare vel vendere,
evangelica est testis auctoritas <note>(Matth. XXI)</note>. Templum
enim Dominus et Redemptor noster ingressus,
cathedras vendentium columbas evertit. Quid aliud
est columbas vendere, nisi pretium de mannum impositione
percipere, et Sanctum Spiritum, quem omnipotens
Deus hominibus tribuit, venundare? Quorum
sacerdotium ante Dei oculos cadere, cathedrarum
utique patenter eversione signatum est. Et tamen
exerit adhuc nequitiae pravitas vires suas. Nam cogit
vendere quos decipit ut emerent. Et dum non attenditur
quod divina voce praecipitur: <hi>Gratis accepistis,
<pb n="1029C"/>
gratis date <note>(Matth. X, 8)</note>
            </hi> agitur ut crescat, <emph>1008</emph> 
et geminata fiat in uno eodemque delicti contagio
ementis scilicet et vendentis. Et cum liqueat <note>(Grat. I,
q. I, c. 13)</note> hanc haeresim in Ecclesia ante omnes radice
pestifera subrepsisse, atque in ipsa sua origine apostolica
esse detestatione damnatam, cur non cavetur,
cur non perpenditur quia benedictio <note>(Grat. I q. I. c. 4)</note> 
illi in maledictionem convertitur, qui ad hoc ut fiat
haereticus promovetur?</p>
<p>Plerumque ergo adversarius animarum, dum non
potest in his quae ad faciem sunt prava subripere,
callide specie quasi pietatis injecta nititur supplantare,
suadetque forsitan debere ab habentibus accipi, ut sit
quod possit non habentibus erogari, dummodo vel
<pb n="1029D"/>
sic venena mortifera, eleemosynae celata obumbratione,
transfundat. Nam nec venator feram, aut avem
auceps deciperet, vel piscem piscator caperet; si
aut illi laqueum in aperto proponerent, aut ille hamum
esca absconditum non haberet. Omnino ergo
metuenda et cavenda est hostis astutia, ne quos aperta
<pb n="1030A"/>
nequit tentatione subvertere, latente telo saevius valeat
trucidare. Neque enim eleemosyna reputanda est,
si pauperibus dispensetur quod ex illicitis rebus
accipitur, quia qui hac intentione male accipit ut
quasi bene dispenset, gravatur potius quam juvatur <note>(Grat. I, q. I, c. 27)</note>.
Eleemosyna Redemptoris nostri
oculis illa placet, quae non de illicitis et iniquitate congeritur,
sed quae de rebus concessis et bene acquisitis
impenditur <note>(Grat. XIV, q. 5, c. 7)</note>. Unde etiam
illud certum est, quia etsi monasteria aut xenodochia
vel quid aliud de pecunia quae pro sacris ordinibus
datur, construantur, mercedi non proficit,
quoniam dum perversus et emptor honoris in locum
sanctum transmittitur, et alios ad sui similitudinem
sub commodi datione constituit, plura male ordinando
<pb n="1030B"/>
destruit quam ille potest aedificare qui ab eo
pecuniam ordinationis accepit. Ne ergo sub obtentu
eleemosynae cum peccato aliquid studeamus accipere,
aperte Scripturae sacrae ordo nos prohibet, dicens: <hi>Hostiae impiorum abominabiles, quae offeruntur
ex scelere 
 <note>(Prov. XXI, 27)</note>
            </hi>. Quidquid enim in Dei sacrificio
ex scelere offertur, omnipotentis Dei non
placat iracundiam, sed irritat. Hinc rursus scriptum
est: <hi>Honora Dominum de tuis justis laboribus <note>(Prov. III, 9)</note>
            </hi>.
Qui ergo male tollit ut quasi bene
praebeat, constat sine dubio quia Dominum non honorat.
Hinc quoque per Salomonem dicitur: <hi>Qui
offert sacrificium de substantia pauperis, ac si victimet
filium in conspectu patris <note>(Eccli. XXXIV, 24)</note>
            </hi>.
Quantus autem dolor patris sit perpendamus, si in
<pb n="1030C"/>
ejus conspectu filius victimetur. Et hinc facile cognoscimus
quantus apud Deum dolor exasperatur,
quando ei sacrificium ex rapina tribuitur. Nimis ergo
declinandum est, dilectissimi fratres, sub obtentu
eleemosynae, peccata simoniacae haereseos perpetrare.
Nam aliud est propter peccata eleemosynas facere,
aliud propter eleemosynas peccata committere.</p>
<p>Hoc quoque <note>(Grat. dist. 59, c. 3)</note> ad nos pervenisse
non dissimili dignum detestatione complectimur,
quod quidam, desiderio honoris inflati, defunctis
episcopis tonsurantur, et fiunt repente ex
laicis sacerdotes, atque inverecunde religiosi propositi
ducatum arripiunt, qui nec esse adhuc milites
didicerunt. <emph>1009</emph> Quid putamus quod isti subjectis
<pb n="1030D"/>
praestituri sunt, qui antequam discipulatus limen
attingant, tenere locum magisterii non formidant?
Qua de re necesse est ut si et quamvis inculpati
quisquam sit meriti, ante tamen per distinctos ordines
ecclesiasticis exerceatur officiis. Videat quod
imitetur, discat quod doceat, informetur quod teneat;
<pb n="1031A"/>
ut postea non debeat errare, qui eligitur viam
errantibus demonstrare. Diu ergo religiosa meditatione
poliatur ut placeat, et sic lucerna super candelabrum
posita luceat, ut adversa ventorum vis irruens
conceptam eruditionis flammam non exstinguat,
sed augeat. Nam cum scriptum sit: <hi>Ut prius
quis probetur, et sic ministret <note>(I Tim. III, 10)</note>
            </hi>, multo
amplius ante probandus est, qui populi intercessor
assumitur, ne fiant causa ruinae populi sacerdotes
mali. Nulla igitur contra hoc excusatio, nulla potest
esse defensio, quia cunctis liquido notum est quae
sit in hujus rei diligentia sancti et egregii sollicitudo
doctoris, qui neophytum ad ordines vetat sacros accedere <note>(I Tim. III)</note>.
Sicut autem tunc neophytus dicebatur <note>(Grat. dist. 48, c. 2)</note> 
 qui in initio in sanctae fidei
<pb n="1031B"/>
erat conversatione plantatus, sic modo neophytus
habendus est qui repente in religionis habitu
plantatus, ad ambiendos honores sacros irrepserit.
Ordinate ergo ad ordines ascendendum est; nam
casum appetit qui ad summa loci fastigia postpositis
gradibus per abrupta quaerit ascensum. Et cum idem
Apostolus doceat inter alia sacri ordinis instituta discipulum,
manum non esse cuiquam citius imponendam <note>(I Tim. V)</note>,
quid hoc celerius, quidve praecipitantius
quam ut exordiatur a summitate principium,
 et ante incipiat esse episcopus quam minister?
Quisquis ergo sacerdotium non ad elationis pompam,
sed ad utilitatem adipisci desiderat, prius vires suas
cum hoc quod est subiturus onere metiatur, ut et
impar abstineat, et ad id cum metu, etiam qui se
<pb n="1031C"/>
sufficere existimat, accedat.</p>
<p>Ab re autem non facimus si ad argumentum rationabilium
usum rerum irrationabilium colligamus.
Apta namque aedificationibus de silvis ligna succiduntur,
nec tamen adhuc viridibus aedificii pondus
imponitur, nisi eorum viriditatem multorum dierum
mora siccaverit, et apta ad necessarium usum effecerit.
Quae observantia si forte negligitur, citius superimposita
mole franguntur, et gignit ruinam ad
auxilium res provisa.</p>
<p>Hinc etenim et medici, qui curam gerunt de corpore,
quaedam adjutoria recenti adhuc confectione
formata indigenti non offerunt, sed maceranda temporibus
derelinquunt. Nam si immature quis dederit,
dubium non est quia fit causa periculi, res salutis.
<pb n="1031D"/>
Discant itaque, discant in officio suo sacerdotes, quibus
animarum credita est cura, servare quod diversarum
artium homines docente ratione custodiunt, et
a praecipiti se ambitione, etsi non metu, saltem pudore
contineant.</p>
<p>Sed ne forsan adhuc se pravae consuetudinis
quisquam velit objectu defendere, fraternitatis vestrae
<pb n="1032A"/>
discretio <emph>1010</emph> rationis eos freno coerceat, et
labi in illicitis non permittat, quia quidquid ultione
dignum est, non ad imitationis, sed ad exemplum
potius debet correptionis adduci.</p>
<p>Neque autem hoc quod similiter corrigendum est
patimur negligenter omittere. Nam quid prodest
cuncta muniisse, si per unum locum perniciosus
hosti praebeatur accessus? Cum his itaque qui in sacro
sunt ordine constituti habitare mulieres prohibeantur.
De quibus, ne antiquus humani generis
inimicus exsultet, omnium definiendum consensu est
ut praeter eas quas sacri canones complectuntur,
alias secum mulieres habere non debeant. Quae interdictio
etsi forte aliquibus ad tempus amara est,
certum est quia postmodum ex ipsa animae utilitate
<pb n="1032B"/>
dulcescit, si unde inimicus superare potuit, superetur.</p>
<p>Nec hoc quoque in hac sollicitudinis parte relinquimus,
quod de habendis per parochias conciliis,
Patrum providentia, utilitatis causa sancitum est.
Unde ne qua inter fratres dissensio, ne qua inter
praepositos et subjectos sint fomenta discordiae, in
unum convenire sacerdotes necesse est, ut et de ingruentibus
causis disceptatio, et sit salubris de ecclesiastica
observatione collatio; quatenus dum per hoc
et praeterita corriguntur, et regulam futura suscipiunt,
omnipotens ubique Dominus fratrum concordia
collaudetur. Cujus vobis adesse praesentiam, si
haec observabitis, scitote, quia scriptum est: <hi>Ubi fuerint
congregati duo aut tres in nomine meo, ibi sum in
<pb n="1032C"/>
medio eorum <note>(Matth. XVIII, 20)</note>
            </hi>. Si ergo adesse dignabitur
ubi duo vel tres fuerint, quanto magis non
deerit, ubi plures convenerint sacerdotes? Et quidem
quia de habendo bis in anno concilio Patrum sit regulis
statutum, non latet. Sed ne forte aliqua impleri
hoc necessitas non permittat, semel tamen sine excusatione
aliqua decernimus congregari, ut exspectatione
concilii nihil pravum, nihil praesumatur illicitum.
Nam plerumque etsi non amore justitiae, metu
tamen examinis abstinetur ab hoc quod omnium notum
est posse displicere judicio. Hanc, fratres charissimi,
observantiam nostris relinquendam posteris
teneamus, et omnia quae ad eruditionem nostram sacris
apicibus scripta sunt meditemur, atque ad ea
quoscunque possumus incitemus. Certum quippe est
<pb n="1032D"/>
quia si toto corde praeceptis nos salutaribus occupamus,
omnem vitiorum labem effugimus, quia dum in
his quibus aedificamur innitimur, locum sine dubio
deceptionis excludimus.</p>
<p>De his itaque quae superius dicta sunt, fraternitatem
vestram, auctore Deo, volumus synodum congregare,
atque in ea reverendissimo fratre nostro
<pb n="1033A"/>
 Aregio coepiscopo, et dilectissimo filio nostro Cyriaco
abbate mediantibus, omnia quae sanctis canonibus,
sicut praediximus, sunt adversa, districte sub
anathematis interpositione damnentur, id est, ut
nullus pro adipiscendis ecclesiasticis ordinibus dare
aliquod commodum praesumat, vel pro datis accipere,
nec ex laico habitu quisquam repente audeat ad
locum sacri regiminis <emph>1011</emph> pervenire. Neque ut
aliae mulieres cum sacerdotibus habitent, nisi hae quae
sacris, ut praedictum est, canonibus sunt permissae.
De quibus cunctis reverendissimus frater noster
Syagrius episcopus cum omni synodo, dilectissimo
filio nostro Cyriaco abbate remeante, nobis quae acta
sunt, studeat renuntiare; ut subtiliter agnoscentes
quid, et cum qua cautela, vel qualiter sit decretum,
<pb n="1033B"/>
omnipotenti Deo de vita vestra ac moribus gratias
incessabiliter persolvamus. <note>( <hi>Vide ep. seq.</hi> )</note>
          </p>
</div2>

<div2>
          <head>EPISTOLA CVII. AD AREGIUM EPISCOPUM VAPINCENSEM. <hi>Eum de suorum obitu consolatur, hortaturque ut sollicite suo munere fungatur. Dalmaticarum usum illi, et archidiacono ejus permittit jubetque ut synodo per Syagrium cogendae intersit.</hi> </head>
<p>Gregorius Aregio episcopo de Galliis.</p>
<p>Fraternitatis vestrae afflictio, quam de amissionis
vestrorum vos hominum habuisse cognovimus, tantam
nobis causam moeroris injecit, ut quia nos de duobus
charitas unum fecit, cor nostrum in vestris specialiter
tribulationibus sentiremus. Sed in hoc dolore
multum me consolata est sanctitatis vestrae ad animum
<pb n="1033C"/>
reducta discretio, quam et patienter ferre tristitiam,
et decet de morte, spe vitae alterius, longam
non habere moestitiam. Ne tamen aliqua adhuc tribulatio
in vestra mente se teneat hortor, quiesce dolere,
desine tristis esse. Nam indecens est de illis taedio
afflictionis addici, quos credendum est ad veram vitam
moriendo pervenisse. Habent forsitan illi justam
longi doloris excusationem, qui vitam alteram nesciunt,
<pb n="1034A"/>
qui de hoc saeculo ad melius esse transitum
non confidunt. Nos autem qui novimus, qui hoc credimus
et docemus, contristari nimium de obeuntibus
non debemus, ne quod apud alios pietatis tenet speciem,
hoc magis nobis in culpa sit. Nam diffidentiae
quodammodo genus est, contra hoc quod quisque
praedicat torqueri moestitia, dicente Apostolo: <hi>Nolumus
autem vos ignorare, fratres, de dormientibus, ut
non contristemini, sicut et caeteri qui spem non habent <note>(I Thess. IV, 12)</note>
            </hi>.</p>
<p>Hac itaque, frater charissime, ratione prospecta,
studendum nobis est ut, sicut diximus, de mortuis
non affligamur, sed affectum viventibus impendamus,
quibus et pietas ad utilitatem et sit ad fructum dilectio.
Proinde objurgando, hortando, <emph>1012</emph> suadendo,
<pb n="1034B"/>
blandiendo, consolando prodesse quibus possumus
festinemus. Lingua nostra bonis fomentum sit, pravis
aculeus; tumidos retundat, iratos mitiget, pigros
exacuat, desides hortatu succendat, refugientibus
suadeat, asperis blandiatur, desperatos consoletur:
ut quia ductores dicimur, viam salutis gradientibus
ostendamus. Simus in custodia vigilantes, aditus
contra hostis insidias solliciti muniamus. Et si quando
per devia ovem de commissis gregibus error abduxerit,
toto illam adnisu ad caulas revocare dominicas
contendamus, ut de pastoris nomine quod habemus,
non supplicium, sed praemium consequamur. Quia
ergo in his omnibus divinae gratiae adjutorio opus est,
omnipotentis Dei assiduis precibus clementiam exoremus,
quatenus ad haec nobis operanda et velle
<pb n="1034C"/>
tribuat, et posse concedat, atque in ea nos via cum
fructu boni operis, quam se Pastor pastorum esse
testatus est, dirigat; ut sine quo facere nihil assurgimus,
per ipsum implere omnia valeamus.</p>
<p>Praeterea <note>(Grat. dist. 23, c. 10)</note> communis filius
Petrus diaconus nobis innotuit quod fraternitas vestra
tempore quo hic fuit, poposcerit ut sibi et archidiacono
suo utendi dalmaticis licentiam praeberemus.
<pb n="1035A"/>
Sed quia ita hominum suorum infirmitate compulsus
festinanter abscessit, ut nec ipse moeror incumbens
diutius, ut dignum erat et res desiderata poscebat,
sineret imminere; et nos in multis implicitos, ecclesiasticae
rationis consideratio novum hoc inconsulte
et subito non permitteret indulgere; idcirco postulatae
rei prolongatus effectus est. Nunc vero charitatis tuae
bona revocantes ad animum, hujus auctoritatis nostrae
serie petita concedimus, atque te vel archidiaconum
tuum dalmaticarum usu decorandos esse concessimus,
easdemque dalmaticas dilectissimo filio
nostro Cyriaco abbate deferente transmisimus.</p>
<p>Praeterea <note>(Grat. dist. 100, c. 5)</note> in ea synodo quam
contra simoniacam haeresim per fratrem et coepiscopum
nostrum Syagrium decrevimus congregari,
<pb n="1035B"/>
sanctitatem vestram volumus interesse, atque eidem
fratri ita pallium quod transmisimus tribui, si prius
se promiserit illicita quae prohibuimus per definitionem
synodi a sancta Ecclesia removere. De qua synodo
omnem nobis subtiliter ordinem tuam fraternitatem
volumus scriptis discurrentibus nuntiare, ut
ipse, cujus nobis sanctitas valde experta est, nos
reddas de omnibus certiores.</p>
</div2>

<div2>
          <head> <emph>1013</emph> EPISTOLA CVIII. AD SYAGRIUM EPISCOPUM. <hi>Laudat eum ob operam Augustino navatam; pallii usum concedit; statuit ut Ecclesia Augustodunensis primum in ea provincia post Lugdunensem locum obtineat; de synodo iterum.</hi> </head>
<p>Gregorius Syagrio episcopo Augustodunensi.</p>
<p>
            <pb n="1035C"/>Magistra bonorum omnium charitas, quae nil sapit
extraneum, nil asperum, nil confusum, ita exercet
corda et corroborat, ut nihil grave, nil difficile, sed
fiat totum dulce quod agitur. Hujus igitur cum sit
proprium nutrire concordia, servare composita,
dissociata conjungere, prava dirigere, et virtutes
caeteras perfectionis suae munimine solidare, quisquis
in ejus radices se inserit, nec a viriditate deficit,
nec a fructibus inanescit, quia humorem fecunditatis
opus efficax non amittit. Atque ideo multum tibi,
dilectissime frater, in Domino condelector atque
congaudeo, quod sic eadem charitate te praeditum
multorum testificatione comperio, ut et ipse quae
sacerdotis sunt decenter exhibeas, et aliis te laudabiliter
imitandum ostendas.</p>
<p>Quia igitur in praedicationis opere, quam diu cogitans
<pb n="1035D"/>
Anglorum genti per Augustinum tunc monasterii
mei praepositum, nunc fratrem et coepiscopum
nostrum, impendere studui, ita sollicitum atque devotum
adjutoremque in omnibus te, ut oportuit,
<pb n="1036A"/>
fuisse cognovimus, ut magnum me sibi fraternitas
tua hac de re faceret debitorem, tantae rei consideratione
 commonitus, ne infructuosus erga te viderer
existere, fraternitatis tuae petitionem nulla pertuli
ratione postponere. Proinde secundum postulationis
tuae desiderium pallii te usu, quod intra ecclesiam
tuam habere debeas, ad sacra tantum missarum
solemnia celebranda, Deo auctore, praevidimus
honorandum. Quod tamen ita tibi dandum esse
decrevimus, si prius per synodi definitionem emendare
promiseris quae corrigenda mandavimus, quia
dignum profecto esse credidimus, ut cum mentis
gravitate qua Deo te propitio pollere didicimus, habitus
quoque exterioris clarior in te cultus accresceret,
praesertim cum id te non ad superfluae elationis
<pb n="1036B"/>
pompam, sed pro genio et honore tuae arbitremur
Ecclesiae petivisse. Cujus ne indumenti munificentiam
nudam videamur quodammodo contulisse,
hoc etiam pariter prospeximus concedendum, ut
metropolitae suo per omnia loco et honore servato,
Ecclesia civitatis Augustodunae, cui omnipotens Deus
praeesse te voluit, post Lugdunensem Ecclesiam esse
debeat, et hunc sibi locum et ordinem ex nostrae
auctoritatis indulgentia vendicare. Caeteros vero
episcopos <note>(Grat. dist. 17, c. 7)</note> secundum ordinationis
suae tempus, sive ad consedendum in concilio,
sive ad subscribendum, vel in qualibet alia re sua
attendere loca <emph>1014</emph> decernimus, et suorum sibi
praerogativam ordinum vendicare, quia omnino rationis
ordo nos admonet <note>(Dist. 100, c. 9)</note> ut cum
<pb n="1036C"/>
usu Pallii aliqua simul sicut diximus, largiri privilegia
debeamus.</p>
<p>Sed quoniam cum honoris augmento cura quoque
sollicitudinis debet excrescere, ut cultui vestium
actionis quoque ornamenta conveniant, oportet ut
enixius in cunctis se studiis vestra fraternitas
exerceat. Circa subjectorum actus sit vigilans,
vestrum illis exemplum instructio et vita magistra
sit. Linguae vestrae exhortatione discant quod metuant,
et doceantur quod diligant; ut dum talenta
credita lucro multiplicato reddideris, in die retributionis
audire sis meritus: <hi>Euge serve bone et fidelis,
intra in gaudium Domini tui <note>(Matth. XXV, 23; Luc.
XIX)</note>
            </hi>.</p>
<p>Curam praeterea congregandae synodi, quam vobis
atque aliis fratribus nostris pro illicitarum rerum
<pb n="1036D"/>
prohibitione fiendam scripsimus, vestrae specialiter
sollicitudini noveritis incumbere. Unde quia praecellentissimos
filios nostros Francorum reges magnam
vobis novimus dilectionem impendere, omni vos
<pb n="1037A"/>
studio omnique agere annisu necesse est ut quod de
synodo congreganda mandavimus fraternitatis vestrae
vigilantia compleatur, atque omnia illic quae
pro animarum salute scripsimus censeantur; quatenus
per hoc, et vos zelum vestrum et qualiter vobis
illicita displiceant ostendatis, et nos utiliter providisse,
qui vestram ad hoc prae caeteris personam
elegimus, videamur. <note>(Vide sup. epist. 106 et 107.)</note> </p>
</div2>

<div2>
          <head>EPISTOLA CIX. AD BRUNICHILDEM REGINAM FRANCORUM. <hi>De iis qui ex laicis repente fiunt episcopi, aut per simoniam ordinantur. Ut synodum ad haec exstirpanda cogi jubeat, atque edicto constituat ne Judaeis Christiana mancipia habere liceat.</hi> </head>
<p>Gregorius Brunichildae reginae Francorum.</p>
<p>
            <pb n="1037B"/>Postquam excellentiae vestrae sollicitudo regia est
ubique gubernatione laudabilis, ad augmentum gloriae
suae vigilantiorem se debet et providam exhibere,
ut quos consilio regit exterius, perire interius non
permittat; quatenus per fructum piae sollicitudinis,
post hujus, quod geritis, temporalis regni fastigium,
ad aeterna, Deo auctore, gaudia possitis et regna
pertingere. Quod quidem hac vobis confidimus posse
ratione contingere, si inter alia bona de ordinandis
curam sacerdotibus gesseritis. Quorum officium in
tantam illic, sicut didicimus, ambitionem perductum
est, ut sacerdotes subito, quod grave nimis est, ex
laicis ordinentur <note>(Grat. Dist. 61, c. 1)</note>. Sed quid isti
acturi, quid populo praestituri sunt, qui non ad utilitatem,
sed fieri ad honorem episcopi concupiscunt?
<pb n="1037C"/>
Hi ergo qui necdum quod docere debeant didicerunt,
quid aliud agunt, nisi ut paucorum provectus illicitus
fiat multis interitus, et <emph>1015</emph> in confusionem
ecclesiasticae moderationis observantia deducatur,
quippe ubi nullus regularis ordo servatur? Nam
qui ad ejus regimen improvidus et praecipitatus accedit,
qua admonitione subjectos aedificet, cujus
exemplum non rationem docuit, sed errorem? Pudet
profecto, pudet aliis imperare quod ipse nescit
custodire.</p>
<p>Nec illud quidem quod similiter emendationi tradendum
est praeterimus, sed omnino execrabile, et
esse gravissimum detestamur, quod sacri illic ordines
per simoniacam haeresim, quae prima contra
Ecclesiam orta et districta maledictione damnata est,
<pb n="1037D"/>
conferantur. Hinc ergo agitur ut sacerdotii dignitas
in despectu et sanctus sit honor in crimine. Perit
itaque reverentia, adimitur disciplina, quia qui culpas
debuit emendare committit, et nefaria ambitione honorabilis
sacerdotii ducitur in depravatione censura.
<pb n="1038A"/>
Nam quis denuo veneretur quod venditur, aut non
vile putet esse quod emitur? Unde valde contristor,
et terrae illi condoleo, quia dum sanctum Spiritum,
quem per manus impositionem omnipotens Deus hominibus
largiri dignatur, divino munere habere despiciunt,
sed praemiis assequuntur, sacerdotium illic
subsistere diu non arbitror. Nam ubi dona supernae
gratiae venundantur, ad Dei servitium non vita
quaeritur, sed magis contra Deum pecuniae venerantur.
Quia igitur tantum facinus non solum illis periculum,
verum etiam vestro regno satis est noxium,
salutantes excellentiam vestram paterno affectu, petimus
ut de hujus pravitatis emendatione Deum vobis
placabilem faciatis. Et ut nulla deinceps valeat
occasione committi, synodum fieri jussio vestra constituat,
<pb n="1038B"/>
ubi, praesente dilectissimo filio nostro Cyriaco
abbate, sub districta anathematis interpositione debeat
interdici, ne ullus ex laico habitu subito ad episcopatus
audeat gradum accedere, neque pro ecclesiasticis
ordinibus quilibet quidquam dare vel ausus
sit accipere, ut Dominus et Redemptor noster sic
quae vestra sunt faciat, sicut excellentiam vestram
in iis quae sua sunt pia esse viderit devotione sollicitam.
Curam vero et sollicitudinem ejusdem synodi,
quam fiendam decrevimus, fratri coepiscopoque nostro
Syagrio, quem vestrum proprium novimus
specialiter delegare curavimus; quem petimus ut et
supplicantem libenter audire et ope juvare dignemini,
quatenus quod ad mercedem vestram respiciat,
remoto hujus mali contagio, in cunctis finibus
<pb n="1038C"/>
juri vestro subjectis pia et Deo placita procedat
ordinatio sacerdotum.</p>
<p>Cui fratri nostro pro eo quod se in ea praedicatione
quae Anglorum genti, auctore Domino, facta est
devotum vehementer exhibuit, pallium ad missarum
solemnia utendum transmisimus, ut quia adjuvare
spiritalia studuit, apostolorum principis <emph>1016</emph> solatio
in ipso quoque inveniatur spiritali ordine profecisse.</p>
<p>Omnino praeterea admirati sumus cur et in regno
vestro Judaeos Christiana mancipia possidere permittitis.
Quid enim sunt Christiani omnes nisi membra
Christi? Quorum videlicet membrorum caput
cuncti novimus quia fideliter honoratis. Sed quam
diversum sit excellentia vestra perpendat caput honorare,
<pb n="1038D"/>
et membra ipsius hostibus calcanda permittere.
Atque ideo petimus ut excellentiae vestrae constitutio,
de regno suo hujus pravitatis mala removeat;
ut in hoc vos amplius dignam cultricem omnipotentis
Domini demonstretis, quod fideles illius
<pb n="1039A"/>
ab inimicis ejus absolvitis. <note>(Cf. Joan. Diac. l. III,
c. 2.)</note> </p>
</div2>

<div2>
          <head>EPISTOLA CX. AD THEODERICUM ET THEODEBERTUM REGES FRANCORUM. <hi>Quod multi per simoniam ordinentur, tributa a praediis ecclesiasticis exigantur, ex laicis repente fiant episcopi. Synodum ad haec emendanda celebrari curent, statuantque ne Judaeis Christiana mancipia habere liceat.</hi> </head>
<p>Gregorius Theoderico et Theodeberto regibus
Francorum.</p>
<p>Cum regni vestri nomen inter caetera gratia
olim Christianae religionis effulserit, valde studendum
est ut unde gloriosiores caeteris gentibus eminetis,
inde omnipotenti Domino qui dat salutem regibus
<pb n="1039B"/>
perfectius placeatis et fidem quam colitis adjutricem
in omnibus habeatis. Optaveramus quidem,
praecellentissimi filii, nostrum ad vos sola dirigere
visitatione sermonem, ut charitatis officiis paternum
monstraremus affectum. Sed quia nimium nos res
constristat illicita, sic unum convenit exhibere, ut
aliud sub silentio, quod emendatione indiget, minime
relinquamus. Quod si diligenter attenditis, pro
salutis vestrae nos loqui prorsus incolumitate cognoscetis.</p>
<p>Fertur autem <note>(Grat. 1, q. 1, c. 28)</note> simoniacam
haeresim, quae prima contra Dei Ecclesiam diabolica
plantatione subrepsit, et in ipso ortu suo telo
apostolicae ultionis percussa atque damnata est, in
regni vestri finibus dominari, cum in sacerdotibus
fides sit eligenda cum vita. Si vita deest, fides meritum
<pb n="1039C"/>
non habet, beato Jacobo attestante, qui ait: <hi>Fides sine operibus mortua est 
 <note>(Jac. II, 18)</note>
            </hi>. Quae enim
opera esse valeant sacerdotis, qui honorem tanti sacramenti
convincitur obtinere per praemium? Ex
qua re agitur, ut ipsi quoque qui sacros ordines
appetunt non vitam corrigere, non mores componere
studeant, sed divitias quibus honor sacer emitur
satagant congregare. Hinc fit etiam ut insontes <emph>1017</emph> 
et pauperes a sacris ordinibus prohibiti despectique
resiliant. Et dum innocentia pauperis displicet, dubium
<pb n="1040A"/>
non est quod praemium illic delicta commendet,
quia ubi aurum placet, et vitium. Hinc igitur
non solum in ordinatoris et ordinati animam lethale
 vulnus infigitur, verum etiam excellentiae
vestrae regnum, vestrorum episcoporum culpa, quorum
magis intercessionibus juvari debuerat, praegravatur.
Si enim is dignus sacerdotio creditur, cui
non actionis merita, sed praemiorum copia suffragatur,
restat ut nihil sibi in honores ecclesiasticos
gravitas, nil defendat industria, sed totum auri profanus
amor obtineat. Et dum vitia munerantur
honore, in locum ultoris is qui fortasse fuerat ulciscendus
adducitur; atque hinc sacerdotes non
proficere, sed perire potius indicantur. Vulnerato
namque pastore, quis curandis ovibus adhibeat medicinam?
<pb n="1040B"/>
Aut quando populum orationis clypeo tueatur,
qui jaculis se hostilibus feriendum exponit? Aut
qualem de se fructum producturus est, cujus gravi
peste radix infecta est? Major ergo metuenda est
locis illis fore calamitas, ubi tales intercessores ad
locum regiminis adducuntur, qui Dei in se magis
iracundiam provocent, quam per semetipsos populis
placare debuerant.</p>
<p>Audivimus autem quia Ecclesiarum praedia tributa
 nunc praebeant, et magna super hoc admiratione
suspendimur, si ab eis illicita quaerantur accipi,
quibus etiam licita relaxantur.</p>
<p>Nec hoc quoque malum sollicitudo nostra patitur
negligenter omittere, quod quidam, instinctu gloriae
inanis illecti, ex laico repente habitu, sacerdotii honorem
<pb n="1040C"/>
arripiunt, et, quod dicere pudet et grave tacere
est, regendi rectores, et qui docendi sunt doctores,
 nec erubescunt videri, nec metuunt. Ducatum
animarum impudenter assumunt, quibus via omnis
ignota ductoris est, et quo vel ipsi gradiantur ignari
sunt. Quod quam pravum quamve sit temerarium saeculari
etiam ordine et disciplina monstratur. Nam
dum dux exercitus nonnisi labore et sollicitudine
expertus eligitur, quales animarum duces esse debeant,
qui episcopatus culmen immatura cupiunt festinatione
conscendere, hujus saltem rei comparatione
<pb n="1041A"/>
considerent, et aggredi repente inexpertos labores
abstineant, ne caeca honoris ambitio et ipsis in poenam
sit, et aliis pestifera erroris semina jaciat, quippe
qui non didicerunt quod ipsi doceant. Proinde paterno
salutantes affectu <emph>1018</emph> petimus, excellentissimi
filii, ut hoc tam detestabile malum de regni vestri
studeatis finibus prohibere, et nulla apud vos excusatio,
nulla contra animam vestram suggestio locum
inveniat, quia facientis procul dubio culpam habet,
qui quod potest corrigere negligit emendare. Qua de
re, ut magnum omnipotenti Domino munus valeatis
offerre, synodum congregari praecipite, in qua, sicut
fratribus coepiscopisque nostris mandavimus, praesente
dilectissimo filio nostro Cyriaco abbate, sub
anathematis debeat obligatione constitui, nullum pro
ecclesiastico ordine aliquid unquam dare, nullum
<pb n="1041B"/>
accipere, nec quemquam ex laicis ad sacerdotium
repente transire, quatenus hanc vobis mercedem et
hic et in futura vita Redemptor noster, cujus sacerdotes
interius ab hoste perire non sinitis, recompenset.</p>
<p>Omnino praeterea admirati sumus quod in regno
vestro Judaeos Christiana mancipia possidere permittitis.
Quid enim sunt Christiani omnes, nisi membra
Christi? Quorum videlicet membrorum caput
cuncti novimus quia fideliter honoratis; sed quam
diversum sit excellentia vestra perpendat caput honorare,
et membra ipsius hostibus calcanda permittere.
Atque ideo petimus ut excellentiae vestrae constitutio
de regno suo hujus pravitatis mala removeat, ut
in hoc vos amplius dignos cultores omnipotentis Domini
<pb n="1041C"/>
demonstretis, quod fideles illius ab inimicis
ejus absolvitis: <note>(Cf Joan. Diac. l. III, c. 2.)</note> 
</p>
        </div2>

<div2>
          <head>EPISTOLA CXI. AD VIRGILIUM EPISCOPUM ARELATENSEM. <hi>Confirmat privilegia per Vigilium papam Arelatensi monasterio concessa.</hi> </head>
<p>Gregorius Virgilio episcopo Arelatensi.</p>
<p>Cum piae desiderium voluntatis <note>(Grat. 25, q. 2,
c. 9)</note>, et laudandae devotionis intentio sacerdotalibus
<pb n="1042A"/>
sit semper studiis adjuvanda, cura est sollicitudinis
adhibenda, ut ea quae pro quiete monachorum religiosaeque
conversationis fuerint ordinata, nec dissimulatio
negligere, nec quaedam valeat praesumptio
perturbare. Sed sicut hoc quod ratio exigebat utiliter
oportuit definiri, ita quod definitum est non debet
violari. Igitur gloriosae memoriae Childebertus,
Francorum rex, catholicae religionis amore succensus, <emph>1019</emph> 
 intra muros Arelatensis civitatis monasterium
virorum, ut scripto reperimus, pro sua
mercede constituens, quaedam ibidem pro habitantium
sustentatione concessit. Cujus ne voluntas unquam
duceretur in irritum, et ea quae pro quiete
monachorum disposita fuerant turbarentur, quaeque
contulit in jura ejusdem monasterii, epistolis suis
<pb n="1042B"/>
apostolica petiit auctoritate firmari: hoc quoque suae
petitioni subjungens, ut eidem monasterio tam in dispositione
rerum quam in ordinatione abbatis quaedam
pariter privilegia largirentur. Sciens quippe eam apostolicae
sedi reverentiam a fidelibus exhiberi, ut quae
ejus fuissent decreto disposita nullius deinceps
illicitae usurpationis molestia quaterentur. Unde quia
effectum et regia voluntas et res valde desiderata
poscebat, a praedecessore nostro Vigilio, Romanae
sedis antistite, ad praedecessorem vestrum Aurelium
scripta transmissa sunt, ubi omnia quae amplectendae
voluntatis studium deposcebat apostolicae auctoritatis
libenter annisu firmata sunt, quia difficultatem
pati non potuit hujusmodi res petita. Sed ut
fraternitas vestra quae fuerint tempore illo decreta
<pb n="1042C"/>
cognoscat, antedicti praedecessoris nostri scripta his
praevidimus scriptis adjungi. Quibus lectione percursis,
hortamur ut omnia sacerdotali, sicut decet, studio
inviolata conserves, nihilque illic de indebitis,
nihil permittas de illicitis irrogari, nec ea quadam
patiaris usurpatione convelli. Nam licet ea quae semel
apostolicae sedis auctoritate sancita sunt nil
egeant firmitatis, ex abundantia tamen cuncta quae
pro hujus rei quiete a praedecessore nostro statuta
sunt nostra iterum auctoritate in omnibus roboramus.
<pb n="1043A"/>
Fraternitas ergo vestra ita se in custodiendis
eis exhibeat, quatenus et omnem occasionem inquietudinis
excludat, et aliis haec operari suadeat, dum
se in custodienda defuncti piissima voluntate, sollicitam,
ut decet, exhibuerit et devotam.
</p>
        </div2>

<div2>
          <head>EPISTOLA CXII. AD DESIDERIUM EPISCOPUM GALLIAE. <hi>De pallio ipsius praedecessoribus concesso nihil in Ecclesiae Romanae scrinio reperiri. Mittat proinde, si quid in Ecclesiae suae chartis invenerit.</hi> </head>
<p>Gregorius Desiderio episcopo Galliarum.</p>
<p>Fraternitatis vestrae desiderium Joannis regionarii
relatione cognovimus: quod quidem libenter parati
sumus implere, si diligenter fuerimus de his quae
retulit informati. Inquit autem a vestra sibi relatum
dilectione quod Ecclesiae vestrae quaedam olim privilegia
<pb n="1043B"/>
ab apostolica sede concessa sint, atque usum
pallii ejus sacerdotes <emph>1020</emph> antiquitus habuisse.
Quod quia vobis magnopere poscitis reformari, in
Ecclesiae nostrae scrinio requiri fecimus, et inveniri
nil potuit. Sed quoniam quanto studiosius ista cupitis
adipisci, tanto vos arbitramur esse sollicitos, in requirendis
chartis Ecclesiae vestrae vigilantius curam
impendite; et si qua exinde scripta inveniri potuerint,
quae nos valeant informare, huc curae vestrae
sit transmittere. Nam qui nova concedimus, vetera
libentissime reparamus.
</p>
        </div2>

<div2>
          <head>EPISTOLA CXIII. AD SYAGRIUM EPISCOPUM AUGUSTODUNENSEM. <hi>Ut Menatem et Theodorum Episcopos in Italiam redire compellat.</hi> </head>
<p>
            <pb n="1043C"/>Gregorius Syagrio episcopo Augustodunensi.</p>
<p>Cum sacerdotalis dignitas aliis videatur dignitatibus
eminere, ita quisquis ea ornatus est, cunctis se
imitandum debet ostendere, ut exemplo suo nulli
nocere, sed vitam potius valeat componere subjectorum.
Nam si actus dissentiat a nomine, quanto
pontificatus ipse plus erigit, tanto magis addicit. Itaque
Menatem quemdam episcopum, qui illuc de
 dioecesi Romanae Ecclesiae nostra ordinatione profectus
est, in tanta se levitate didicimus exhibere, ut
et nobis de eo major sit verecundia, et illi episcopatus
nomen non sit in honore, sed onere. Quod quia
pudoris nobis est de eo illa cognoscere, quae in aliarum
provinciarum omnino reprehendimus sacerdotibus,
fraternitas vestra eum illic immorari amplius
<pb n="1043D"/>
non permittat, sed ad nos quantocius reverti compellat,
<pb n="1044A"/>
ac magis inventa per omnia occasione transmittat,
ut, sub ea qua dignum est observantia refrenatus,
saeculares mores ad sacerdotalem studeat
convertere gravitatem. Nam satis noxium atque perniciosum
est ut imitatione ipsius qui aedificari debuerant
destruantur. In qua re non solum ille culpabilis,
sed etiam qui non restiterit invenitur; nam
consentire videtur erranti, qui corrigenda ut resecari
debeant, non concurrit <note>(Grat. dist. 83, c. 5)</note>.</p>
<p>Quia vero Theodorus quidam episcopus de dioecesi
reverendissimi fratris nostri Constantii Mediolanensis
Ecclesiae episcopi disciplinam, ut dicitur, evitans,
illud venisse firmatur, hortamur ut et istum diligentius
requisitum ad episcopum suum vestra fraternitas
retransmittat. Et quia sicut legitur: <hi>Qui abjicit disciplinam,
infelix est <note>(Prov. XV, 32)</note>
            </hi>, nulla eum illic
<pb n="1044B"/>
se excusatione patiamini retinere; quatenus ipsi qui
levitatis eorum vitio possunt decipi liberentur, et de
ipsis habere mercedem, ne in hac stultitia pereant,
valeatis.</p>
</div2>

<div2>
          <head> <emph>1021</emph> EPISTOLA CXIV. AD VIRGILIUM ET SYAGRIUM EPISCOPOS. <hi>De suscipienda causa Syagriae, quae religionem professa cum esset, marito violenter juncta dicebatur.</hi> </head>
<p>Gregorius Virgilio episcopo Arelatensi et Syagrio
episcopo Augustodunensi.</p>
<p>Commissi officii qualitas me, fratres charissimi,
in vocem cogit doloris erumpere, et dilectionem vestram
anxietate charitatis exasperare, quod illic vos
nimium negligentes et remissos dicitur exstitisse,
<pb n="1044C"/>
ubi studium vestrum acriter justitiae rectitudo et zelus
debuit castitatis accendere. Pervenit autem ad
nos Syagriam quamdam vitam religiosam mutatis
etiam vestibus assecutam, posteaque marito
violenter esse, quod dici iniquum est, sociatam, et
nullo vos in ejus defensione dolore permotos. Quod
si est, vehementius ingemisco, ne apud omnipotentem
Dominum, quod absit, mercenarii officium, et
non pastoris meritum habeatis, quippe qui in ore
lupi ovem laniandam sine certamine reliquistis. Quid
enim dicturi, quamve rationem futuro estis judici
reddituri, quos stupri solutio non commovit, quos
ad defendendum favor nequaquam religiosi habitus
excitavit, quos ad tutandam pudicitiae integritatem
sacerdotalis consideratio non erexit. Vel nunc ergo
<pb n="1044D"/>
neglectus ad memoriam redeat, hujus recordatio
<pb n="1045A"/>
culpae sollicite et officii vestri consideratio ad praedictae
mulieris vos adhortationem impellat. Et ne
forte per tempus transisset in voluntatem necessitas,
lingua illi vestra medela sit, atque, admonentibus vobis,
orationibus operam det, de memoria lamenta
poenitentiae non recedant, Redemptori nostro cor
poenitens exhibeat, et castitatis damna quam ei corpore
servare non licuit, fletu resarciat.</p>
<p>Quia ergo praedicta mulier res suas, etiam nunc
piis, ut fertur, desiderat causis impendere, hortamur
ut fraternitatis vestrae hac in re favorem inveniat,
solatiis potiatur, et, servata competenti filiis portione,
fas illi sit de substantia sua <emph>1022</emph> judicare quod
velit. Vestrum enim sine dubio bonum facitis, si bona
volentibus opem fertis. Haec igitur, dilectissimi fratres,
<pb n="1045B"/>
quae loquimur ex quanto procedant amore pensate,
et omnia cum ea qua dicuntur charitate suscipite.
Nam dum unum in Redemptoris nostri corpore
corpus sumus, in his quae vobis nocere sentio simul
uror. Qua autem intentione, quove affectu hanc vobis
epistolam miserim, cordi vestro veritatis auctor aperiat.
Et ideo haec fraterna vos admonitio non contristet,
quia et asperum poculum libenter accipitur,
quod intentione salutis offertur. Quod superest, charissimi
fratres, junctis Dei nostri misericordiam precibus
exoremus, ut vitam nostram in suo propitius
timore disponat; quatenus et hic illi sacerdotaliter
deservire, et in conspectu ipsius in futuro securi assistere
et sine metu valeamus.</p>
</div2>

<div2>
          <head>EPISTOLA CXV. AD SYAGRIUM EPISCOPUM AUGUSTODUNENSEM. <hi>De parochiis episcopo Taurinensi subtractis, et episcopo in iisdem constituto, ut eas illi restituendas curet.</hi> </head>

<pb n="1045C"/>
<p>Gregorius Syagrio episcopo Augustodunensi.</p>
<p>Si in rebus saecularibus suum cuique jus et proprius
<pb n="1046A"/>
ordo servandus est, quanto magis in ecclesiasticis
dispositionibus nulla debet induci confusio, ne
ibi discordia locum inveniat, unde pacis debent bona
procedere? Quod hac ratione servabitur, si nihil
potestati, sed totum aequitati tribuitur.</p>
<p>Perlatum siquidem ad nos est dilectissimum
fratrem nostrum Ursicinum, Taurinae civitatis
episcopum, post captivitatem et depraedationem
quam pertulit grave in parochiis suis,
quae in Francorum sitae terminis perhibentur, praejudicium
pertulisse; denique ut alter illic contra ecclesiastica
statuta, nullo ejus crimine deposcente,
constitueretur antistes. Et ne leve forsitan videretur
hujus rei praejudiciale commissum, etiam aliquid
doloris est additum, ut res ei Ecclesiae suae quas
<pb n="1046B"/>
habere potuit tollerentur. Quod si haec veritate subsistunt, <emph>1023</emph> 
 quia crudele nimis est et aperte sacris
canonibus inimicum ut ab altari proprio insontem
ambitio removeat sacerdotem, qui non meretur
ex crimine successorem, suam in hujus praejudicio
cuncti causam attendant, et quod nolunt perpeti,
ne aliis imponatur studeant. Nam si pravae rei aditus,
antequam diu patescat, non clauditur, usu fit latior;
 et erit consuetudine licitum, quod ratione constat
esse prohibitum. Sed prae caeteris fraternitatis vestrae
sollicitudo, pro nostra commendatione ac divinae
considerationis intuitu, in ejus se enixius defensione
impendat, et a suis illum amplius contra rationem
remotum esse parochiis non permittat. Sed tam per
se quam supplicando praecellentissimis regibus, quos
<pb n="1046C"/>
vos in nullo credimus contristare, id peragat, ut et
hoc quod male factum est corrigatur, et quae violenter
ablata sunt veritate patrocinante reddantur; quia
dum scriptum sit: <hi>Frater fratrem adjuvans exaltabitur <note>(Prov. XVIII, 19)</note>
            </hi>,
tanto se ab omnipotente Deo
<pb n="1047A"/>
charitas vestra noverit recepturam, quanto praecepta
ipsius in adjuvando fratrem libenter atque constanter
fuerit exsecuta.</p>
</div2>

<div2>
          <head>EPISTOLA CXVI. AD THEODERICUM ET THEODEBERTUM REGES FRANCORUM. <hi>Ut episcopo Taurinensi restituantur ipsius parochiae in regno Francorum sitae, in quibus ordinatus fuerat novus episcopus.</hi> </head>
<p>Gregorius Theoderico et Theodeberto regibus
Francorum.</p>
<p>Summum in regibus bonum est justitiam colere,
ac sua cuique jura servare et in subjectos non sinere
quod potestatis est fieri, sed quod aequum est custodiri.
Quod quia vos et diligere et omnino confidimus
 studere, excellentiae vestrae indicare ea quae emendationem
expetunt invitamur, ut per hoc et oppressis
<pb n="1047B"/>
succurrere, et vobis mercedem acquirere nostris
epistolis valeamus.</p>
<p>Fratrem itaque et coepiscopum nostrum Ursicinum,
Taurinae civitatis antistitem, in parochiis suis
quae intra regni vestri sunt terminum constitutae,
grave omnino dicunt praejudicium sustinere, adeo
ut contra ecclesiasticam observantiam, contra sacerdotalem
gravitatem, et contra sacrorum canonum
definita, nullo ejus exigente crimine, alter illic non
metuerit episcopus ordinari. Et quia parum visum
est si illicitis non jungerentur illicita, etiam res Ecclesiae
suae, ut fertur, ablatae sunt. Quod si ita se veritas
habet, quoniam intolerabile nimis est ut vi
opprimeretur cui culpa non nocuit, praemisso paterna
charitate salutationis alloquio, petimus ut quod
<pb n="1047C"/>
excellentia vestra amore ecclesiasticae reverentiae et
aequitatis contemplatione sponte potest impendere
nostra studeat benignius intercessione concedere, et
justitiam illi, sicut de aequitatis ejus bono confidimus,
faciat in omnibus custodiri, atque <emph>1024</emph> patefacta
veritate, et quod illicite actum est corrigi, et res ei
violenter ablatas aequitate jubeat favente restitui.
Nec quod ad tempus ab hostibus ejus Ecclesia detinetur,
debet illi aliquid officere; sed hoc ad subveniendum
Christianitatis vestrae magis magisque debet
animos permovere, ut largitatis vestrae munere consolatus,
captivitatis quam pertulit non possit damna
<pb n="1048A"/>
sentire. Pro utilitate ergo animae vestrae haec nostra
apud vos exhortatio locum inveniat, ut ad mercedem
vestram dejectionem ipsius porrecta manu justitiae
relevetis, quatenus per hoc quod aequitatem sacerdotibus
custoditis, eorum precibus ante Dei semper
oculos floreatis.</p>
</div2>

<div2>
          <head>EPISTOLA CXVII. AD BRUNICHILDEM REGINAM FRANCORUM. <hi>Hilarium commendat, ut illum tuitione sua protegat.</hi> </head>
<p>Gregorius Brunichildae reginae Francorum.</p>
<p> Cum in regni regimine virtus justitia et potestas
egeat aequitate, nec ad hoc alterum sine altero possit
sufficere, quanto in vobis amore horum cura praefulgeat,
ex hoc utique patenter ostenditur, dum turbas
gentium laudabiliter gubernatis. Quis ergo haec considerans
<pb n="1048B"/>
de excellentiae vestrae bonitate diffidat, aut
de impetratione sit dubius, quando illa a vobis quae
subjectis vos libenter posse novit impendere duxerit
postulanda? Lator itaque praesentium Hilarius,
excellentiae vestrae famulus, nostra se interventione
apud potestatem vestram aestimans adjuvari, commendationis
nostrae sibi poposcit epistolas suffragari:
certum tenens uberius, sicut caeteris conceditis, promereri,
si nostra pro eo intercessio loqueretur.
Proinde paternae charitatis affectu salutationis persolventes
alloquia, petimus ut quia quorumdam se
perhibet nequitia adversitatibus laborare, excellentiae
vestrae eum tuitio muniat; et ne contra rationem valeat
praegravari, sua illum jussione tutum esse praecipiat;
quatenus dum vobis jubentibus atque propitiis
<pb n="1048C"/>
nullius adversitas injuste et pro sola tantummodo
voluntate locum habuerit, et nos de impetratis quae
pro vestra magis mercede poscimus gratias referamus,
et excellentiae vestrae beatus Petrus apostolorum princeps,
 quem in nobis, concedendo quae petimus,
Christiana devotione veneramini, recompenset.
</p>
        </div2>

<div2>
          <head>EPISTOLA CXVIII. AD VANTILONUM ET ARIGIUM. <hi>Hilarium commendat, ut illi suum patrocinium impendant.</hi> </head>
<p>Gregorius Vantilono et Arigio.</p>
<p>Ad magnam gloriae vestrae laudem accedit, quod
<pb n="1049A"/>
 Hilarius, praesentium lator, valido se fidit praesidio
relevari, si assequi favorem tuitionis vestrae meruerit.
Quod adeo, sicut est, magnum existimat, <emph>1025</emph> 
ut ad hoc obtinendum etiam nostram sui commendationem
adhibere studuerit adjutricem. Hunc igitur
quoniam ad vestrum videmus patrocinium desideranter
velle confugere, scribere pro eo non judicavimus
differendum: confidentes tanto vos defensionem
petentibus libenter impertiri, quanto et eam in
tristitia et in stricto positos cognoscitis suppliciter
exspectare. Ea de re gloriam vestram paterna dulcedine
salutantes, petimus ut quia praedictus portitor
aliquorum inimicitiis se contra rationem asserit subjacere,
patrocinium vestrum, quod magnopere cupit,
inveniat, et nullam illum contra aequitatem molestiam,
<pb n="1049B"/>
nullam vexationem patiamini sustinere;
sed ab omni eum afflictione, quam non ratio, sed
adversantium voluntas ingesserit, patrocinii vestri
gratia tueatur; ut et hic optatum se in vobis, ut
sperat, laetetur invenisse refugium, et aliquid vobis
ad mercedem proficiat, ac vestrum quidem in nobis
alii similiter quaerere discant in tribulatione solatium.
</p>
        </div2>

<div2>
          <head>EPISTOLA CXIX. AD ASCLEPIADOTUM PATRICIUM. <hi>Hilarium commendat, ut ejus patrocinium suscipiat.</hi> </head>
<p>Gregorius Asclepiadoto patricio in Galliis.</p>
<p>Qui terrenis regibus adhaerent, quantum eis praestandi
locus conceditur, tanto debent in causis mercedis
proniores existere, ut fructu boni operis et hic
eorum quibus serviunt gratia perfruantur, et coelestis
<pb n="1049C"/>
regni aulam introire postea mereantur. Unde licet
hoc diligere, et in hoc vos esse confidamus intentos;
verumtamen quia paternum alloquium aliquid bonis
mentibus semper addit, hortamur ut quoties congruum
juvandi tempus astiterit, nequaquam quod
operandum vobis est differatis. Nam qui fratrem
luctu relevat, oppressum erigit, moerentem consolatur,
ab illo sibi retribui, cui totum impendit, non
dubitet, qui ait: <hi>Quod uni ex minimis istis fecistis,
mihi fecistis <note>(Matth. XXV, 40)</note>
            </hi>. Quia igitur Hilarius
praesentium portitor, pro eo quod frustra contra se
quorumdam perhibet inimicitias exarsisse, vestrae
se tuitioni nostra petiit epistola commendari,
certus quod, patrocinantibus vobis, cujusquam
contra rationem adversitas ei nocere non valeat,
<pb n="1049D"/>
idcirco paterno gloriam vestram salutantes affectu,
petimus ut favoris vestri gratia muniatur; et quod
caeteris justa petentibus indulgetis huic quoque
pro nostra intercessione largius impendatis, atque
eum contra aequitatem opprimi non sinatis,
sed manum illi auxilii, ubi rationis ordo vocaverit,
porrigatis; quatenus ad mercedem gloriae vestrae,
<pb n="1050A"/>
et ipse in vobis quod omnino ardue quaesivit
inveniat, et vos afflicto et humiliter supplicanti videamini,
quod valde gloriosum est, subvenisse.
</p>
        </div2>

<div2>
          <head> <emph>1026</emph> EPISTOLA CXX. AD CLAUDIUM IN HISPANIIS. <hi>Eum laudat, ex virtutis fama sibi dilectum. Ut in luce veritatis atque coelestis patriae amore proficiat hortatur. Cyriacum abbatem et legatum suum commendat.</hi> </head>
<p>Gregorius Claudio in Hispaniis.</p>
<p>Quia unguenti more bonorum fragrat opinio, vestrae
gloriae de Occidentalibus partibus hucusque odor
tetendit. Cujus profecto aurae suavitate respersus,
multum, fateor, quem nesciebam dilexi, atque intra
sinum cordis amoris manu te rapui; nec jam eum
nesciens diligebam, cujus bona cognoveram. Qui
enim mihi magna intentione notus, sed corporis visione
<pb n="1050B"/>
manet incognitus, de eo procul dubio veraciter
dicere possum, quia personam illius scio, sed domum
nescio. Magna autem vestrae laudis datur assertio,
quod excellenti Gothorum regi vestra gloria sedulo
adhaerere perhibetur, quia dum malis boni
semper displiceant, bonos vos esse certum est, qui
bono placuistis. Propterea debitum salutationis alloquium
solvens, opto vos in his quae coepistis exerceri,
ut in vobis compleatur veridica Salomonis illa
sententia, quae ait: <hi>Justorum semita quasi lux splendens
procedit, et crescit usque ad perfectum diem <note>(Prov. IV,
18)</note>
            </hi>. Nunc enim cum lux nobis veritatis infulget, cum
sese regni coelestis suavitas mentibus aperit, jam
quidem dies est, sed adhuc perfectus non est. Tunc
autem dies perfectus erit, quando jam quidquam de
<pb n="1050C"/>
nocte peccati in mente nostra non erit. Vos autem
usque ad perfectum diem crescite, ut quousque patria
aeterna videatur, bonorum hic operum augmenta
dilatentur; quatenus tanto post in retributione major
sit fructus muneris, quanto nunc studium creverit
laboris. Propterea dilectissimum Filium nostrum
Cyriacum, monasterii nostri Patrem, vestrae gloriae
commendamus, ut, peractis quae ei injuncta sunt,
nulla illum remeandi mora praepediat. Omnipotens
Deus coelestis vos brachii protectione tueatur, et
nunc gloriosos inter homines, et post longa annorum
curricula inter angelos esse concedat.
</p>
        </div2>

<div2>
          <head>EPISTOLA CXXI. AD LEANDRUM HISPALENSEM EPISCOPUM. <hi>Epistolam illius, charitatis calamo scriptam, ex humilitate sermonis altitudinem cordis ostendere. Se nulla dignum laude, cujus mores deprimit honor onerosus, qui victus pondere culpas culpis jungit, qui e monasterii tranquillitate raptus, mentis naufragium passus est. De podagrae doloribus pie consolatur. Pallium mittit.</hi> </head>

<pb n="1050D"/>
<p>Gregorius Leandro episcopo Hispaniae.</p>
<p>Sanctitatis tuae suscepi epistolam, solius charitatis
<pb n="1051A"/>
calamo scriptam. Ex corde enim lingua tinxerat <emph>1027</emph> 
 quod in chartae pagina refundebat. Boni autem
sapientesque viri, cum legeretur adfuerunt, quorum
statim viscera in compunctionem commota sunt.
Coepit quisque amoris manu in suo corde te rapere,
quia in illa epistola tuae mentis dulcedinem non erat
audire, sed cernere. Accendebantur et mirabantur
singuli, atque ipse ignis audientium demonstrabat
qui fuerat ardor dicentis. Nisi enim prius in se faces
ardeant, alium non succendunt. Ibi ergo vidimus
quanta charitate tua mens arserit, quae sic et alios
accendit. Vitam vero vestram, cujus ego semper cum
magna veneratione reminiscor, minime noverant, sed
eis altitudo vestri cordis patuit ex humilitate sermonis.
Vitam autem meam cunctis esse imitabilem illa
<pb n="1051B"/>
vestra epistola loquitur: sed quod non est ita ut dicitur,
sit ita quia dicitur, ne qui non solet mentiatur.
Ad haec autem breviter cujusdam bonae mulieris
verba loquor: <hi>Nolite me vocare Noemi, id est pulchram;
sed vocate me Mara, quia amaritudine plena
sum <note>(Ruth., I, 20)</note>
            </hi>. Neque enim, bone vir, hodie ego
sum ille quem nosti. Multum fateor exterius proficiendo,
interius cecidi, meque de eorum numero esse
pertimesco, de quibus scriptum est: <hi>Dejecisti eos
dum allevarentur <note>(Psal. LXXII, 18)</note>
            </hi>. Cum allevatur
enim dejicitur, qui honoribus proficit, et moribus
cadit. Ego enim vias mei capitis sequens, summopere
esse decreveram opprobrium hominum, et abjectio
plebis, atque in ejus sorte currere de quo rursus
per Psalmistam dicitur: <hi>Ascensus in corde ejus
<pb n="1051C"/>
disposuit in convalle lacrymarum <note>(Psal. LXXXIII, 7)</note>
            </hi>;
ut videlicet tanto verius intus ascenderem, quanto
per convallem lacrymarum foris humilius jacerem.
At me multum nunc deprimit honor onerosus, curae
innumerae perstrepunt, et cum sese ad Deum animus
colligit, hunc suis impulsibus quasi quibusdam gladiis
scindunt. Nulla cordis quies est. Prostratum in
infimis jacet, suae cogitationis pondere depressum.
Aut rara valde aut nulla hoc in sublimia penna contemplationis
levat. Torpet ignava mens, et circumlatrantibus
curis temporalibus, jam pene ad stuporem
deducta, cogitur modo terrena agere, modo
etiam quae sunt carnalia dispensare. Aliquando vero
fastidio exigente compellitur quaedam etiam cum
culpa disponere. Quid multa loquar? Victa suo pondere,
<pb n="1051D"/>
sanguinem sudat. Nisi enim sanguinis nomine
culpa censeretur, Psalmista non diceret: <hi>Libera me
de sanguinibus <note>(Psal. L, 16)</note>
            </hi>. Cum vero culpas culpis
jungimus, hoc quoque quod per alium prophetam
dictum est implemus: <hi>Sanguis sanguinem tetigit <note>(Osee IV, 2)</note>
            </hi>.
Sanguis enim sanguinem tangere dicitur
cum culpa culpae adjungitur, ut iniquitatis cumulus
<pb n="1052A"/>
multiplicetur. Sed inter haec per omnipotentem
Deum deprecor ut in perturbationis fluctibus
lapsum tuae orationis manu me teneas. Quasi enim
prospero flatu navigabam, cum tranquillam vitam in
monasterio ducerem; sed procellosis subito motibus
tempestas exorta <emph>1028</emph> in sua perturbatione me rapuit,
et prosperitatem itineris amisi, quia quiete perdita
mentis naufragium pertuli. Ecce nunc in undis
versor, et tuae intercessionis tabulam quaero, ut qui
navi integra dives pervenire non merui, saltem post
damna ad littus per tabulam reducar.</p>
<p>De podagrae vero molestia sanctitas vestra, ut
scribit, affligitur, cujus dolore assiduo et ipse vehementer
attritus sum. Sed facilis erit consolatio, si
inter flagella quae patimur quaeque fecimus ad memoriam
<pb n="1052B"/>
delicta revocamus; atque haec non jam flagella,
sed dona esse conspicimus, si quae carnis
delectatione peccavimus, carnis dolore purgemus.</p>
<p>Praeterea ex benedictione beati Petri apostolorum
principis pallium vobis transmisimus, ad sola missarum
solemnia utendum. Quo transmisso, valde
debui qualiter vobis esset vivendum, admonere; sed
locutionem supprimo, quia verba moribus anteitis.
Omnipotens Deus sua vos protectione custodiat,
atque ad coelestis remunerationem patriae cum multiplici
animarum fructu perducat. Ego autem quanta
occupatione deprimor et debilitate, brevis attestatur
epistola, in qua ei quem multum diligo parum
loquor.
</p>
        </div2>

<div2>
          <head> EPISTOLA CXXII. AD RECMAREDUM VISIGOTHORUM REGEM. <hi>Regem laudat de conversa ad fidem Gothorum gente, de oblatis beato Petro muneribus, de contempta Judaeorum pecunia, qua legem in ipsos latam rescindi deprecabantur. Haec Dei laudi monet tribuenda, cavendasque cordis humilitate, munditia corporis, atque animi lenitate, antiqui hostis insidias. Reliquias mittit.</hi> </head>

<pb n="1052C"/>
<p>Gregorius Recharedo regi Visigothorum.</p>
<p>Explere verbis, excellentissime fili, non valeo,
quantum tuo opere, tua vita delector. Audita quippe
diebus nostris virtute novi miraculi, quod per excellentiam
tuam cuncta Gothorum gens ab errore
Arianae haeresis in fidei rectae soliditatem translata
est, exclamare cum propheta libet: <hi>Haec est immutatio
dexterae Excelsi <note>(Psal. LXXVI, 11)</note>
            </hi>. Cujus enim
<pb n="1052D"/>
vel saxeum pectus tanto hoc opere cognito non statim
in omnipotentis Dei laudibus atque in tuae excellentiae
amore mollescat? Haec me fateor quae per vos
acta sunt saepe convenientibus filiis meis dicere,
saepe cum eis pariter admirari delectat. Haec me
plerumque etiam contra me excitant, quod piger ego
et inutilis tunc inerti otio torpeo, quando in animarum
<pb n="1053A"/>
congregationibus pro lucro coelestis patriae reges
elaborant. Quid itaque ego in illo tremendo examine
judici venienti dicturus sum, si tunc illuc
vacuus venero ubi tua excellentia greges post se
fidelium ducet, quos modo ad verae fidei gratiam
per studiosam et continuam praedicationem traxit?
Sed est mihi, bone vir, hoc ex Dei munere <emph>1029</emph> 
in magna consolatione, quia opus sanctum quod in
me non habeo diligo in te. Cumque de tuis actibus
magna exsultatione gaudeo, ea quae per laborem tua
sunt per charitatem mea fiunt. De conversione igitur
Gothorum in vestro opere et in nostra exsultatione
libet cum angelis exclamare: <hi>Gloria in excelsis
Deo, et in terra pax hominibus bonae voluntatis <note>(Luc. II,
14)</note>
            </hi>. Nos enim, ut existimo, gratiarum amplius omnipotenti
<pb n="1053B"/>
Domino debitores existimus, quia etsi
vobiscum nihil egimus, vestro tamen operi congaudendo
participes sumus. Beatus vero Petrus apostolorum
princeps quam libenter munera excellentiae
vestrae susceperit, ipsa cunctis liquido vita vestra
testatur. Scriptum quippe <note>(Grat. 14, q. 5, c. 11)</note> est: <hi>Vota justorum placabilia 
 <note>(Prov. XV, 8)</note>
            </hi>. Neque enim
in omnipotentis Dei judicio quid datur, sed a quo
datur aspicitur. Hinc est enim quod scriptum est: <hi>Respexit Dominus ad Abel, et ad munera ejus; ad
Cain autem et ad munera ejus non respexit 
 <note>(Genes. IV,
4, 5)</note>
            </hi>. Dicturus quippe quia Dominus respexit ad
munera, praemisit sollicite, quia <hi>respexit ad Abel.</hi> Ex
qua re patenter ostenditur quia non offerens a muneribus,
sed munera ab offerente placuerunt. Vestra
<pb n="1053C"/>
itaque oblatio quam sit grata ostenditis, qui daturi
aurum, prius ex conversione gentis subditae animarum
munera dedistis.</p>
<p>Quod vero transmissos abbates, qui oblationem
vestram beato Petro apostolo deferebant, vi maris
dicitis fatigatos ex ipso itinere ad Hispanias remeasse,
non munera vestra repulsa sunt quae postmodum
pervenerunt, sed eorum qui transmissi fuerant constantia
est probata, an scirent sancto desiderio objecta
pericula vincere, et in fatigatione corporis
mente minime lassari. Adversitas enim <note>(Grat. 7, q. 1,
c. 48)</note> quae bonis votis objicitur probatio virtutis est,
non judicium reprobationis. Quis enim nesciat quam
prosperum fuit quod beatus Paulus apostolus praedicaturus
ad Italiam veniebat, et tamen veniens naufragium
<pb n="1053D"/>
pertulit <note>(Act. XXVII)</note>? Sed navis cordis in
marinis fluctibus integra stetit.</p>
<p>Praeterea indico quia crevit de vestro opere in
laudibus Dei hoc quod dilectissimo Filio meo Probino
presbytero narrante cognovi, quia cum vestra
excellentia constitutionem quamdam contra Judaeorum
perfidiam dedisset, hi de quibus prolata fuerat,
rectitudinem vestrae mentis inflectere pecuniarum
summam offerendo moliti sunt; quam excellentia
vestra contempsit, et, omnipotentis Dei placere judicio
<pb n="1054A"/>
requirens, auro innocentiam praetulit. Qua in
re mihi David regis factum ad memoriam venit: cui
dum concupita aqua de cisterna Bethlehemitica, quae
inter hostiles cuneos habebatur, ab obsequentibus
militibus fuisset allata, protinus dixit: <hi>Absit a me ut
sanguinem justorum hominum bibam <note>(I Paral. XI,
19)</note>
            </hi>. Quam quia fudit et bibere noluit, scriptum est: <hi>Libavit eam Domino.</hi> 
 Si igitur ab armato rege in sacrificium
Dei versa est aqua contempta, pensemus
quale sacrificium omnipotenti Deo rex obtulit qui
pro amore illius non aquam, sed aurum accipere
contempsit. Itaque, fili excellentissime, fidenter dicam
quia libasti aurum Domino, quod contra eum
habere noluisti. Magna sunt haec et omnipotentis Dei
laudi tribuenda.</p>
<p>
            <pb n="1054B"/> <emph>1030</emph> Sed inter haec vigilanti sunt studio antiqui
hostis insidiae cavendae, qui quanto majora in hominibus
dona conspicit, tanto haec auferre subtilioribus
insidiis exquirit. Neque enim latrunculi in via capere
viatores vacuos expetunt, sed eos qui auri vascula vel
argenti ferunt. Via quippe est vita praesens. Et tanto
quisque necesse est ut insidiantes spiritus caveat, quanto
majora sunt dona quae portat. Oportet ergo excellentiam
vestram in tanto hoc de conversione gentis
subditae munere quod accepit summopere custodire
prius humilitatem cordis, ac deinde munditiam corporis.
Cum enim scriptum sit: <hi>Omnis qui se exaltat
humiliabitur, et qui se humiliat exaltabitur <note>(Luc. XIV,
11; XVIII, 14)</note>
            </hi>, profecto liquet quia ille veraciter alta
amat, qui mentem suam ab humilitatis radice non
<pb n="1054C"/>
desecat. Saepe namque malignus spiritus, ut bona
destruat quibus prius adversari non valuit, ad operantis
mentem post peractam operationem venit,
eamque tacitis cogitationibus in quibusdam suis laudibus
excutit, ita ut decepta mens admiretur ipsa
quam sint magna quae fecit. Quae dum per occultum
tumorem apud semetipsam extollitur, ejus qui donum
tribuit gratia privatur. Hinc est enim quod per
prophetae vocem contra superbientem animam dicitur: <hi>Habens fiduciam 
 in pulchritudine tua, fornicata
es in nomine tuo <note>(Ezech. XVI, 15)</note>
            </hi>. Fiduciam quippe
animam in pulchritudine sua habere est in semetipsa
de justa actione praesumere. Quae in suo nomine
fornicatur quando in hoc quod recte egit, non conditoris
laudem dilatari appetit, sed suae opinionis
<pb n="1054D"/>
 gloriam requirit. Hinc rursum per prophetam scriptum
est: <hi>Quo pulchrior es, descende <note>(Ezech. XXXII,
19)</note>
            </hi>. Anima etenim unde est pulchrior, inde descendit,
quando ex virtutis decore quo exaltari apud Deum
debuit, ab ejus gratia per suam elationem cadit. Quid
ergo in his agendum est, nisi ut malignus spiritus cum
nobis ad elevandam mentem reducit bona quae egimus,
nos semper ad memoriam mala nostra revocemus,
quatenus et nostra cognoscamus esse quae peccando
fecimus, et solius omnipotentis Dei munera cum peccata
<pb n="1055A"/>
declinamus? Custodienda est quoque munditia corporis
in studiis bonae actionis, quia juxta vocem praedicantis
Apostoli: <hi>Templum Dei sanctum est, quod estis
vos <note>(I Cor. III, 17)</note>
            </hi>. Qui rursus ait: <hi>Haec est enim voluntas
Dei, sanctificatio vestra <note>(I Thess. IV, 3)</note>
            </hi>. Quam
sanctificationem quid dixerit, ostendens protinus
adjunxit: <hi>Ut abstineatis vos a fornicatione, ut sciat
unusquisque vestrum suum vas possidere in sanctificatione
et honore, et non in passionibus desiderii.</hi> </p>
<p>Ipsa quoque regni gubernacula erga subjectos magno
sunt moderamine temperanda, ne potestas
menti subripiat. Tunc enim regnum bene regitur,
cum regnandi gloria animo non dominatur. Curandum
quoque est ne ira subrepat, ne fiat citius omne
quod licet. Ira quippe, et cum delinquentium culpas
<pb n="1055B"/>
exsequitur, non debet menti quasi domina praeire,
sed post rationis tergum velut ancilla famulari, ut ad
faciem jussa veniat. Nam si semel mentem possidens
coeperit, justum esse deputat etiam quod crudeliter
facit. Hinc enim scriptum est: <hi>Ira viri justitiam Dei
non operatur <note>(Jac. I, 20)</note>
            </hi>. Hinc rursus dicitur: <hi>Sit
omnis homo velox ad audiendum, tardus autem ad loquendum,</hi> <emph>1031</emph> 
 <hi>et tardus ad iram <note>(Ibid., 19)</note>
            </hi>. Haec
autem vos auctore Deo omnia servare non ambigo.
Sed occasione admonitionis exorta, bonis vestris
actibus me furtive subjungo, ut quod non admoniti
facitis, quando vobis et admonens additur, jam non
soli faciatis. Omnipotens autem Deus in cunctis actibus
vestris coelestis brachii extensione vos protegat,
vobisque et praesentis vitae prospera, et post multa
<pb n="1055C"/>
annorum curricula gaudia concedat aeterna.</p>
<p>Clavem vero parvulam a sacratissimo beati Petri
apostoli corpore vobis pro ejus benedictione transmisimus,
in qua inest ferrum de catenis ejus inclusum,
ut quod collum illius ad martyrium ligaverat,
vestrum ab omnibus peccatis solvat. Crucem quoque
dedi latori praesentium vobis offerendam, in qua
lignum dominicae crucis inest, et capilli beati Joannis
Baptistae, ex qua semper solatium nostri Salvatoris
per intercessionem praecursoris ejus habeatis.
<pb n="1056A"/>
Reverendissimo autem fratri et coepiscopo nostro
Leandro Pallium a beati Petri apostoli sede transmisimus,
quod et antiquae consuetudini, et vestris
moribus, et ejus bonitati atque gravitati debeamus.</p>
<p> Item in anagnostico. Ante longum tempus dulcissima
mihi vestra excellentia, Neapolitano quodam
juvene veniente, mandare curaverat ut piissimo imperatori
scriberem, quatenus pacta in chartophylacio
requireret quae dudum inter piae memoriae Justinianum
principem et jura regni vestri fuerant emissa,
ut ex his colligeret quid vobis servare debuisset. Sed
ad hoc faciendum duae res mihi vehementer obstiterunt.
Una, quia chartophylacium, praedicti piae memoriae
Justiniani principis tempore, ita subripiente
subito flamma incensum est, ut omnino ex ejus
<pb n="1056B"/>
temporibus pene nulla charta remaneret. Alia autem,
quia, quod nulli dicendum est, ea quae contra
te sunt apud temetipsum debes documenta requirere,
atque haec pro me in medium proferre. Ex qua re
hortor ut vestra excellentia suis moribus congrua
disponat, et quaeque ad pacem pertinent studiose
peragat, ut regni vestri tempora per longa sint annorum
curricula in magna laude memoranda. Praeterea
 transmisimus clavem aliam a sacratissimo
beati Petri apostoli corpore, quae, cum digno honore
reposita, quaeque apud vos invenerit benedicendo
multiplicet.
</p>
        </div2>

<div2>
          <head>EPISTOLA CXXIII. AD VENANTIUM ET ITALICAM. <hi>Morbis afflictum ex suis ipsius molestiis atque ex generali totius orbis percussione, quae mundi finem proximum indicat, consolatur.</hi> </head>

<pb n="1056C"/>
<p>Gregorius Domno Venantio patricio et Italicae
jugalibus.</p>
<p>Quosdam de Sicilia venientes, affectu quo debui,
de sospitate vestrae excellentiae requirere <emph>1032</emph> curavi.
Sed de assiduitate aegritudinum mihi tristia
responderunt. Haec autem dicens, nec ego vobis de
meipso invenio aliud quod debeam nuntiare, nisi
quod, peccatis meis facientibus, ecce jam undecim
<pb n="1057A"/>
menses sunt quod valde rarum est si de lecto surgere
aliquando potuero. Tantis enim podagrae tantisque
molestiarum doloribus premor, ut vita mea mihi
gravissima poena sit. Quotidie enim in dolore deficio,
et mortis remedium exspectando suspiro. In clero
vero hujus urbis et populo tanti febrium languores
irruerunt, ut pene nullus liber, nullus servus remanserit,
qui esse idoneus ad aliquod officium vel ministerium
possit. De vicinis autem urbibus strages
quotidie mortalitatis nobis nuntiantur. Africa autem
qualiter mortalitate et languoribus vastetur, quanto
viciniores estis, tanto credo quod subtilius cognovistis.
De Oriente vero qui veniunt, graviores desolationes
nuntiant. In his itaque omnibus quia, appropinquante
fine mundi, generalem percussionem esse
<pb n="1057B"/>
cognoscitis, affligi nimis de propriis molestiis non
debetis. Sed, sicut sapientes nobiles decet, omne cor
ad animarum curam reducite, districtum judicium
quanto fit vicinius plus timete. Studiis pietatis intendite,
de qua scriptum est, quod <hi>promissionem habeat
vitae praesentis et futurae <note>(I Tim. IV, 8)</note>
            </hi>. Potens
est autem omnipotens Deus vitam vestrae excellentiae
et hic in longo tempore conservare, et post
multa annorum curricula ad gaudia aeterna perducere.
Dulcissimas filias meas domnam Barbaram, et
domnam Antoninam mea peto vice salutari; quas
oro ut superna gratia protegat, eisque prosperari in
omnibus concedat.
</p>
        </div2>

<div2>
          <head>EPISTOLA CXXIV. AD DONELLUM EROGATOREM. <hi>Aegrum consolatur. Gaudet de militari roga illi denuo imposita. Quam exarchus mutuo acceperat pecuniam restituendam monet. Romanae civitati praecipua cura subveniat.</hi> </head>

<pb n="1057C"/>
<p>Gregorius Donello erogatori.</p>
<p>Epistolam gloriae vestrae plenam boni filii charitate
suscepimus, ex qua quidem de molestia corporis
vestri noster est animus contristatus. De divina
tamen miseratione confidimus quod qui vos miseram
et dejectam diligere fecit Italiam, ipse vobis et corporis
salutem restituat, et in aeterna retributione
compenset. De militari enim roga, quam vos contra
voluntatem vestram principali significastis jussione
iterum suscepisse, omnino sumus libenter complexi,
scientes quia magnitudo vestra cautiori salubriorique
<pb n="1057D"/>
provisione militari necessitati concurrat.</p>
<p>De sex vero centenariis qui in cimiliarchio Ravennatis
Ecclesiae fuerant commendati, sicut vestra
testatur epistola, ab excellentissimo exarcho in quotidiana
militum praefectura sunt mutuati, <emph>1033</emph> qui
ut hactenus minime restituantur cujus sit causa
cognoscitis. Quod enim scripsistis hoc praedicto filio
<pb n="1058A"/>
nostro exarcho visum esse, ut quia pax ad conclusionem
tenuit, de pecuniis hinc competentibus, primum
ut rogam illarum partium faciatis, gloria vestra
caute prospiciat si vel fieri debet, vel sit quoquo
modo praesumendum; ut si praefectura illarum partium
acceptas pecunias recuperare negligit, hae partes
ob hoc periculum de militis nuditate sustineant.
Sed ii quibus mutuatae ipsae dicuntur pecuniae debent
a mutuante constringi; quatenus, sicut noverunt,
expensa centenaria ipsi restituant; et pecuniae quae
sine erogantis non possunt tangi periculo, subtractae
quibus debentur, admisso quod nobis imminet periculo,
minime aliis dispergantur indebite. Et haec
quidem nos nec cum novo in causa viro, nec cum
Romanarum partium ignaro agimus. Cui quippe constat
<pb n="1058B"/>
quod, si pax reparata minime fuerit, belli tempore,
in his locis nisi solius divinae potentia majestatis
humanum non praevalet subvenire remedium.
Sciens ergo magnitudo vestra voluntatem dominorum
principum, quanta cura de Romanae civitatis
praecipue subventione sit provida, quod ex donis
eorum evidenter agnoscitur, sed et partium istarum
 imminens periculum et civitatis, omnino curae
tuae est cum pecuniis huc venire. Quod si omissum
fuerit, et adversi aliquid, quod non optamus, evenerit,
neque apud Deum neque apud rerum dominos
cujuslibet obtentu personae vos excusare quoquo
modo valeatis. Romana enim civitas, peccatis nostris
facientibus, diversis est attrita languoribus, ut
nec qui in murorum custodia sint idonei persistant.</p>
</div2>

<div2>
          <head>EPISTOLA CXXV. AD MAXIMUM SALONITANUM EPISCOPUM. <hi>Gratulatur de plena satisfactione. Pallium mittit. Quod eo significatur moribus exprimat. Cum Sabiniano episcopo, Honorato archidiacono, Massiano clerico, jam non ex odio sed ex charitate agat.</hi> </head>

<pb n="1058C"/>
<p>Gregorius Maximo episcopo Salonitano.</p>
<p>Susceptis fratris et coepiscopi nostri Mariniani
epistolis, sed et Castorio chartulario nostro remeante,
fraternitatem vestram plenissime de his quibus
dubietas fuerat satisfecisse cognovimus; magnasque
omnipotenti Deo gratias solvimus, quia de meo corde
medullitus omnis rancor sinistrae suspicionis evulsus
est. Pro qua re Stephanum communem filium diaconum
vestrum cum summa volui celeritate laxare.
Sed hunc apud me vel paucis diebus immorari dolores
<pb n="1058D"/>
crebri mearum aegritudinum compulerunt. At
postquam meliorari vel modicum coepi, eum protinus
cum gaudio retransmittere curavi.</p>
<p> <emph>1034</emph> Itaque pallium ad sacra missarum solemnia
utendum ex more transmisimus, cujus vos volumus
per omnia genium vendicare. Hujus enim indumenti
honor humilitas atque justitia est. Tota ergo mente
<pb n="1059A"/>
fraternitas vestra se exhibere festinet in prosperis
humilem, et in adversis, si quando eveniunt, cum
justitia erectam, amicam bonis, perversis contrariam.
 Nullius unquam faciem pro veritate loquentis
premens, misericordiae operibus juxta virtutem substantiae
insistens, et tamen insistere etiam contra
virtutem cupiens, infrimis compatiens, benevolentibus
congaudens, aliena damna propria deputans, de
alienis gaudiis tanquam de propriis exsultans; in
corrigendis vitiis saeviens, in fovendis virtutibus auditorum
animum demulcens, in ira judicium sine ira
tenens, in tranquillitate autem severitatis suae censuram
non deserens. Haec est, frater charissime, Pallii
accepti ratio, quam si sollicite servaveris, quod foris
accepisse ostenderis, intus habes.</p>
<p>
            <pb n="1059B"/>Praeterea fratrem et coepiscopum nostrum Sabinianum
fraternitati vestrae in omnibus commendo, et
si quae causae sint, interim postponantur. Charitas
inter vos fixa permaneat, ut sic de exterioribus, si
quando contentio vertitur, examen veniat, quatenus
mentem charitas non relinquat. Communem quoque
filium Honoratum archidiaconum commendamus. De
quo si ita est, sicut per Castorium chartularium nostrum
didicimus, quia per eum jam tres antea archidiaconi
servare consuetudinem ecclesiasticam,
 quinquennio expleto exeundo compulsi sunt, tuae quidem
volumus ut charitatem sanctitatis inveniat. Nam
flagitari judicium non debet de causa quam ipse judicavit.
Sin vero ita non est, omni mentis tumore
depresso, omnique odio postposito, debet in charitate
<pb n="1059C"/>
recipi, et nullatenus a loco in quo inventus est amoveri.
Messianum quoque clericum, qui ad nos confugerat;
communi filio Stephano diacono fiducialiter
dedimus, certi quia quem nos vestrae fraternitati
transmittimus, vos in eo non odium, sed gratiam potestatis
ostendere debeatis. Omnipotens Deus sua
vos protectione custodiat, detque nobis ita agere, ut
post hujus temporalis fluctus, ad aeterna valeamus
simul cum gaudio pervenire.
</p>
        </div2>

<div2>
          <head>EPISTOLA CXXVI. AD CONSTANTIUM MEDIOLANENSEM EPISCOPUM. <hi>Ne Philagrium, aut ab Ecclesiae suae hominibus, aut a collectae exactoribus, aut a Dertonensi episcopo, injuste gravari patiatur.</hi> </head>
<p>Gregorius Constantio episcopo Mediolanensi.</p>
<p>
            <pb n="1059D"/>Licet multum fraternitatem vestram ad servandam
sibi justiliam Philagrii portitoris praesentium flagellum
caecitatis invitet, verumtamen <emph>1035</emph> quia ad
<pb n="1060A"/>
restituenda quae sibi praejudicialiter asserit detineri,
per nos vos voluit fieri promptiores, praesentia ad
vos scripta praevidimus dirigenda. Questus autem est
campum cum viena sua ab Ecclesiae vestrae hominibus
 irrationabiliter occupatum. Quod si ita est,
quanquam ante judicum possessio ei debuerat violenter
ablata restitui, taen quia comunis filius
Eventius diaconus vester, consentiente praefato latore,
constituit per quinque testes partem Ecclesiae
vestrae satisfacere posse, ejusdem Ecclesiae juris illum
esse, idoque fraterintas vestra praedictum Philagrium
contra justitiam laborare non faciat, sed
modis quibus potuerit, veritatem diligenter inquirat.
Et si manifeste, sicut hic constituit, probari potuerit
vestri juris esse, huic propter Deum citius satisfaciendum
<pb n="1060B"/>
est, ut a sua intentione sine labore discedat.
Alioquin ante omnem contentionem res ejus fulta
vestra provisione reddatur, ut sua cuique parti integra
post hoc maneat de proprietate cognitio. Quia
vero pro eo quod vobis nescientibus inde discessit,
vestros se aestimat animos offendisse, fraternitas
vestra ei dulcedinem suae charitatis ostendat, ut cognoscat
se longe aliter quam debuit de sacerdote credidisse.
Sed quoniam et sanctorum apostolorum se
saepe liminibus, ut ait, praesentare desiderat, quoties
venire voluerit, nullius impedimentum, sed vestrum
magis habeat in hac parte solatium.</p>
<p>Indicavit praeterea supra scriptus portitor quod collecta
facta inter alios civitatis Januensis habitatores,
et ipse dare pariter compellatur. Et miramur quod
<pb n="1060C"/>
qui magis misericordia dignus est, vobis praesentibus
praegravetur. Quod si ita est, denuo ab eo per quemlibet
exigi vestra sanctitas non permittat, quia eum
quem caecitas sua gravat, inhumanum nimis est in
collatione affligere, cui si esset magna necessitas,
debuit ex collatione misereri. Quia vero ab Ecclesia
 Dertonensi puerum suum injuste queritur detineri,
fraternitas tua praedictae civitatis episcopo curet scribere,
ut si ita est, sine aliqua illum contentione restituat.
Qui si aliter esse forte responderit, aut apud vos, aut
apud arbitros causa haec cognoscenda sine excusatione
est aliqua facienda. Nam idem Philagrius puellam suam
cum filiis et nepotibus, de qua, ut ait, nulla est quaestio,
eumdem puerum suum nomine Maurum maritum
suum secutam innotuit. Ex qua re actum est ut
<pb n="1060D"/>
per eum de quo est contentio, etiam alii de quibus
nulla est quaestio teneantur. Quod si veritate subsistit,
puella illi cum filiis et nepotibus <emph>1036</emph> sine
<pb n="1061A"/>
aliqua altercatione reddenda est; et tunc de suprascripto
Mauro quaestione ventilata, quod ratio suaserit
terminetur. Quod si forte et de uxore ipsius aliqua
dicitur esse contentio, et hoc quoque ita interventu
judicii finiatur, ut vobis illic praesentibus ad
nos de memoratis causis denuo praedictus portitor
necessitatem remeandi non habeat.</p>
</div2>

<div2>
          <head>EPISTOLA CXXVII. <note>(Ex actis et opusculis sancti Columbani, ac aliorum sanctorum veteris Scotiae et Hiberniae, primum editis a P. Flemingo Franciscano an. 1667.)</note> <hi>In celebratione Paschae, rejecto Victorii cyclo, Scotorum morem sequendum, cui Anatolius ab Hieronymo laudatus favit. De episcopis per simoniam ordinatis, aut post lapsum tempore diaconatus; ac de monachis monasteria sua deserentibus consulit sanctum Gregorium, quem videre summopere cupit. Laudat ejus Pastoralem librum, petitque expositiones in Ezechielem et in Cantica.</hi> </head>

<pb n="1061B"/>
<p>Domino sancto, et in Christo Patri [ <hi>Forte mendo
librario omissum</hi> papae] Romano, pulcherrimo Ecclesiae
decori, totius Europae flaccentis augustissimo
quasi cuidam flori, egregio speculatori, theoria utpote
divina castulitatis [ <hi>Ita ms.</hi> ] potito, Ego Bargoma
[ <hi>Sic ms.</hi> ] vilis columba in Christo mitto salutem.</p>
<p>Gratia [Gratias <hi>in Ms.</hi> ] tibi et pax a Deo Patre
nostro Jesu Christo. [ <hi>Magna hic labes, prout in Ms.
expressa</hi> ] Libet me, o sancte papa, hyperbolicum tecum
non sit interrogandum de Pascha, juxta illud
Canticum: <hi>Interroga patrem tuum, et annuntiabit tibi;
majores tuos, et dicent tibi <note>(Deuteron. XXXII, 7)</note>
            </hi>.
Licet enim mihi, nimirum micrologo, illud cujusdam
<pb n="1061C"/>
egregium Sapientis elogium, quod dixisse fertur,
quamdam [ <hi>In Ms.</hi> quemdam] videns contupictam
[ <hi>Forte</hi> comptem pictam]: <hi>Non admiror artem, sed admiror
frontem,</hi> ad te clarum a me vili scribendo potest
inuri; tamen tuae evangelicae humilitatis fiducia
fretus, tibi scribere praesumo, et mei doloris negotium
injungo. Vanitas namque scribendi nulla est,
ubi necessitas cogit, quamvis majoribus, scribi.</p>
<p>Quid ergo dicis de Pascha 21 aut 22 lunae quod
jam <note>(tua [tui <hi>in Ms.</hi> ] tamen pace dictum sit)</note> non
<pb n="1062A"/>
esse Pascha, nimirum tenebrosum a multis comprobatur
 calcalenteris? Non latet enim, ut credo, efficaciam
tuam, quantum Anatolius, mirae doctrinae vir,
ut sanctus ait Hieronymus, cujus Eusebius Caesariensis
episcopus in Ecclesiastica excerpta inseruit Historia,
et sanctus Hieronymus in suo hoc idem de
Pascha opus collaudavit catalogo, de hac lunae aetate
vituperando disputet; qui contra Gallicanos Rimarios,
de Pascha, ut ait, <emph>1037</emph> errantes, horrendam
intulit sententiam, dicens: <hi>Certe</hi> [Ms. <hi>Certe,</hi> inquiens], <hi>si usque ad duarum vigiliarum terminum,
quod noctis medium indicat, ortus lunae tardaverit, non
lux tenebras sed lucem tenebrae superant; quod certum
est in Pascha non esse probabile, ut aliqua pars tenebrarum
luci dominetur, quia solemnitas dominicae Resurrectionis
<pb n="1062B"/>
lux est, et non est communicatio luci cum
tenebris. Et si in tertia vigilia luna exconduerit, non
est dubium lunam 21 vel 22 exortum esse, in qua
verum Pascha non est possibile immolari. Nam qui huc
lunae aetate Pascha definiunt possibile celebrari, non
solum illud auctoritate divinae Scripturae affirmare non
possunt, sed et sacrilegii et contumaciae crimen et
animarum periculum incurrunt; dum affirmant veram
lucem posse immolari cum aliqua dominatione tenebrarum,
quae omnibus tenebris dominatur.</hi> 
 Necnon in
sancti dogmatis legimus libro: <hi>Pascha,</hi> id est <hi>solemnitas
dominicae Resurrectionis ante transgressum
vernalis aequinoctii 16 initium non potest celebrari, ut
scilicet aequinoctium non antecedat;</hi> quod utique Victorius
in suo transgressus est cyclo, et per hoc Galliae
<pb n="1062C"/>
jamdudum invexit errorem, seu, ut humilius
dicam, confirmavit inolitum. Quippe qua ratione
utraque stare possunt, ut scilicet Resurrectio Domini
ante suam celebretur passionem, quod vel putari
absurdum est; aut septem dies Domini jussione in
lege sanciti, in quibus tantum legitime Phase Domini
comedi mandatum est (qui a 14 luna usque ad 20
numerandi sunt), contra jus fasque transcendantur?
Luna enim 21 aut 22 extra jus lucis est, utpote post
medium noctis tunc temporis exorta; et tenebris lucem
<pb n="1063A"/>
superantibus, lucis solemnitas nefas est, ut
aiunt, agi. Quare ergo tu tam sapiens, nimirum cujus
clarissima per orbem, ut antiquitus, sacri ingenii
diffusa sunt lumina. Pascha tenebrosum colis? Miror,
fateor, a te hunc Galliae errorem, ac si Schynteneum,
jam diu non fuisse rasum; nisi forte putem quod
vix credere possum, dum eum constat a te non
fuisse emendatum, apud te esse probatum. Aliter
tamen et honestius tua excusari potest peritia, dum
forte notam subire times [ <hi>Forte,</hi> timens] Hermagoricae
novitatis, antecessorum et maxime papae Leonis
auctoritate contentus es. Noli te, quaeso, in tali
quaestione humilitati tantum aut gravitati credere,
quae saepe falluntur. <hi>Melior</hi> forte <hi>est canis vivus</hi> in hoc
problemate <hi>leone mortuo <note>(Eccle. IX., 4)</note>
            </hi>. Vivus namque
<pb n="1063B"/>
sanctus emendare potest, quae ab altero majore
emendata non fuerint [ <hi>Forte,</hi> fuerunt]. Scias namque
nostris magistris et Hibernicis antiquis, philosophis
et sapientissimis componendi calculi computariis,
Victorium non fuisse receptum, sed magis risu vel
venia dignum, quam auctoritate. Idcirco mihi timido
peregrino, magis quam sciolo, tuae dirige fulcrum sententiae,
et mature [ <hi>Ms. habet</hi> matura] punctum tuae
placabilitatis huic tempestati nos circumdanti compescendae
transmittere non dedigneris; quia non
mihi satisfacit post tantos quos legi auctores una
istorum sententia episcoporum dicentium tantum: <hi>Cum Judaeis Pascha facere [Deest</hi> 
 facere <hi>hic in Ms.]
non debemus.</hi> Dixit hoc olim et Victor episcopus, sed
nemo Orientalium suum recepit commentum; <emph>1038</emph> 
<pb n="1063C"/>
sed hoc soporans spina Dagonis, hoc imbibit bubum
erroris. Qualis, rogo, haec frivola et tam impolita,
nullis scilicet divinae Scripturae fulta testimoniis
sententia: <hi>Cum Judaeis Pascha facere non debemus?</hi> 
Quid ad rem pertinet [ <hi>Ms.</hi> pertinent]? Nunquid Judaei
reprobi Pascha facere credendi sunt nunc, utpote
sine templo, extra Jerusalem, Christo tunc figurato,
ab iis crucifixo? Aut, nunquid ipsorum esse recte
credendum est 14 luna e Pascha [ <hi>Forte,</hi> lunae
Pascha, <hi>aut</hi> luna et Pascha]; et non potius Dei
ipsius instituentis Phase esse fatendum est, scientisque
solius ad purum quo mysterio 14 luna ad
transcensum electa est? Quod forte sapientibus et
tui similibus aliquantulum praeluceat. Qui [Quo <hi>in
Ms.</hi> ] hoc opponunt, licet sine auctoritate, Deo improperent
<pb n="1063D"/>
quare non sua praescientia antea tunc
praecaverit Judaeorum contumaciam; ut si nollet nos
cum eis Pascha facere, novem dies azymorum in lege
preciperet, ut vel nostrae solemnitatis initium finem
solemnitatis eorum non excederet? Nam si 21 aut
22 Pascha celebrandum, a 14 usque ad 22 novem
dies computabuntur; septem scilicet a Deo
praecepti, et duo ab hominibus aucti. Sed si licet
<pb n="1064A"/>
hominibus augere per se aliquid divinae censurae,
interrogo, ne forte videatur contrarium
esse illi Deuteronomii sententiae: <hi>Ecce,</hi> inquit, <hi>verbum quod tibi do, neque adjicias ad illud, neque
auferas ab eo 
 <note>(Deut. IV, 2)</note>
            </hi>. Sed haec magis procaciter
quam humiliter scribens, scio euripum praesumptionis
difficillimae mihi nexisse [ <hi>Forte,</hi> nexuisse], enavigandum
fore irogus [ <hi>Forte,</hi> ignorans]. Nec loci
namque nec ordinis est ut magnae tuae auctoritati aliquid
quasi discutiendo irrogetur, et ridiculose te mei
(nimirum Petri cathedram apostoli et clavicularii
legitime insidentem) Occidentales apices de Pascha
sollicitent. Sed tu non tam [tam <hi>deest in Ms.</hi> ] me
vilem in hac re quam multos et defunctos et viventes
haec eamdem quae notavi firmantes magistros considerare
<pb n="1064B"/>
debes, et quasi cum eis te trahere colloquium
[ <hi>Mendo hic repetitum,</hi> te] crede; pie namque
me scito, licet saltuatim et hyperbolice, chilosum
os aperire. Tuum itaque aut excusa aut damna Victorium,
sciens, si illum laudaveris, inter te et supradictum
Hieronymum fidei futurum fore negotium,
qui nimirum Anatolium laudavit, huic contrarium;
ita ut qui unum secutus fuerit, alterum recipere
non poterit. Tua itaque consideret vigilantia ut in
fide duorum auctorum supradictorum sibi invicem
contrariorum probanda nulla sit inter te et Hieronymum
in sententia promenda dissonantia, ne nobis
undique sint angustiae, ut aut tibi, aut illi consentiamus.
Parce in hoc infirmis, ne scandalum diversitatis
ostendas. Simpliciter enim ego tibi confiteor
<pb n="1064C"/>
quod contra sancti Hieronymi auctoritatem veniens,
apud Occidentis Ecclesias haereticus seu respuendus
erit; illi enim per omnia indubitatam in Scripturis
divinis accommodant fidem. Sed haec de Pascha sufficiant.</p>
<p>Caeterum de episcopis illis quid judicas interrogo,
qui contra canones ordinantur, id est quos tu Simoniacos
et Giltas auctor pestes scripsistis. Nunquid
cum illis communicandum est? Quia, quod gravius
est, multi in hac provincia <emph>1039</emph> tales esse noscuntur,
aut de aliis qui, in Diaconatu violati, postea
ad episcoporum gradum eliguntur [ <hi>Ms.</hi> gradare leguntur]?
Sunt enim quorum in his novimus conscientias;
et cum nostra parvitate id conferentes,
certum scire volebant si sine periculo post hoc
<pb n="1064D"/>
[ <hi>Deest aliquid quod sensum compleat, forte,</hi> ministrare]
possint, id est aut post gradum solidis emptum,
aut post in diaconatu adulterium, absconsum tamen
dico cum clientelis adulterium, quod apud
nostros magistros non minoris censetur esse facinoris.</p>
<p>Tertio interrogationis loco responde adhuc, quaeso,
si non molestum est, quid faciendum est de monachis
<pb n="1065A"/>
illis qui, pro Dei intuitu et vitae perfectioris
desiderio accensi, contra vota venientes, primae
conversionis loca relinquunt, et, invitis abbatibus,
fervore monachorum cogente, aut laxantur, aut ad
deserta fugiunt. Vennianus auctor Giltam de his interrogavit,
et elegantissime illi rescripsit; sed tamen
discendi studioso [ <hi>Ms.,</hi> studio] semper major metus
accrescit. Humilius et purius haec omnia et multo
plura [ <hi>Ms.,</hi> pulchra], quae epistolaris brevitas non
admittit, per praesentiam interroganda erant, nisi
corporis infirmitas, et meorum cura comperegrinorum
domi me vinctum [ <hi>Deest hic aliquid; forte,</hi> teneret
cupidum] ad te eundi, ut illam spiritualem
vivi fontis venam vivamque undam scientiae coelitus
fluentis ac in aeternam vitam salientis haurire
<pb n="1065B"/>
[ <hi>Deest forte</hi> possem]. Et si animum corpus sequeretur,
Roma sui iterum rem sustineret contemptus;
ut quomodo, docto narrante Hieronymo, legimus
quosdam de ultimis Heulini littoris finibus olim
venisse Romam, in [ <hi>Forte,</hi> dein], et mirum dictu,
aliud extra Romam quaesisse, ita et ego nunc te,
non Romam desiderans, salva sanctorum reverentia
cinerum, expeterem; licet enim non me sapientem,
sed esse sitientem fateor, hoc idem facerem si vacaret
[ <hi>Ms.,</hi> sed vacare].</p>
<p> <emph>1040</emph> Legi librum tuum Pastorale regimen continentem,
stylo brevem, doctrina prolixum, mysteriis
refertum, melle dulcius egenti opus esse fateor; mihi
idcirco tua sitienti largire, precor, opuscula quae in
Ezechielem miro, ut audivi, elaborasti ingenio.
<pb n="1066A"/>
Legi Hieronymi sex in illum libros; sed nec medium
exposuit. Sed si dignaris, aliqua nobis de tuis transmitte
relictis in civitatem, extrema scilicet libri
exposita transmitte, et Cantica canticorum ab illo
loco <note>(Cantic. IV, 6)</note> in quo dicit . . . . . <hi>Ibo ad montem
myrrhae et collem thuris [Non est in Ms.</hi> ] usque in
finem; aut aliorum aut tuis brevis, deposco, tracta sententiis;
et ut totam exponas obscuritatem Zachariae,
absconsam propala, ut tibi Occidentalis in his gratias
agat caecitas. Importuna postulo et magna sciscitor;
quis nesciat? Sed et tu magna habens [ <hi>Forte,</hi> 
habes, qui], quia de parvo minus, et de multo
plus bene scis esse fenerandum. Rescribere te persuadeat
charitas, exponere non impediat chartae
asperitas, quia aera in errorem fuit, et honor debitus
<pb n="1066B"/>
cordi est a me tibi dari; meum fuit provocare,
interrogare, rogare; tuum, si [ <hi>Forte,</hi> sibi] gratis accepta
non negare, talentum fenerari, petenti te panem
doctrinae, Christo praecipiente, dare. Pax tibi,
tuisque; meae indulge quod sic audacter scripsi,
rogo, procacitati, beate papa; et oro ut pro me
vilissimo peccatore vel semel in tuis sanctis orationibus
ad communem Dominum ores. Persuperfluum
puto commendari tibi meos, quos Salvator, quasi
in suo nomine ambulantes, recipiendos esse decernit;
et si, ut audivi a sancto Candido tuo, hoc
respondere volueris, temporis antiquitate roborata
mutari non posse, manifeste antiquus error est;
sed semper antiquior est veritas quae illum reprehendit.
</p>
        </div2>
      </div1>

<div1>
        <head>LIBER DECIMUS. Indictione tertia.</head>
<div2>
          <head> <emph>1041</emph> EPISTOLA PRIMA. AD ROMANUM IN SICILIA DEFENSOREM. <hi>Ablatas, tum a Lucillo quondam episcopo, tum a Petro illius filio, res Melitensis Ecclesiae jubet restitui. Trajano jam episcopo monachos in solatium ita concedit, ut idipsum reservet dioecesani episcopi arbitrio. Quae idem Trajanus, dum erat abbas, acquisivit, non ejus, sed monasterii esse declarat. Alia quaedam ut tollat permittit.</hi> </head>
<pb n="1065D"/>
<p>Gregorius Romano defensori Siciliae.</p>
<p>Nihil proficit sacerdotum culpas ulcisci, et commissa
dejectione crimina vindicare, si eis qui convincente
facinore deponuntur, amissio honoris solatium,
et casus sui coeperint esse compendium.</p>
<p>
            <pb n="1066C"/>Questus itaque nobis est frater et coepiscopus noster
Trajanus Lucillum, quondam insulae Melitensis
episcopum, flagitii sui iniquitate perterritum, non
solum res Ecclesiae, cujus non rector sed inimicus
potius exstitit, abstulisse, verumetiam plurima eum
<pb n="1066D"/>
ejusdem Ecclesiae competentia de praeteritis retinere,
quippe qui in fabricam, vel sarta tecta ipsius
nihil pertulit expendere, sed mente sacrilega suis totum
studuit compendiis applicare. Et quia grave nimis
ac contra Deum est ut sua illi dejectio non sit
poena, sed commodum, experientia tua eum districte
commoneat ut quidquid abstulit, vel apud se de praeteritis
<pb n="1067A"/>
retinet sine mora restituat. Qui si indita sibi
nequitia negare fortasse voluerit, quia facile dicitur
posse convinci, una cum reverendissimo fratre et coepiscopo
nostro Joanne Syracusano residens subtili
inquisitione hujus rei veritatem rimare, quatenus
probatione habita, quidquid eum tulisse vel suppressisse
claruerit, palam verecundia confusus restituat
quod inverecunde clam abstulit. Petrum autem praedicti
Lucilli filium similiter tui studii sit admonere,
ut quia et ipse supradictae Ecclesiae tulisse plurima
perhibetur, honesta ea consideratione restituat; alioquin
vestro <emph>1042</emph> et ipse est judicio praesentandus,
ut praecedente subtili inquisitione, utrorumque causa
valeat uno fine concludi.</p>
<p>Praeterea petiit a nobis suprascriptus Trajanus frater
<pb n="1067B"/>
noster ut de monasterio suo, quod in civitate Syracusana
situm est, ei quatuor vel quinque dari monachi
debuissent. Quod pro ejus solatio nequaquam
aestimavimus denegandum, quia ad locum proficiscens
incognitum, si proprios quorum consolatione
utatur non habeat, mens affecta tristitia minus se ad
ea quae utilitatis sunt erigit, et ante incipit succumbere
quam laboret. In qua re ne suprascripti reverendissimi
fratris et coepiscopi nostri Joannis privilegiorum
videremur praerogativam minuere, ita hoc illi
noveris esse concessum, ut tamen fratris et coepiscopi
nostri Joannis sit arbitrio per omnia reservatum.
Quia ergo petitioni suae praedictus frater noster adjecit
ut pueros quos de propria pecunia comparavit,
ac suos patrisque sui Codices, aut res alias, quas in
<pb n="1067C"/>
eodem monasterio habet, ei sit tollendi licentia, ratio
nos hoc negare non pertulit. Sed ne postulata videamur
indiscrete concedere, hanc tenendam observantiam
scito, id est ut quidquid postquam ab abbatis
remotus est officio comparavit, vel quolibet titulo acquisivit,
libera illi tollendi facultas sit. Sed et hoc
quod de monasterio illo in quo conversus est, quod
in provincia Valeria in possessione juris sui patrem
ejus manifestum est construxisse, pellente hostilitate
decedens abstulit, secumque detulit, sine aliqua dubietate
ei reddendum est, quia alterius acquisitionis
jus effugit quod semel monasterii fuerit dominio sociatum.
Si quid autem dum adhuc illic abbatis fungeretur
officio acquisivit, non suum, sed monasterii
ipsius esse cognoscat. Et ideo de jure illud ejusdem
monasterii auferri ulterius quolibet modo non patimur.
<pb n="1067D"/>
Legatum igitur quod antedictum fratrem nostrum
<pb n="1068A"/>
Capitulana conditrix supradicti monasterii singulis
annis de eodem monasterio <emph>1043</emph> per ultimam
voluntatem suam habere constituit, experientia tua
solatiante, justitia faciente, sine aliqua faciat dilatione
percipere.
</p>
        </div2>

<div2>
          <head> EPISTOLA II. AD FORTUNATUM NEAPOLIT. EPISCOPUM. <hi>Ecclesiam pro monachis, absque missis publicis, baptisterio et presbytero cardinali consecret.</hi> </head>
<p>Gregorius Fortunato episcopo Neapolis.</p>
<p>Fraternitati vestrae esse non putamus incognitum
quia Romanus clarissimae memoriae vir, per ultimae suae
voluntatis arbitrium, in domo juris sui ecclesiam,
quae in civitate vestra sita est, aedificari deputavit. Et
quia, Deo miserante, defuncti noscitur voluntas impleta,
<pb n="1068B"/>
sanctitas vestra illic ingravanter accedat; et si
nullum ibidem corpus constat humatum, locum ipsum
in honorem sanctorum Hermetis, Sebastiani, atque
Cyriaci, necnon et Pancratii solemniter studeat absque
missis publicis cum veneratione debita consecrare;
ita ut in eodem loco baptisterium nunquam construatur,
nec presbyterum constituas cardinalem. Sed quoties
missas ibi degentes illic monachi fieri voluerint,
a dilectione vestra presbyterum noverint postulandum,
quatenus nihil tale a quolibet alio sacerdote ullatenus
praesumatur.
</p>
        </div2>

<div2>
          <head>EPISTOLA III. AD FANTINUM DEFENSOREM. <hi>Colligat Romani mancipia, atque illorum laboris fructus ad construtum a Romano ipso monasterium mittat.</hi> </head>

<pb n="1068C"/>
<p>Gregorius Fantino defensori.</p>
<p>Mancipia juris Romani, spectabilis memoriae viri,
qui in domo sua quae Neapoli sita est monasterium
ordinari constituit, habitare in Sicilia perhibentur.
Et quia monasterium ipsum juxta voluntatem ejus,
Deo auctore, noscitur ordinatum, experientia tua
praesentium portitoribus, qui ad recolligenda mancipia
ipsa illuc directi sunt, omni studio solatiari
festinet, et recollectis eis, possessiones illis ubi laborare
debeant, te solatiante, conducat. Et quidquid
eorum labore accesserit, reservato unde ipsi possint
subsistere, reliquum ad praedictum monasterium experientiae
tuae cura annis singulis, auxiliante Domino,
<pb n="1068D"/>
transmittatur.
</p>
        </div2>

<div2>
          <head>EPISTOLA IV. AD SAVINUM SUBDIACONUM REGIONARIUM. <hi>In Sisinnium presbyterum de idololatria et sodomia accusatum inquirat diligentissime. Illum, si adsint indicia, detrudat in carcerem. Eumdem cogat ad reddendum orphanis Victoriani presbyteri filiis depositum.</hi> </head>

<pb n="1069A"/>
<p>Gregorius Savino subdiacono regionario.</p>
<p>Cum plerumque quod in laicis culpa est, hoc
crimen in sacro sit ordine constitutis, <emph>1044</emph> 
quanta in eis districtione puniendum sit piaculare
flagitium, qui zelo rectitudinis uritur non ignorat.
Quorumdam siquidem relatione perlatum est, quia
Sisinnius, Regitanae civitatis presbyter, quod auditu
ipso intolerabile nimis est, idolorum venerator ac
cultor sit, adeo ut in domo sua quoddam idolum
positum habere praesumeret. Sed et, quod non dissimile
<pb n="1069B"/>
nefas est, sodomiae illum scelere maculatum.
Et ideo quia tanti facinoris iniquitas districta atque
subtili investigatione quaerenda atque plectenda est,
hac tibi auctoritate praecipimus ut vigilanti studio et
diligenti omnino cura perquiras; et si qua indicia
apprehendere hujus rei potueris, eum in custodiam
districtam, quousque nobis renunties, redigas; ut
qualiter immanissimum facinus discuti debeat ac puniri,
deliberare possimus. Scito autem quia studium
zelumque tuum qualis contra nefandissima sit crimina
haec causa est sine dubio monastratura, per
quam te apud nos aut multum de sollicitudine commendari,
aut periculose de neglectu noveris accusari.
Unde necesse est ut ita te vigilantem in hac
requisitione studeas exhibere, quatenus et nos de sollicitudine
<pb n="1069C"/>
tua laetifices, et Deum tibi facias esse placabilem.</p>
<p>Hoc quoque nobis de praedicto presbytero nuntiatum
est, quod Victorianus quidam presbyter ei cum
diversis rebus vel ornamentis auctoritate sua pecuniam
commendasset: qui dum depositum abnegaret,
judicio habito convietus est, et ut reddere debuisset
addictus. Et quia, eo restituere id quod condemnatus
est differente, is qui deposuisse dicitur obiit,
et necessitate ejus perhibentur filii laborare, et hoc
experientia tua diligenter inquirat, atque ita, salva
ratione, ad finem hanc causam perducat; dummodo,
si ita est, nec ille res alienas perfida mente retineat,
<pb n="1070A"/>
et orphani quod suum est vel amisso patre recipiant.</p>
</div2>

<div2>
          <head>EPISTOLA V. AD SAVINUM SUBDIACONUM. <hi>Moneat Mariam ut voluntatem patris sui tandem impleat; et relictas, tum libertis, tum ecclesiae sancti Georgii duas uncias substantiae, vel invita persolvat.</hi> </head>
<p>Gregorius Savino subdiacono.</p>
<p>Latores praesentium Stopaulus atque Marcellus,
liberti quondam Comitioli excubitoribus, questi
nobis sunt, asserentes duas substantiae suae uncias,
quas libertis suis idem dominus eorum per paginam
testamenti sui legaverat, ab haerede filiaque ipsius
Maria uxore Pardi clerici necdum sibi esse completas.
Et ut legatum ipsum differre valeat, ab haerede
eadem ipsius status sui sibi fieri terrorem insinuant.
<pb n="1070B"/>
Et quoniam ea quae relicta sunt tua postulant instantia
adimpleri, idcirco tibi hac auctoritate praecipimus
ut praedictam Mariam commoneas quatenus voluntatem
patris auctorisque sui implere non differat, studiique
tui sit ut nullis contra rationem dispendiis debeant
subjacere. Quod si forte ab hac se solutione
aliqua nititur excusatione defendere, mediis <emph>1045</emph> 
sacrosanctis Evangeliis causam subtiliter perscrutari,
et ita quae legis ac justitiae ordo postulaverit definire
te convenit, atque definita effectui mancipare, ut haec
ad nos denuo querela non redeat. Quia vero comperimus
duas uncias substantiae suae praedictum testatorem
ecclesiae sancti Georgii, ubi sepeliri voluit, legavisse,
curae tuae sit ut easdem duas uncias, si necdum
completae sunt, praedicto loco modis omnibus
<pb n="1070C"/>
vindicare debeas, ut piae voluntatis intentio, etiam invita
haerede, ad effectum per omnia perducatur, nec
in hac re amplius differri quae relata sunt patiaris.
 Nam sacrilegiam et contra leges est, si quis quod venerabilibus
locis relinquitur, pravae voluntatis studiis,
suis tentaverit compendiis retinere <note>(Grat. 17, q. 4,
c. 4)</note>.
</p>
        </div2>

<div2>
          <head>EPISTOLA VI. AD THEODORUM CURATOREM. <hi>Joannis praefecti uxorem commendat.</hi> </head>
<p>Gregorius Theodoro curatori.</p>
<p>Quamvis gloriae vestrae bonitas semel sibi commendatos
nesciat oblivioni mandare, verumtamen
<pb n="1071A"/>
scientes haec eadem iterata charissimum filium non
onerose suscipere, scribere nos quae jamdudum scripsimus
non piget. Quia ergo Joannes gloriosissimus
filius noster, praefectus urbis ad deducendam huc
conjugem suam latorem praesentium Joannem clarissimum
virum illic noscitur transmisisse, paterna
dilectione salutantes, petimus ut quia memoratus
gloriosissimus filius noster divisus hic consistere
non potest, venienti conjugi ipsius gloriae vestrae
sinceritas patrocinii sui opem ferat. Et ut securius
iter suum, Deo custodiente, peragere valeat ad Perusinam
civitatem, militari eam solatio fulciri disponat,
quatenus et antedictus gloriosus vir amplius
patrociniis vestris sit deditus, et nos dulcissimae gloriae
vestrae gratias referamus.
</p>
        </div2>

<div2>
          <head>EPISTOLA VII. AD MARINIANUM RAVENNATEM EPISCOPUM. <hi>Joannis praefecti uxorem commendat.</hi> </head>

<pb n="1071B"/>
<p>Gregorius Mariniano episcopo Ravennae.</p>
<p>Gloriosissimus filius noster Joannes, praefectus
urbis, ad hoc illuc latorem praesentium <emph>1046</emph> Joannem
virum clarissimum destinavit, ut gloriosam
conjugem ipsius Deo debeat protegente huc perducere.
Quam et nos huc volumus per omnia advenire,
ut praedictum gloriosissimum filium nostrum non
divisum, sed totum habere possimus. Fraternitas itaque
vestra sollicitudinem gerat ne quod impedimentum
ad veniendum sustineat, atque ut hic citius adesse
valeat, studiose concurrat. Et ita se circa eam
quocunque exegerit usus exhibeat, ut nec suam abesse
<pb n="1071C"/>
esse conjugem sentiat, et nos in vobis modis omnibus
praesentes esse cognoscat.
</p>
        </div2>

<div2>
          <head>EPISTOLA VIII. AD MARINIANUM RAVENNATEM EPISCOPUM. <hi>Se contristatum valde, quod monialem e monasterio iterum abductam revocare neglexerit. Ut vel nunc id praestet impense hortatur.</hi> </head>
<p>Gregorius Mariniano episcopo Ravennae.</p>
<p>Si latoris praesentium Stephani viri clarissimi
querela veritate subsistit, omnino nos fraternitas
vestra contristatos intelligat, cur tam pigra vel deses
exstiterit, ut ante ad nos facti pravitas quam correctio
perveniret. Questus itaque est quod cognatam
ejus, cui aliquando Petrus quidam nequissimus
diabolico instinctu de monasterio exire suaserat,
atque a Gratioso notario nostro fuerat mutato habitu
<pb n="1071D"/>
unde exierat revocata, nequissimus vir iniqua
<pb n="1072A"/>
suasione de monasterio rursus ejiciens, apud se
nuncusque impudice retineat. Ex qua re valde nos
sicut diximus, tua desidia contristavit, cur necdum
in monasterium revocata sit ac retrusa. Vel nunc
ergo propositi tui consideratio et zelus te castitatis
accendat id summopere modis quibus potueris studere,
ut asperitatem quam de tantae iniquitatis perpetratione
concepimus, ejus citius valeas correctione
mollire. Nam et Vitali defensori praecipimus
ut vobis hac in causa solatiari non differat. Sed
quia memoratus Petrus ab homine filii nostri magnifici
Philoxeni dicitur defensari, apud eum vobis cum
omni studio et charitate instanter agendum est, ut
eam sine aliqua faciat dilatione restitui, quem credimus
hoc, quia bonus omnino vir esse dicitur, sine
<pb n="1072B"/>
mora facturum. Quod si forte, quod non credimus,
aliqua hoc fuerit excusatione dilatum, tunc etiam
 publice contestandus est. Atque fraternitas nobis
vestra renuntiet, ut exinde in urbem regiam <emph>1047</emph> 
scribamus, quatenus, quod fieri honeste negligitur,
ea qua dignum est ultione plectatur.
</p>
        </div2>

<div2>
          <head>EPISTOLA IX. AD JOANNEM EPISCOPUM SYRACUSANUM. <hi>Basilio Capuano antistiti, pro Cethego et Flora, auri libras decem per Maximum solvat.</hi> </head>
<p>Gregorius Joanni episcopo Syracusano.</p>
<p>Gloriosi filii nostri Cethegus atque Flora jugales,
pro certis causis suis Maximum virum clarissimum
 palatinum privatarum ad Siciliam transmittentes,
decem libras auri reverendissimo fratri nostro
<pb n="1072C"/>
Basilio Capuanae civitatis episcopo, qui illic jam esse
dignoscitur, suis utilitatibus profuturas dari de pensionibus
ecclesiastici patrimonii voluerunt. In quarum
restitutione, ne qua mora fieret, aut difficultas
forte contingeret, quantitatem ipsi dilectissimo filio
nostro Bonifacio diacono tradiderunt. Et ideo quia
nostros nos filios, et praesertim ubi damnum minime
sentit Ecclesia, non convenit contristare, his fraternitati
tuae mandamus apicibus, ut suprascripto fratri
coepiscopoque nostro Basilio et Maximo viro
clarissimo, secundum voluntatem praedictorum filiorum
nostrorum Cethegi atque Florae gloriosarum
personarum, decem libras auri sine tarditate post
subditam desuscepto paginam dare debeatis, quatenus
dum nulla in accipiendo eis mora provenerit, et
illi mandata sibi, ut noverint, utiliter exsequantur,
<pb n="1072D"/>
et pars Ecclesiae rationabiliter sit munita.
</p>
        </div2>

<div2>
          <head>EPISTOLA X. AD ROMANUM DEFENSOREM. <hi>Basilium episcopum forenses causas actitantem ultra quatuor dies in Sicilia morari non sinat.</hi> </head>

<pb n="1073A"/>
<p>Gregorius Romano defensori nostro Siciliae.</p>
<p>Perlatum ad nos est <note>(Grat. dist. 88, c. 4)</note> reverendissimum
fratrem nostrum Basilium episcopum
velut unum <emph>1048</emph> de ultimis in causis occupari,
et praetoriis inutiliter observare. Quae res quoniam
et ipsum vilem reddit, et reverentiam sacerdotalem
annihilat, statim ut experientia tua hoc praeceptum
susceperit, eum ita ad revertendum districta exsecutione
compellat, quatenus ei illic te insistente
quinque diebus sub qualibet excusatione immorari
non liceat; ne si quolibet modo eum ibidem moram
<pb n="1073B"/>
habere permiseris, cum ipso apud nos graviter
incipias esse culpabilis. Datum mense Decembris,
indict. 3. <note>(Cf. Joan. Diac. l. III, c. 36. Vide
ep. 9.)</note> 
</p>
        </div2>

<div2>
          <head>EPISTOLA XI. AD GODISCALCUM DUCEM. <hi>Arguit quod iratus monasterii januas frangi et bona diripi fecerit. Monachi ad hostes fugam non imputandam abbati. Ut monasterio et abbati adversari desinat, imo ut tuitionem impendat, hortatur.</hi> </head>
<p>Gregorius Godiscalco duci Campaniae.</p>
<p>Illa praepositorum sollicitudo utilis <note>(Grat. 11, q. 3,
c. 67)</note>, illa est cautela laudabilis, in qua totum ratio
agit, et furor sibi nihil vindicat. Restringenda ergo
sub ratione potestas est, nec quidquam agendum
<pb n="1073C"/>
priusquam concitata ad tranquillitatem mens redeat.
<pb n="1074A"/>
Nam commotionis tempore justum putat ira quod
fecerit.</p>
<p>Pervenit itaque ad nos magnitudinem tuam usque
ad hoc esse impetu furoris impulsam, ut non solum
frangi januas monasterii sancti Archangeli, verum
etiam diripi exinde quod ibi inventum est, feceris.
Insuper autem sic contra abbatem ejusdem monasterii
diceris exarsisse, ut, nisi occultans se iracundiae
tuae tempore latuisset, non leve discrimen incurrisset,
denique ut metu tuo perterritus de domo
in qua se olim receperat exire nuncusque non audeat.
Quod ne frustra fecisse forsitan videreris, fugam
monachi ipsius qui ad hostes abiit ad ejus,
quantum ad nos perlatum est, crimen impingis, asserens
quod cum ipsius voluntate fugerit. Quod si
<pb n="1074B"/>
ita est, contristamur, et valde vestram sapientiam
miramur. Nam si licitum putatis ut aliorum culpa
aliis sit nociva, <emph>1049</emph> multi huic possunt crimini
subjacere. Diversorum enim nobilium servi, multarum
Ecclesiarum clerici, diversorum monasteriorum
monachi, multorum judicum homines, saepe se
hostibus tradiderunt. Ergo si hoc creditur, servorum
utique domini, clericorum episcopi, monachorum
abbates, diversorum fugitivorum judices, omnes sub
culpa sunt et crimine constituti.</p>
<p>Nunquid et diebus magnitudinis tuae multi de civitate
in qua consistis, ad Langobardos milites fuga
non lapsi sunt? Et quis tantae indiscretionis, tantaeque
possit stultitiae reperiri, ut eorum iniquitatem
tibi aestimet applicandam? Haec itaque sollicite pensa,
<pb n="1074C"/>
atque ex te aliorum causas aestima, ut in quorumdam
<pb n="1075A"/>
adversitates falsis suspicionibus non ducaris. Si
vero est aliquis qui de praedicti monasterii abbate
possit aliquid dicere, quod ad culpam reatumque
ejus pertineat, nos hoc non negligi, sed magis
una quidem cum eis quorum interest, causam omnino
districte et sollicite volumus perscrutari, ut aut
feriat vindicta culpabilem, aut absolvat veritas innocentem.
Si autem nullus inveniri potuerit, qui
contra eum hoc quod solus ipse perhibes asserat,
hortamur, magnifice fili, ut a memorati monasterii
abbatisque ipsius te adversitate contineas, et potius
tuitionem illis et propter Deum charitatem impendas.
Et si quid est unde animi vestri fortassis offensi sunt,
pro nostra eis interventione remittite; et ita vos,
sicut Christianos convenit et prudentes, in eorum
<pb n="1075B"/>
magis juvamine commodate, quatenus et nos vobis
gratias referamus, et ante omnipotentem Dominum
mercedem pro impensis servis ejus beneficiis ac solatiis
acquiratis.
</p>
        </div2>

<div2>
          <head>EPISTOLA XII. AD FORTUNATUM NEAPOLITANUM EPISCOPUM. <hi>Fuscum abbatem, et monasterium ejus commendat.</hi> </head>
<p>Gregorius Fortunato episcopo Neapolitano.</p>
<p>Quamvis et ratio et loci sui qualitas fraternitatem
vestram commoneat tuitionem monasteriis, et maxime
sub se constitutis, impendere, verumtamen quia
lator praesentium Fuscus abbas suum a nobis voluit
ex abundanti monasterium commendari; his vos
hortamur affatibus, ut quia frustra monasterium
<pb n="1075C"/>
ipsum inquietudine advenientium asserit laborare,
sanctitatis vestrae illud defensio tueatur, et ab aliquo
illud gravari contra rationis ordinem non permittat,
quatenus dum nullum id injustae rei pondus afflixerit,
et vos videamini quod sacerdotis est salubriter
impendisse, et degens illic congregatio, quae in Dei
laudibus <emph>1050</emph> occupatur, nullis irrationabiliter
molestiis valeat subjacere.
</p>
        </div2>

<div2>
          <head>EPISTOLA XIII. AD ROMANUM DEFENSOREM. <hi>Fuscum abbatem juvet, ut absque mora quae monasterii sui sunt recipiat.</hi> </head>
<p>Gregorius Romano defensori.</p>
<p>Fuscus, abbas monasterii sanctorum Erasmi, Maximi,
<pb n="1075D"/>
atque Julianae, quod Neapoli ab Alexandra,
clarissimae memoriae femina, sicut nosti, fundatum
est, quae etiam et haeredem instituit, massam Papyrianensem
quae illic in Sicilia sita est, cum xenodochio
sancti Theodori, suprascriptum monasterium
<pb n="1076A"/>
suum asserit habere communem. Sed ut ad dividendam
eam, cum his quorum interest, dilationem non
debeat sustinere, experientiae tuae sibi petit adesse
solatium. Proinde hujus tibi serie praeceptionis injungimus
ut ei concurrere atque in omnibus solatiari
festines, quatenus massa ipsa secundum portiones
competentes sine mora aliqua dividatur. Sed ne forte
dicatur quia a praedicto monasterio possessiones quae
hic communes sunt detinentur, esse ex hoc excusatio
non debet, quia et ipsas paratus est sine difficultate
dividere. Quia vero legatum quod praedictae
Alexandrae a Pompeio relictum dicitur, ab eodem
quippe xenodochio, quod ei in octo unciis jure perhibetur
haereditario successisse, memoratus abbas
suo inquit monasterio redhiberi, et hoc quoque experientia
<pb n="1076B"/>
tua curet addiscere; et si ita est, agere
studeat ut quod relictum est modis omnibus exsolvatur.
Ita ergo sollicitudo tua in hac se re exhibeat,
ut suffragante justitia, praedicti abbatis labor, quem
ad nos veniendo assumpsit, vacuus esse non debeat.
</p>
        </div2>

<div2>
          <head>EPISTOLA XIV. AD FANTINUM DEFENSOREM. <hi>Fusco abbati, monasterii sui Codices et vela restitui faciat.</hi> </head>
<p>Gregorius Fantino defensori Neapolitano.</p>
<p>Fuscus, abbas monasterii sancti Archangeli quod
Macharis dicitur, atque sanctorum Maximi, Erasmi,
et Julianae, asseruit Constantium cellae suae presbyterum
ob temporis qualitatem se in Siciliam transmigrasse,
et Codices monasterii sui atque vela secum
<pb n="1076C"/>
pariter deportasse. Quem quoniam defunctum perhibet,
et ea quae cellae suae esse commemorat sibi
postulat debere restitui, experientia tua veritatem
curet addiscere; et si ita est, <emph>1051</emph> omnia quae
monasterii ipsius sunt sine aliqua faciat dilatione
restitui. Nam contra rationem est ut quod de monasterio
pro temporis, sicut dictum est, qualitate sublatum
est, ab ejus debeat jure separari. Ita ergo
experientia tua agat, ut veritatem addiscens, praedictum
illic abbatem, vel quem vice sua transmiserit,
dilationem frustra sustinere minime patiatur.
</p>
        </div2>

<div2>
          <head>EPISTOLA XV. AD CLEMENTINAM PATRICIAM. <hi>Nullum sibi odii vel iracundiae circa illam scrupulum, sed paternam omnino dilectionem inesse significat. Ut offensas nobiliter condonet hortatur.</hi> </head>

<pb n="1076D"/>
<p>Gregorius Clementiae patriciae.</p>
<p>Abbate quodam ad nos referente pervenit quod
gloriae vestrae a quibusdam sit maledicis nuntiatum
<pb n="1077A"/>
quia aliquem, quod absit, contra vos stimulum
habeamus. Quod si ita est, quicunque hoc fallaciter
confinxerunt, sub puritatis vobis specie duplices exstiterunt,
ut se quasi fideles ostenderent, et vos de
nobis prave facerent dubitare. Ego autem, gloriosa
filia, bona tua olim cognoscens, et praecipue castitatem
quae tibi ab adolescentia comes fuit, in magna semper
veneratione et dilectione te habui. Sed ne
vel nunc aliud cor meum esse gloria vestra suspicetur,
nullum mihi odii vel iracundiae circa vos scrupulum
inesse significo, sed paternam me vobis dilectionem
exhibere cognoscite. Unum tamen, quod ad me perlatum
est, reticere non debeo, ne minus esse charitatis
incipiat, si silentio prematur quod ad emendationem
dicendum est.</p>
<p>
            <pb n="1077B"/>Nuntiatum siquidem mihi est quod si quando vos
quisquam offenderit, dolorem irremissibiliter retinetis.
Quod si verum est, quia quantum vos diligo,
tantum contristor, peto ut hoc a vobis vitium nobiliter
excludatis, et secus boni operis segetem inimici
semen crescere non sinatis. Dominicae orationis verba
ad memoriam reducantur, et non apud vos plus
valeat culpa quam venia. Excessus gloriae vestrae
bonitas superet, et magis salubriter ignoscendo devotum
faciat quem potest persistens facere asperitas
indevotum. Relinquatur illi unde verecundiam habeat,
et non servetur quod doleat. Nam plerumque
plus virium habet discreta in correctione remissio,
quam in exsequenda ultione districtio; adeo ut nonnunquam
haec fideliorem atque subjectum, illa vero
<pb n="1077C"/>
obstinatum faciat et aemulum. Et quidem haec non ad
hoc dicimus, ut a zelo vos rectitudinis subtrahatis,
sed ne tales sitis in minimis, quales esse debetis in
maximis. Nam si quando severitatem excessus qualitas
exigit, agendum est ut et culpam ultio corrigat,
et correctis post gratia non negetur. Haec igitur quia
paterna suadente dilectione pro vestra vos anima
commonemus, cum ea qua dicuntur charitate suscipite,
atque ea ad gloriae vestrae utilitatem assumite,
ut bona vestra et apud homines clariora, et apud
omnipotentem Dominum <emph>1052</emph> possint esse purissima.
De nobis autem sicut re vera, charissima filia,
fiducialiter in cunctis praesumite; et quia de vestra
cupimus prosperitate semper audire, discurrentibus
nos saepius epistolis relevate.</p>
</div2>

<div2>
          <head>EPISTOLA XVI. AD TURRITANOS ET TAURIANENSES. <hi>Venerio episcopo visitatori obediant, idoneumque sibi eligant sacerdotem.</hi> </head>

<pb n="1078A"/>
<p>Gregorius clero, ordini et plebi consistenti Taurianas,
Turris et Consentias.</p>
<p>Vestri antistitis obitum cognoscentes, etc. <hi>ut lib.</hi> 
XI, <hi>epist. 39, mutato nomine</hi> Joanni, <hi>in</hi> Venerii.
</p>
        </div2>

<div2>
          <head>EPISTOLA XVII. AD VENERIUM ET STEPHANUM EPISCOPOS. <hi>Sub consueta formula visitationis munus injungit.</hi> </head>
<p>Gregorius Venerio et Stephano episcopis.</p>
<p>Obitum Paulini Taurianensis Ecclesiae, sed et <hi>ill.</hi> 
Turritanae Ecclesiae antistitum directa relatio patefecit.
Quapropter visitationis destitutae Ecclesiae fraternitati
<pb n="1078B"/>
tuae operam solemniter delegamus: quam
ita te convenit exhibere, ut nihil de provectionibus
clericorum, reditu, ornatu, ministeriisque, vel quidquid
illud est in patrimonio earumdem Ecclesiarum,
a quoquam aliquo modo praesumatur. Et ideo dilectio
tua ad praedictas Ecclesias ire properet, et assiduis
adhortationibus clerum plebemque earumdem
Ecclesiarum admonere festinet, ut, remoto studio,
uno eodemque consensu tales sibi praeficiendos expetant
sacerdotes qui et tanto ministerio digni valeant
reperiri, et a venerandis canonibus nullatenus
respuantur. Qui dum fuerint postulati, cum solemnitate
decreti omnium subscriptionibus roborati, et
dilectionis tuae testimonio litterarum, ad nos sacrandi
occurrant. Commonentes etiam fraternitatem
<pb n="1078C"/>
tuam ut nullum de altera eligi permittas Ecclesia,
nisi forte inter clericos ipsius civitatis in qua visitationis
impendis officium, nullus ad episcopatum dignus,
quod evenire non credimus, potuerit inveniri.
Provisurus ante omnia ne cujuslibet conversationis
meritive laicae personae aspirare praesumant, et ut
periculum ordinis tui, quod absit, incurras.
</p>
        </div2>

<div2>
          <head>EPISTOLA XVIII. AD CLEMENTINAM PATRICIAM. <hi>Ne Amandum a Surrentinis ad episcopatum electum detineat.</hi> </head>
<p>Gregorius Clementinae Patriciae.</p>
<p> Amandum presbyterum a Surrentinis, ad episcopatum,
gloriosa filia, electum esse cognoscas.
Quem quia huc scripsimus debere <emph>1053</emph> transmitti,
<pb n="1079A"/>
contristari de ejus absentia non debetis, quia nec
abscedere creditur qui mente vobiscum est. Et quoniam
pastorem quaerentibus is qui vobis olim placuit
gratus est, omnipotentem Deum benedicentes,
 Christiana magis in hoc devotione gaudete; et ut ad
nos celerius aliis profuturus venire debeat, hilariter
studete, quia sincerae charitatis est exsultare, quando
is qui diligitur, ad hoc vocatur ut crescat.
</p>
        </div2>

<div2>
          <head>EPISTOLA XIX. AD ANTHEMIUM SUBDIACONUM. <hi>Inquirat de Amandi vita in episcopum electi, eumque Romam quamprimum mittat.</hi> </head>
<p>Gregorius Anthemio subdiacono Campaniae.</p>
<p>Postquam is qui ad episcopatum Surrentinae civitatis
electus fuerat aptus nobis visus non est, Amandum
<pb n="1079B"/>
presbyterum oratorii sancti Severini, quod in
castro Luculano situm est, elegerunt. Eapropter
experientiae tuae praecipimus ut eumdem presbyterum,
excusatione postposita, sub omni ad nos studeat
festinatione transmittere, quatenus petentium desideria
cum Christi auxilio, si nihil est quod eum impediat,
impleantur. Cujus vita vel actus, quia melius
possunt illic ubi diu est conversatus agnosci, curae
tuae sit cum fratre et coepiscopo nostro Fortunato
de eo diligenter inquirere. Et si nulla sunt quae ad
sacrum ordinem obsistere valeant, ad nos debet
omni postposita tarditate transmitti. Ne autem gloriosa
filia nostra Clementina hoc moleste suscipiat,
ad eam experientia tua pergat, et cum ejus voluntate
hoc faciat. Sin vero reniti fortasse voluerit, huc eum,
<pb n="1079C"/>
sicut diximus, sine mora experientia tua transmittat,
quia ita animi filiorum nostrorum a nobis pacandi
sunt, ut tamen animarum utilitas non debeat praepediri.
</p>
        </div2>

<div2>
          <head>EPISTOLA XX. AD ANTHEMIUM SUBDIACONUM. <hi>Ne acceptam ad possessiones emendas pecuniam, in alios usus expendant Surrentini monachi.</hi> </head>
<p>Gregorius Anthemio subdiacono Campaniae.</p>
<p>Pervenit ad nos quod monachi, quos in Surrentina
civitate pro complenda, sicut nosti, Antonini quondam
defensoris voluntate transmisimus, pecuniam
quam acceperant ad emendas possessiones expendant.
Quae res quoniam non levem eis necessitatem in brevi
indicat imminere, <emph>1054</emph> ideo experientia tua, hac
<pb n="1080A"/>
auctoritate commonita, provideat atque dispenset
ut solidos ipsos incaute vitioseque erogare non debeant.
In qua re ut sollicitudo tua possit esse laudabilis,
cum omni eis studio ac vigilantia possessiones
ad comparandum exquire. Ex quarum fructibus servi
Dei alimoniam consequentes, nec acceptos solidos
incassum expendere, noc ipsi valeant victus necessitatem
incurrere. Ita ergo omni vigilantia, omnique
intentione in hoc te exhibere festina, ut efficacia tua
et ab illis periculum, et a nobis omnem possit curam
sollicitudinis amovere.
</p>
        </div2>

<div2>
          <head>EPISTOLA XXI. AD JOANNEM ITALIAE PRAEPOSITUM. <hi>Conqueritur de subtracta Neapolitanae diaconiae annona.</hi> </head>
<p>
            <pb n="1080B"/>Gregorius Joanni praeposito Italiae.</p>
<p>Quidquid tribuitur pauperi, si subtili consideratione
pensetur, non est donum, sed mutuum, quia
quod datur multiplicato sine dubio fructu recipitur.
Scripsistis autem nobis ut Dulcitio agenti vices vestras
dicere deberemus ne quid super diatyposim auderet
expendere. Et quanquam sit laudabile futura prospicere,
quia tamen infirma omnino cautela est quae
pietatis adjutorio non munitur, in hac sollicitudine
vestra est quod nos pro vobis contristare invenimus.
Fertur itaque quod annonas atque consuetudines diaconiae,
quae Neapoli exhibetur, eminentia vestra
subtraxerit. Quod minus fortasse fuerat obstupendum,
si Joannis decessoris vestri non fuissent tempore
ministratae. Si igitur haec ille, cujus cunctis notum
<pb n="1080C"/>
est quam fuerit gravis actio, non negavit, quale sit
sapientia vestra consideret, si vel in aliquo bono
opere malus homo vos superet. Nulla enim occasione
hoc subtrahere vos decuit. Quod etsi forte nullus
vestris voluisset rationibus imputare, hoc de proprio
vos impendere non debuit gravare precario, ut hujusmodi
pietas in vestro esset patrona juvamine, quae
ministra fuisset in opere. Haec itaque debet eminentia
vestra potentia qua pollet inspicere, atque hoc quod
a decessoribus ejus non est ademptum, ut solite
valeat ministrari, largitatem bonitatis suae debeat
magis ostendere; quantenus nec in his quae secundum
jussionem Domini agitis adversitatem aliquam incurratis;
et hujus vobis officii ministratio, et coram
<pb n="1081A"/>
hominibus laudem parare, et coram omnipotenti Deo
possit providere mercedem. Data mense Aprilis,
indict. 3.
</p>
        </div2>

<div2>
          <head> <emph>1055</emph> EPISTOLA XXII. AD LEONEM CATANENSEM EPISCOPUM. <hi>Sancti Viti monasterium tueatur a quorumdam molestiis; junctos vero mulieribus monachos digna emendatione corrigat.</hi> </head>
<p>Gregorius Leoni episcopo Catanensi.</p>
<p>Martianus, monachus monasterii sancti Viti, quod
in Aetna monte est positum, consensu, ut ait, congregationis
ejusdem monasterii ad nos veniens, questus
est multas monasterium ipsum a quibusdam
molestias ac praejudicia sustinere. Inter quae illud nos
quoque vehementissima exacerbatione commovit,
<pb n="1081B"/>
quod in tantum monasterium ipsum innotuit calcari
ac despici, ut etiam monachis ibidem degentibus
mulieribus se jungere sine metu sit licitum. Quod si
ita est, quam grave vestram fraternitatem, et apud
Deum peccatum, et apud homines culpa respiciat,
ipse poteris judicare, quippe quia nulla te praevales
excusatione defendere. Aut enim haec fieri nescisti,
et culpa neglectus vehementer argueris; aut certe
factum recognovisti, et graviorem erga te videris
indignationem exigere, cur tantum facinus ultione
districtissima non punisti. Itaque scriptis fraternitatem
vestram praesentibus commonemus, ut cum omni
hoc vigilantia investigare festinet. Et si hujusmodi
iniquitatem a quibusdam perpetratam invenerit, ita
hujus perversitatis facinus digna studeat emendatione
<pb n="1081C"/>
corrigere, quatenus et Deum placare, et aliis ne de
caetero quid simile perpetretur custodiae possit disciplinam
ostendere. Molestias vero quas praedictum
monasterium pati, vel ea quae ei perhibentur invasa,
sanctitas vestra cognoscat, et ita se in quantum justum
est, in protectione ejusdem exhibeat, ut in nullo
contra aequitatis ordinem valeat aliquo modo praegravari.
Praeceptum vero beatae recordationis nostri
praedecessoris Pelagii datum ad Elpidium praedecessorem
vestrum, cujus subtus exemplaria fecimus
ascribi, sine aliqua volumus refragatione servari.
</p>
        </div2>

<div2>
          <head>EPISTOLA XXIII. AD ADRIANUM NOTARIUM SICILIAE. <hi>Agat quoque, tum ut puniatur supradictorum monachorum scelus, tum ne quis illorum bona invadat.</hi> </head>
<p>
            <pb n="1081D"/>Gregorius Adriano notario Siciliae.</p>
<p>
            <pb n="1082A"/>Res ad nos omnino detestabilis et nefanda pervenit,
et miramur cur, si veritate subsistit, <emph>1056</emph> eam
minime cognovisti. Veniens autem ad nos Martianus,
monachus monasterii sancti Viti, quod in monte
Aetna est positum, oblata nobis petitione questus est
inter alia, ita monachos ejusdem monasterii perverse
ac nequiter vivere, ut mulieres sibi sociare, quod dici
nefas est, audeant. De qua re quia fratri et coepiscopo
nostro Leoni scripsimus, ut, requisita veritate, si ita
repererit, districtissima hoc studeat severitate corrigere,
necesse quoque est ut in hac re tua se experientia
ad investigandam veritatem, et puniendum
tantum scelus omnimodo sollicite debeat exhibere,
ut neque remisse, neque negligenter agi aliquid videatur.
In aliis vero utilitatibus memorati monasterii
<pb n="1082B"/>
solatia tua in quantum ratio poposcerit aequitatis
impende, quatenus et si quid ei, sicut dicitur, invasum
est, secundum justitiam reformetur, et de caetero
praejudicium illic aliquod contra Dei timorem et legum
ordinem nullo modo generetur.
</p>
        </div2>

<div2>
          <head>EPISTOLA XXIV. AD FORTUNATUM NEAPOLITANUM EPISCOPUM. <hi>Ejus erga monasteria negligentiam arguit. Mauricii aliorumve monachorum fugam dolet. Vetat ne monachi deinceps, nisi per biennium probati, tonsurentur. Neve milites absque suo ipsius consensu in monasteriis suscipiantur.</hi> </head>
<p>Gregorius Fortunato episcopo Neapolitano.</p>
<p>Cum fraternitas vestra minus erga monasteria sibi
<pb n="1082C"/>
subjecta studet esse sollicita, et ipsa culpam reprehensionis
incurrit, et nos de sua lenitate constristat.
Pervenit autem ad nos Mauricium quemdam, qui nuper
in monasterio Barbaciani conversus est, ablatis
secum aliis monachis, fuga de eodem monasterio discessisse.
Qua in re praedictum nobis Barbacianum sua
praecipitatio vehementer accusat, qui temere saecularem
hominem, et non ante probatum, tonsuravit.
Nunquid non vobis scripsimus ut prius eum probaretis,
et tunc, si aptus esset, abbatem facere deberetis?
Vel nunc ergo circa eum quem elegistis, estote
solliciti. Nam vos illo delinquente delinquitis, si ita
coeperit se exhibere, ut se ad fratrum ostendat regimen
indignum.</p>
<p>Praeterea <note>(Grat. 19, q. 3, c. 6)</note> monasteriis omnibus
<pb n="1082D"/>
fraternitas vestra districtius interdicat ut eos quos
<pb n="1083A"/>
ad convertendum susceperint, priusquam biennium
in conversatione compleant, nullo modo audeant
tonsurare. Sed hoc spatio vita moresque eorum sollicite
comprobentur, ne quis eorum aut non sit contentus
quod voluit, aut ratum non habeat <emph>1057</emph> 
quod elegit. Nam dum grave sit inexpertos hominum
obsequiis sociari, quis possit dicere quanto sit
gravius ad Dei servitium improbatos applicari?
 Miles vero si converti voluerit, prius quam nobis
renuntietur, nullus eum sine nostro consensu qualibet
praesumat ratione suscipere. Quod nisi diligenter
fuerit custoditum, omnem subjectorum in te culpam
inexcusabiliter noveris redundare, qui minus te erga
eos rebus ipsis testaris esse sollicitum.</p>
</div2>

<div2>
          <head>EPISTOLA XXV. AD FORTUNATUM NEAPOLITANUM EPISCOPUM. <hi>Theodoro portas, et Rustico aquaeductum tandem restituat. Causam deinde adversus illos moveat, si voluerit.</hi> </head>

<pb n="1083B"/>
<p>Gregorius Fortunato episcopo Neapolitano.</p>
<p>Si scriptorum nostrorum seriem voluisses diligenter
advertere, aut sponte restituere quae tulisti,
aut certe personam secundum admonitionem nostram
in causa transmittere debuisti. Et dum te modo
quodam excusare contendis, asserens in his quae
contra fraternitatem tuam a parte contraria gesta
sunt, non voluntarie sed magnis te constrictum
conjurationibus miscuisse, ea quae scripsimus quasi
intelligere distulisti, et magnificos viros Faustum
atque Dominicum non a te, sed a quibusdam aliis
<pb n="1083C"/>
tuis indicasti esse transmissos, ac per hoc ut, aliis
litigantibus, ipse quae tuleras retineres. Pars vero
altera, epistolae tuae textum addiscens, crebra nobis
allegatione coepit insistere ut ea quae abstuleras redderentur,
paratam se inquiens si quid contra eam
magnifici viri praedicti suo vel aliorum nomine movere
voluerint respondere. Quod quia nec nobis a
rationis visum est ordine dissentire, praesertim postquam
admonitus instructam personam ad dicendam
causam transmittere neglexisti, idcirco fraternitatem
tuam hortamur, illico ut praesentia scripta susceperit,
 Theodoro viro magnifico majori populi portas et
Rustico viro clarissimo seniori aquaeductum sine
<pb n="1084A"/>
aliqua contentione restituat, ne in hac re moram,
vel aliquam excusationem interserat, ne culpam indiscretionis
incurrat, si quod ultro facere debuerat,
admonita, differendum qualibet sorte putaverit. Haec
itaque memoratis viris primitus reformata, liberum
tibi sit, si quam contra eos postea apud nos hic causam
movere volueris. Sin vero non ipse, sed filii tui,
ut asseris, causam se habere querantur unde eos publico
debeant pulsare judicio, eis est liberum, in
quolibet loco voluerint, causae suae negotium <emph>1058</emph> 
contra eos legaliter propositum terminare.
</p>
        </div2>

<div2>
          <head>EPISTOLA XXVI. AD FORTUNATUM NEAPOLITANUM EPISCOPUM. <hi>Joannem palatinum hortetur ut neque saponarios affligat, neque ipsorum nonnullis faveat a pactione juramento firmata recedentibus. Hortantem si non audierit Joannes, accedat praefecti auctoritas.</hi> </head>

<pb n="1084B"/>
<p>Gregorius Fortunato episcopo Neapolitano.</p>
<p>Augustinus praesentium portitor, qui reliquorum
saponariorum civitatis vestrae vice sese dixit esse
transmissum, questus nobis est quod Joannes vir
clarissimus palatinus multis eos frustra affligat incommodis,
 atque nova plurima eorum corpori praejudicialiter
nitatur imponere. Denique ut, sicut ait,
eos promittere sibi compellat ut si quis arti eorum
sociari voluerit, quidquid commodi de introitu ejus
accesserit, ipsi proficiat. Adjiciens quoque pactum
inter se de quibusdam rationabilibus artis suae capitulis,
juxta priscam consuetudinem omnium consensu,
interposita esse poena confectum, atque id
<pb n="1084C"/>
sacramento interveniente firmatum, et ab eo nunc
velle quosdam ex suis, ejus videlicet patrocinio fretos,
abscedere, atque ita contravenire cupientibus
tuitionem impendere, ut, quod dici grave est, plus in
defensione ejus praesumptionem habeant, quam de
poena penuriam, vel de sacramento praestito possint
habere formidinem. Quod si ita se res habet,
quia etiam ipsi quod agit adversum est, quippe qui
alieno se peccato sua defensione constituit esse participem,
fraternitas vestra paterna eum adhortatione
conveniat, ut ab hujusmodi se actu cohibeat, et
praejudicialiter illis nihil imponat, nec eos dispendiis
quibuslibet contra rationem affligat. Pariter etiam
<pb n="1085A"/>
providendum est ut et pactum, ubi sacramenta sunt
praestita, conservetur, et cum dispendio animae suae
temporalia lucra contraveniendo non appetat, ne et
perjurii crimen incurrat, et commoda prave desiderata
non capiat. Et si, quod non credimus, admonitionem
vestram praedictum Joannem virum clarissimum
videtis forte differre, cum eminentissimo filio
nostro praefecto stricte loquimini, ut ipse hoc, sicut
in praesenti dici fecimus, quomodo praeviderit, rationabiliter
faciat emendari, quatenus et eos qui tuitionis
nostrae suffragia quaesiverunt quorumdam voluntas
injuste non opprimat, et ille ab opere se indecenti
prohibitum, pro suae magis animae utilitate
cognoscat. Datum mense Maii, indict. 3
</p>
        </div2>

<div2>
          <head> <emph>1059</emph> EPISTOLA XXVII. AD ZITTANUM MAGISTRUM MILITUM. <hi>Fatetur persolvenda etiam a religiosis tributa.</hi> </head>

<pb n="1085B"/>
<p>Gregorius Zittano magistro militum.</p>
<p>Epistolas vestras Graeco sermone dictatas me indico
suscepisse, in quibus dicitis quod quaedam religiosa
loca responsum juri publico de rebus ei competentibus
reddere contemnant. Quae res me omnino
contristavit, quia nostri est habitus non solum praejudicia
minime facere, sed etiam facta aequanimiter
portare, nisi forte quod res pauperum defendere rationabiliter
cogimur, ne apud omnipotentem Deum
culpabiles inveniri valeamus. Proinde Fantino defensori
quae scripserim gloriae vestrae transmisi, ut
ipse religiosos quosque in Panormitanis partibus
apud electos judices venire compellat, et suorum
<pb n="1085C"/>
actuum rationem reddant. Omnipotens Deus coelestis
vobis misericordiae largitatem praebeat, ut per cuncta
quae agitis ejus gratiae serviatis. Mense Maio indict.
3.
</p>
        </div2>

<div2>
          <head>EPISTOLA XXVIII. AD FANTINUM DEFENSOREM. <hi>Causas Sabinianum inter et Theodorum episcopum, tum de impensis in hospites, tum de aliis suo judicio definiat.</hi> </head>
<p>Gregorius Fantino defensori.</p>
<p>Sabinianus vir clarissimus, praesentium lator, nobis
indicavit hanc olim ibi consuetudinem convenisse,
ut, diversis supervenientibus, cives ejusdem civitatis
 de proprio expensas impenderent. De qua
re dum se quererentur affligi, hoc illis cum Theodoro
<pb n="1086A"/>
Lilybetano quondam episcopo convenisse, ut in
Ecclesia ejus certae portiones substantiae suae donatione
conscriberentur, et hoc in se onus susciperet,
atque, securis eis redditis, ipse de Ecclesia quidquid
esset necessarium, erogaret. Se vero per tertiam
decimam et primam indictiones, quibus praedictae civitati
defensoris officium tenuit, absente episcopo,
de proprio expendisse quod de Ecclesia poterat erogari.
Et quia sibi quod expendit postulat debere restitui,
idcirco experientiae tuae praecipimus ut reverendissimo
fratri et coepiscopo nostro Decio studeat
imminere, quatenus aut pacifica, si ita est, cum eo
ordinatione decidat; aut certe si qua se ratione a
restitutione expensarum credit defendere posse, in
judicio tuo assistat. Et exquisita <emph>1060</emph> diligentius
<pb n="1086B"/>
veritate, ita quidquid tibi aequitatis ordo suaserit, mora
postposita definito, ut et rationabiliter causa finem
accipiat, et partes apud te nulla fatiget in observatione
dilatio. Si autem donationes, de quibus dictum est,
Ecclesiae suae esse onerosas existimat, et reddere
eas donatoribus fortasse voluerit, si qui ex eis qui
eas recipiunt clerici sunt, a te similiter moneantur
ut aut secundum portiones suas quae erant soliti dare
persolvant, aut certe si causari voluerint, contentiones
partium tua necesse est cognitione distingui, ut
nulla se pars inaudita queratur praejudicium sustinere.
Alias vero causas quas cum memorato reverendissimo
viro fratre nostro suprascriptus portitor
habere praesentes se asserit, tuo similiter volumus,
mediis sacris Evangeliis, judicio definiri.
</p>
        </div2>

<div2>
          <head>EPISTOLA XXIX. AD CONSTANTIUM MEDIOLANENS. EPISCOPUM. <hi>Dubiam adhuc Pompeii episcopi causam certa sententia finiri nondum posse.</hi> </head>

<pb n="1086C"/>
<p>Gregorius Constantio episcopo Mediolanensi.</p>
<p>Relectis epistolis vestris, quas ad nos per Marianum
latorem praesentium transmisistis, gratam nobis
sollicitudinem vestram fuisse rescripsimus, quod
ea quae ad vos de fratre et coepiscopo nostro Pompeio,
qui adhuc ita a nobis nominandus est, pervenerunt
dissimulare minime pertulistis. Sed si qualis
fuit in requisitione cura, talis fuisset in discussione
subtilitas, nihil ex hoc quod de eo dictum est, fuisset
<pb n="1087A"/>
ambiguum. Sed utrum verum an esset compositum
patuisset, quia jam contra ipsum dudum in Sicilia
apud reverendae memoriae fratrem nostrum Maximianum
episcopum talis quaestio, ut cognovimus, mota
est. Sed quia causa ipsius subtili omnino investigatione
quaesita est, inventus est innocens, qui fuerat
accusatus in crimine. Nunc igitur quoniam illa quae
contra eum dicta sunt non sub illa qua decuit districtione
quaesita sunt, et gesta quae exinde apud fraternitatem
vestram confecta sunt, neque ad condemnationem,
neque ad absolutionem ejus probantur
posse sufficere, non levis res agitur, ut incaute vel
in transcursu debeat definiri. Nam <note>(Grat. II, q. 3,
c. 74)</note> grave est satis et indecens ut in re dubia certa
dicatur sententia. Et haec quidem gesta esse poterant
<pb n="1087B"/>
ad definiendum idonea, si accusati ea confessio sequeretur;
si tamen eamdem confessionem subtilitas
examinis ex occultis eliceret, et non afflictio vehemens
extorqueret, quae frequenter hoc agit ut noxios
sese fateri <emph>1061</emph> etiam cogantur innoxii. Nam
postquam praefatus episcopus, ut dicitur, cruciari
custodia cremarique fame se asserit, scire debetis,
si ita est, utrum noceat si sic fuerit extorta confessio.
Nunquid quando sententiam tales causae suscipiunt,
et ad sedem apostolicam appellatur, nonne et
persona quae judicatur praesens est, et districtissime
atque ab omni latere veritas quaeritur, ut tunc si
debeat necne manere sententia decernatur? Necnon
et si praedictus episcopus ad sedem apostolicam appellare
voluerit, causa ipsius interius et cum omni
est diligentia perscrutanda. Et ideo postquam et persona
<pb n="1087C"/>
absens est, et gesta quae ad nos transmisistis
nobis, sicut praefati sumus, satisfecisse idonee non
videntur, temere aliquid de episcopi persona decernere
nec possumus, nec debemus, ne, quod absit,
reprehensibiles inveniamur in nostris, quibus aliorum
jure competit retractare sententias.</p>
<p> De Alamannis autem quod vobis indicatum est,
nos et longius quam vos positi sumus. Et quod verum
non sit minime dubitamus. Vestra tamen fraternitas
bene fecit pro informatione nostra scribere
quod audivit. <note>(Cf. Joan. Diac. l. IV, c. 28.)</note>.</p>
</div2>

<div2>
          <head>EPISTOLA XXX. AD CASTORIUM NOTARIUM. <hi>Iterum monet ut de possessione quae monasterio concessa dicebatur quod justum est faciat.</hi> </head>

<pb n="1087D"/>
<p>Gregorius Castorio notario.</p>
<p>Experientiae tuae in praesenti nos recolis praecepisse
ut de possessione quae monasterio sanctorum
Marci, Marcellini et Feliculae, quod Ravennae situm
est, largitatis titulo dicitur esse concessa, quia causam
<pb n="1088A"/>
bene nosti, debuisses quod justum est facere.
Pro qua re hac te iterum nostra praeceptione duximus
commonendum, ut in re ipsa vigilans debeas
esse atque sollicitus. Et si manifeste donatam esse
cognoveris, et nihil est quod a partibus nostrae objici
possit Ecclesiae, impedimentum aliquod monasterio
ad tenendum ipsam possessionem non facias.
Si vero quia, prout diximus, causa bene tibi est cognita,
habes quod juste possit pro Ecclesiae partibus
allegari, electorum te cum parte altera necesse est
subire judicium, ut et veritas cognosci, et quod aequitatis
ordo suaserit, valeat definiri.
</p>
        </div2>

<div2>
          <head>EPISTOLA XXXI. AD LIBERTINUM EXPRAETOREM. <hi>Hortatur ut adversa patienter sustineat, et vestes ad suorum usus suscipiat lubens.</hi> </head>

<pb n="1088B"/>
<p>Gregorius Libertino expraetori.</p>
<p>Quanta vos saeculi hujus premat angustia, incognitum
non habemus. Sed quia in summa tribulatione
positis <emph>1062</emph> sola est consolatio misericordia
Creatoris, in eum spem vestram ponite, ad
ipsumque tota vos mente convertite, qui et juste
quem vult permittit affligi, et confidentem in se misericorditer
liberabit. Ipsi ergo gratias agite, et patienter
quaeque illata sunt sustinete. Nam rectae
mentis est Deum non solum in prosperis benedicere,
sed etiam in adversitatibus collaudare. In his
igitur quae patimini nullum contra Deum murmur
cordi vestro subrepat, quia ad quid hoc Creator noster
operetur ignotum est. Forsitan enim, magnifice
fili, aliquid illum in prosperis positus offendisti,
<pb n="1088C"/>
unde te clementi amaritudine vult purgare. Et ideo,
nec temporalis te frangat afflictio, nec rerum damna
discrucient, quia si, in adversis gratias referens,
Deum tibi patientia feceris esse placabilem, et quae
amissa sunt multiplicata redduntur, et super haec
gaudia aeterna praestantur. Peto autem ne injuriosum
ducatis quod viginti a nobis vestitus ad pueros
vestros per Romanum defensorem scripsimus
praeberi, quia de beati Petri apostoli rebus quamvis
parva sint quae offeruntur, pro magna semper benedictione
suscipienda sunt, quoniam et hic vobis valebit
majora impendere, et apud omnipotentem
Deum beneficia aeterna praestare. Mense Junio, indict.
3. <note>(Vide inf. ep. 51. Cf. Joan. Diac. l. II, c. 55.)</note> 
</p>
        </div2>

<div2>
          <head>EPISTOLA XXXII. AD SECUNDINUM EPISCOPUM TAUROMINITANUM. <hi>Benignius agendum erga Leonis uxorem, quae, ob adulterii suspicionem a marito discedens, cum religiosam vestem induisset, ad ipsum, inconsulto Secundino, redierat.</hi> </head>

<pb n="1088D"/>
<p>Gregorius Secundino episcopo Taurominitano.</p>
<p>
            <pb n="1089A"/>Praesentium portitor, Leo Chartarius, ad nos veniens
indicavit uxori suae, quae relicto eo pro fornicationis
crimine, quo vehementius stimulatam aiebat,
atque ob hoc religiosam vestem induerat, se
culpabilem nullatenus exstitisse; adeo ut, sicut ait,
requirente fraternitate vestra, cui hujus rei cognitionem
ante hoc fere triennium mandaveramus, in
nullo claruerit eum post initum conjugium in fornicationis
culpam collapsum; adjiciens quoque quod
eidem uxori suae districtissima sacramenta praebuerit
insontem se ea de re unde etiam illam mordebat
suspicio permansisse, et idcirco propria eam sponte
ad se reversam. Sed quia communione illam cum
familia sua pro hoc solummodo a fraternitate vestra
privatam asserit, quod ad eum clam postpositis vobis
<pb n="1089B"/>
redierit, volumus ut familia quidem ipsius sacram
communionem recipiat, et dominae ea culpa in
hujus afflictionis poena familiam diu non teneat. De
ipsa vero, hoc est de uxore praedicti portitoris, hoc
vos observare necesse est, ut si manifeste constiterit
quia contra conjugem suum <emph>1063</emph> dicere nihil
potuit, sed et insuper suspicio ipsius, praestito, ut
edocti sumus, sacramento amputata est, et utique
post hoc sua ad eum sponte reversa est, in ea quoque
temperanda est censura judicii, ut longe jam
tempore minime communione privetur. Si autem aliter
se veritas quam nobis insinuatum est fortassis
habuerit, fraternitatis vestrae subtiliter scripta nos
instruant, ut quid fiendum sit nostris iterum discurrentibus
epistolis agnoscatis.
</p>
        </div2>

<div2>
          <head>EPISTOLA XXXIII. AD SECUNDINUM EPISCOPUM. <hi>Si revera Dulcinus episcopus substantiae suae sex uncias Ecclesiae Locrensi et sex monasterio sancti Christophori reliquerit, nullam jam dicto monasterio molestiam irrogari patiatur.</hi> </head>

<pb n="1089C"/>
<p>Gregorius Secundino episcopo Taurominitano.</p>
<p>Scripta fraternitatis vestrae suscepimus, in quibus
indicastis reverendissimum fratrem nostrum Marcianum,
Locrensis civitatis episcopum, aliter nobis
de causa Ecclesiae contra monasterium sancti Christophori,
quod in vestra dioecesi est constitutum,
intimasse, non quidem fallendi voluntate, sed quia
<pb n="1090A"/>
a clericis suis non fuerat de veritatis natura diligenter
instructus. Et quoniam scribitis Dulcinum decessorem
ipsius nihil de rebus Ecclesiae suae fuisse
testatum, sed de propriis ac magis quae in praedicto
monasterio fidelium oblatione collata sunt elogium
condidisse, atque sex uncias Ecclesiae et sex eidem
monasterio jure haereditario reliquisse, necesse est
ut si ita etiam non ex opinione, sed absolute in veritate
esse recolitis, nullam praedicto monasterio sinatis
molestiam irrogari, praecipue dum eamdem
causam jam temporibus reverendae memoriae Maximiani
episcopi vos atque fratrem et coepiscopum
nostrum Ruffinum ex ejus deputatione ac cessione
audisse ac decidisse testemini, adeo ut inter partes
ea quae inveniri poterant partirentur, et quod Ecclesiae
<pb n="1090B"/>
fuit intrinsecus redderetur. Volumus ergo ut
pars utraque conticeat, et ea quae a fraternitate tua
una cum praedicto Ruffino quondam episcopo statuta
sunt inconvulsa consistant, quatenus nec pars Ecclesiae
denuo injuste quaestionem inferre, nec monasterium
irrationabiliter videatur post vestram maxime
definitionem controversiam sustinere.
</p>
        </div2>

<div2>
          <head>EPISTOLA XXXIV. AD ECCLESIUM CLUSINUM EPISCOPUM. <hi>De Joanne Diacono a Balneoregiensibus in episcopum electo sollicite inquirat.</hi> </head>
<p>Gregorius Ecclesio episcopo Clusino.</p>
<p>Gloriosus filius noster Aufridus ad nos scripta
transmisit, indicans quod in castro Balneo-Regis, <emph>1064</emph> 
 una cum habitatoribus loci ipsius sibi Joannem
<pb n="1090C"/>
Diaconum elegerit episcopum ordinandum, de
cujus omnino vita bona testatus est. Sed quia quae
sint canonica nesciunt, et nos inexpertis vel incognitis
manus temere non audemus imponere, fraternitas
vestra cum omni sollicitudine ac vigilantia
diversis quibus potuerit modis de vita actibusque
ipsius requirere studeat. Et si nihil est quod ei canonice
possit obsistere, requirendum quoque est si
in opere Dei studium habuit, vel psalmos novit.
Et si talis fuerit, eum ad nos cum testificationis
suae epistola dirigat. Si vero aliter fuerit, vestris
nobis similiter epistolis indicate, et habitatores loci
<pb n="1091A"/>
ipsius adhortamini ut si iste aptus non fuerit, sicut
et suprascripto Aufrido filio nostro scripsimus, alium
sibi eligant qui ad hoc officium cum gratia Dei aptus
valeat inveniri.
</p>
        </div2>

<div2>
          <head>EPISTOLA XXXV. AD EULOGIUM PATRIARCHAM ALEXANDRINUM. <hi>Quod citius non responderit biennii causatur podagram. Palaestinos monachos, qui de Agnoitarum errore interrogarent, non Romam, sed Constantinopolim adiisse. Se ad Anatolium in Agnoitas idipsum ex Latinis Patribus scripsisse, quod ex Graecis ad se Eulogius.</hi> </head>
<p>Gregorius Eulogio patriarchae Alexandrino.</p>
<p>Transacto anno suavissima sanctitatis vestrae scripta
suscepi, quibus pro aegritudinis meae nimietate
respondere nuncusque non valui. Ecce enim jam
biennium pene expletur, quod lectulo teneor, tantisque
<pb n="1091B"/>
podagrae doloribus affligor, ut vix in diebus festis
usque ad horarum trium spatium surgere valeam
missarum solemnia celebrare. Mox autem cum
gravi pellor dolore decumbere, ut cruciatum meum
possim interrumpente gemitu tolerare. Qui dolor
interdum mihi lentus est, interdum nimius. Sed neque
ita lentus ut recedat, neque ita nimius ut interficiat.
Unde fit ut qui quotidie in morte sum, quotidie
repellar a morte. Nec mirum, quia peccator
gravis talis corruptionis carcere diu teneor inclusus.
Unde compellor exclamare: <hi>Educ de carcere animam
meam ad confitendum nomini tuo <note>(Psal. CXLI, 8)</note>
            </hi>. Sed
quia meis hoc precibus adhuc obtinere non mereor,
rogo, vestrae sanctitatis oratio suae mihi intercessionis
adjutorium praebeat, meque a peccati et corruptionis
<pb n="1091C"/>
pondere liberum reddat in illam quam bene
nostis libertatem gloriae filiorum Dei.</p>
<p>Scripsit autem mihi dulcissima et semper honoranda
beatitudo vestra, quod ei communis filius
Anatolius diaconus de Constantinopolitana urbe scripserat,
ad me quosdam monachos de Jerosolymorum
partibus venisse, qui a me aliquid de Agnoitarum
errore requirerent, et dicitis quia petiit ut
vestra mihi sanctitas scriberet quid de eadem debuisset
inquisitione sentire. Sed neque <emph>1065</emph> ad
me de Jerosolymorum partibus requirentes aliquid
monachi venerunt, neque eumdem communem filium
vobis potuisse aliud quam erat scribere, sed interpretem
suspicor in ejus epistolis erravisse. Nam
idem diaconus mihi jam ante biennium scripsit quia
<pb n="1091D"/>
a praedictis partibus ad Constantinopolitanam urbem
<pb n="1092A"/>
talia requirentes monachi venerunt, meque studuit
requirere quid sentirem. Cui ego ante longum tempus
quam vestra scripta susciperem, contra eamdem
haeresim ipsa respondi quae postmodum in epistola
vestrae sanctitatis inveni; atque omnipotenti Deo
magnas gratias retuli, quia de cunctis inquisitionibus
Romanorum atque Graecorum Patres, quorum nos
sequaces sumus, uno spiritu sunt locuti. In multis
enim eamdem vestram epistolam ita reperi ac si
contra praedictam haeresim scripta Latinorum Patrum
legerem. Et quantum potui de sanctissimo fratre
meo amare et laudare bonum perpendite, in
cujus ore venerandos Patres, quos multum diligo,
recognovi. Sit ergo illi laus, sit in excelsis gloria,
cujus dono adhuc in sede Petri clamat vox Marci,
de cujus effusione spiritus cum sacerdos ad perscrutanda
<pb n="1092B"/>
mysteria scilicet ad sancta sanctorum intrat,
in sancta Ecclesia velut in tabernaculo ex verbis
praedicationis spiritalia tintinnabula resonant. Recta
itaque et valde laudabilis est vestra praedicatio. Sed
omnipotentem Dominum deprecamur ut diu vos
etiam in hac vita custodiat, ut de Dei organo, quod
estis, in hoc mundo latius vox veritatis sonet. Pro
me autem, peto, intercedite, ut hujus peregrinationis
via, quae mihi asperior facta est, cum celeritate
finiatur, quatenus qui ex meis non valeo, ex vestris
meritis possim ad aeternae patriae promissa pertingere,
et cum coeli civibus gaudere. <note>(Vide inf. ep.
39. Cf. Joan. Diac. l. IV, c. 67.)</note> </p>
</div2>

<div2>
          <head>EPISTOLA XXXVI. AD MAXIMUM SALONITANUM EPISCOPUM. <hi>Se de Sclavis irruptionem facientibus affligi. Adversus iniquos judices defendat strenue, sed modeste, pauperes atque oppressos. Photinianistas ad Ecclesiae sinum revocare pergat.</hi> </head>

<pb n="1092C"/>
<p>Gregorius Maximo episcopo Salonitano.</p>
<p>Ad Romanam veniens urbem communis filius
presbyter Veteranus ita me podagrae doloribus debilem
reperit, ut fraternitatis tuae epistolis per me respondere
nullatenus valuissem. Et quidem de Sclavorum
gente, quae vobis valde imminet, <emph>1066</emph> et
affligor vehementer et conturbor. Affligor in his quae
jam in vobis patior; conturbor, quia per Istriae aditum
jam ad Italiam intrare coeperunt. De Juliano autem
Scribone quid dicam, quando ubique video quia
nobis peccata nostra respondeant, ut et foris a gentibus,
<pb n="1092D"/>
 et intus a judicibus conturbemur? Sed nolite
<pb n="1093A"/>
de talibus omnino contristari, quia qui post nos vixerint
deteriora tempora videbunt; ita ut in comparatione
sui temporis felices nos aestiment dies habuisse.
In quantum vero praevalet fraternitas tua, opponere
se pro pauperibus, pro oppressis debet. Quae
etiam si prodesse minime valuerit, ipsa omnipotenti
Deo mentis devotio sufficit quam dedit. Scriptum est
enim: <hi>Eripe eos qui ducuntur ad mortem, et qui trahuntur
ad interitum liberare ne cesses <note>(Prov. XXIV, 11)</note>
            </hi>.
Quod si dixeris: Vires non suppetunt, qui inspector
est cordis, ipse intelligit. In omne ergo quod agis
inspectorem cordis appete habere placatum. Quidquid
vero est unde illi placeas, facere non omittas. Nam
humani terrores et gratiae fumo sunt similes, qui
levi aura raptus evanescit. Hoc certissime scito,
<pb n="1093B"/>
quia placere Deo et pravis hominibus nullus potest.
In tanto ergo se aestimet fraternitas tua omnipotenti
Deo placuisse, quanto se perversis hominibus displicuisse
cognoverit. Ipsa tamen defensio pauperum
moderata et gravis sit, ne si quid nimis rigide agitur,
ex juventute vos arbitrentur homines superbire. Sed
talis necesse est ut inveniatur pro oppressis nostra
defensio, quatenus et humiles protectionem sentiant,
et oppressores non facile inveniant quod ex malivola
mente reprehendant. Attende ergo quod ad Ezechielem
dicitur: <hi>Fili hominis, increduli et subversores
sunt tecum, et cum scorpionibus habitas <note>(Ezech. II, 6)</note>
            </hi>.
Et beatus Job ait: <hi>Frater fui draconum, et socius
struthionum <note>(Job XXX, 29)</note>
            </hi>. Et Paulus discipulis dicit: <hi>In medio nationis pravae et perversae, inter quos lucetis
<pb n="1093C"/>
sicut luminaria in mundo 
 <note>(Philip. II, 15)</note>
            </hi>. Tanto
ergo debemus cautius ambulare, quanto nos scimus
inter Dei inimicos vivere. De Photinianistis autem
fraternitas tua sit omnino sollicita, et, sicut coepit,
studeat quatenus ad sinum sanctae Ecclesiae revocentur.
Si qui vero ad me venire voluerint, et rationem
recipere, prius jusjurandum praebeant quia non permittunt
suis quod in eorum errore, etiam ratione
recepta, persistant. Et postmodum eis tua sanctitas
promittat, quia a me nullam violentiam patientur,
sed rationem reddo. Si veritatem cognoverint,
 suscipiant; si non cognoverint, illaesos dimitto. Si
<pb n="1094A"/>
qui vero contra vos ex eis ad nos venire voluerint, <emph>1067</emph> 
 minime eos fraternitas tua retineat, quia
venientes aut rationem recipient, aut scito quia profecto
terram illam ulterius non videbunt. <note>(Cf. Joan.
Diac. l. IV, c. 55.)</note> 
</p>
        </div2>

<div2>
          <head>EPISTOLA XXXVII. AD INNOCENTIUM AFRICAE PRAEFECTUM. <hi>De Innocentii praefectura gaudet ex dilectione; dolet ex gravitate muneris, quam illi aeternae mercedis occasionem fieri peroptat. Factas indicat cum Langobardorum rege inducias. Suos in Job postulanti laudat Augustini libros. De protecto Romanae Ecclesiae patrimonio gratias agit.</hi> </head>
<p>Gregorius Innocentio Africae praefecto.</p>
<p>Luculenta eminentiae vestrae, et condita cordis
melle facundia ita sui nobis saporem medullitus infudit,
<pb n="1094B"/>
et in suo amore nos rapuit, ut nobis et dulce
sonet quod scribitis, et sapiat suave quod agitis; nec
immerito, quia qui bonis studiis comptus est, judicio
magnus est, non favore. Praefecturae autem vos
suscepisse cingula cognoscentes, laetitiae se miscuit
nostrae tristitia. Nam ex una parte laetati de provectu
dulcissimi filii, contristati sumus ab altera,
quia quam grave sit confusis temporibus locis majoribus
esse praepositos, ex nostro prorsus dolore sentimus.
Unde omnino studendum est ut res aspera
fiat mercedis occasio. Nam, sicut nostis, de terra
plena carduis frumentum egreditur, et de spinis rosa
producitur. Dum ergo seminandi vobis congruum
tempus est, bonorum operum serere semina non cessetis,
ut majores in die messis laetitiae manipulos reportetis,
<pb n="1094C"/>
atque ad aeternam gloriam ex transitorii
honoris merito veniatis.</p>
<p>Cognoscentes igitur quale studium in praeparandis
 dromonibus gesseritis, sollicitudinem vestram, desiderato
nuntio, relevamus, indicantes cum Langobardorum
rege usque ad mensem Martium futurae
quartae indictionis, de pace, propitiante Domino,
convenisse. Quae si retineatur ignoramus, quia idem
rex obiisse postea nuntiatus est, licet adhuc habeatur
incertum.</p>
<p>De Anamundaro autem quae scripsistis fecimus,
sed voluntatem utinam sequatur effectus quia quantum
<pb n="1095A"/>
ad nos pertinet, afflictis intercessionis nostrae
solatium non negamus.</p>
<p>Quod vero in expositionem sancti Job transmitti
vobis codicem voluistis, de vestro omnino studio
gaudemus: quoniam illi rei eminentiam vestram
studere conspicimus, quae nec totos foras vos exire
permittat, et ad cor iterum saecularibus curis dispersos
recolligat. Sed si delicioso cupitis pabulo saginari,
beati Augustini patriotae vestri opuscula legite, et
ad comparationem siliginis illius nostrum furfurem
non quaeratis.</p>
<p>Quale praeterea patrocinium, qualemque affectum
in utilitatibus pauperum beati Petri apostolorum
principis <emph>1068</emph> amatoris sui gloria vestra praebuerit,
Hilaro chartulario nostro testificante didicimus.
<pb n="1095B"/>
Ex qua re uberes gratias exsolventes omnipotentis
Dei misericordiam exoramus, ut gratiae suae protectione
vos muniat, et nec malos contra vos homines
exterius, nec malignos spiritus interius praevalere
permittat; sed ita actiones vestras in suo propitius
timore disponat, ut sicut fecit inter homines, ita
quoque post longaevae aetatis discursus in sanctorum
suorum vos esse faciat numero gloriosos. <note>(Cf. Joan.
Diac. l. IV, c. 78.)</note> 
</p>
        </div2>

<div2>
          <head>EPISTOLA XXXVIII. AD JANUARIUM CARALITANUM EPISCOPUM. <hi>Curet ut nec violentiam patiantur qui ad ecclesiam refugerint, nec ii qui hactenus sunt oppressi damna sustineant.</hi> </head>
<p>Gregorius Januario episcopo Caralitano.</p>
<p>Qualiter in Sardinia minores vel pauperes, ab eis
<pb n="1095C"/>
 qui illic majores sunt opprimantur, reverendissimi
fratris nostri Dominici Carthaginensis episcopi atque
eminentissimi filii nostri Innocentii praefecti
epistolae docuerunt; a quibus ut quae nobis scripta
sunt noveritis, ipsarum vobis epistolarum exemplaria
praevidimus transmittenda. Et ideo quia ea quae
petenda sunt offeruntur, studiose agendum est ut ea
quae promittuntur opere compleantur.</p>
<p>Si qui eorum de quibus est quaestio, in ecclesiam
fortasse refugerint, ita debet causa diligentia vestra
disponi, ut nec ipsi violentiam patiantur, nec ii qui
dicuntur oppressi damna sustineant. Curae ergo vestrae
sit ut eis sacramento ab iis quorum interest de servanda
lege et justitia promittatur, et per omnia commoneantur
exire, atque suorum actuum reddere
<pb n="1095D"/>
rationem, quibus etiam Ecclesiae vestrae defensorem
deputare vos convenit. Cujus sollicitudine ea quae
<pb n="1096A"/>
illis fuerint promissa serventur, quatenus nec aliis
 noxia sint, et ipsis ecclesiastica, salva ratione, possint
prodesse refugia. Ita ergo fraternitas vestra faciat,
ut haec quae ejus studio emendanda sunt mora per
eam vel impedimentum aliquod non contingat.</p>
</div2>

<div2>
          <head>EPISTOLA XXXIX. AD EULOGIUM PATRIARCHAM ALEXANDRINUM. <hi>Quae ex Scripturis Agnoitae sumebant argumenta singula dissolvit, atque in ipsos disserit uberius. Deesse sibi peritos Graeci sermonis interpretes queritur.</hi> </head>
<p>Gregorius Eulogio patriarchae Alexandrino.</p>
<p> <hi>Sicut aqua frigida animae sitienti, sic nuntius bonus
de terra longinqua <note>(Prov. XXV, 25)</note>
            </hi>. Quis vero mihi esse
nuntius bonus quantum ad sanctae Ecclesiae adjutorium
potest, <emph>1069</emph> nisi vita atque incolumitas suavissimae
<pb n="1096B"/>
mihi vestrae sanctitatis, quae ex percepta luce veritatis,
et eamdem Ecclesiam praedicationis verbo illuminat,
et ad meliorem viam morum suorum exemplis informat?
Quoties autem in corde meo unanimitatem
vestram relego, atque in corde vestro fixum me permanere
cognosco, ago omnipotenti Deo gratias, quia
dividi locis charitas non potest. Nam etsi corpore
longe disjungimur, mente tamen indivisibiles sumus.</p>
<p>Communis autem filius Anatolius diaconus suis
mihi scriptis innotuit, in urbe regia nulla ecclesiastica
quondam de causis terrenis mota. Sed credo
quod prius hoc mihi nuntiaverat quam de causa
Ecclesiae beatitudo vestra loqueretur. Et gaudeo,
quia ubi vos adesse contigit, me non arbitror defuisse.
Nam veritatis minister, Petri sequax, et sanctae
<pb n="1096C"/>
Ecclesiae praedicator, scio quia illa loqui potuisti,
quae de sede Petri apostoli per os doctoris sonare
debuerunt.</p>
<p>Ante hos autem dies, Abramio Alexandrino veniente,
sanctitati vestrae rescripseram vel quid de
scriptis vestris quae contra haereticos Agnoitas edidistis
senserim, vel cur tarde responderim. Sed idem
Abramius, navigii necessitate compulsus, diu perhibetur
in Neapolitana civitate demoratus, atque in eo
sensu quod dudum scripseram ita rescribo, quia de
doctrina vestra contra haereticos qui dicuntur Agnoitae
fuit valde quod admiraremur; quod autem displiceret,
non fuit. In eodem autem sensu jamdudum
communi filio nostro Anatolio diacono plurima scripseram.
Ita autem doctrina vestra per omnia Latinis
<pb n="1096D"/>
Patribus concordavit, ut mirum mihi non esset quod
in diversis linguis Spiritus non fuerit diversus.</p>
<p>
            <pb n="1097A"/>Nam hoc quod de ficulnea dixistis, in eo sensu
proprie beatus Augustinus loquitur, quia cum evangelista
subjunxit: <hi>Nondum enim erat tempus ficorum <note>(Marc. XI, 13)</note>
            </hi>,
aperte cognoscitur quod per ficum
Dominus in synagoga fructum quaesierat, quae folia
legis habuit, sed fructum operis non habebat. Non
enim poterat Creator omnium nescire quia fructum
ficus non habuit; quod dum tempus ficorum non esset,
omnes poterant scire. De eo vero quod scriptum
est: <hi>Quia diem et horam neque Filius, neque angeli
sciunt <note>(Marc. XIII, 32)</note>
            </hi>, omnino recte vestra sanctitas
sensit quoniam non ad eumdem filium, juxta hoc
quod caput est, sed juxta corpus ejus quod sumus
nos, est certissime referendum. Qua de re multis in
locis idem beatus Augustinus eo sensu utitur <hi>(Quaest. lib.
<pb n="1097B"/>
LXXXIII, q. 60; lib. I de Trinit., c. 12; in psalm. VI, init.;
in ps. XXXIV serm. 2)</hi>. Dicit quoque et aliud quod de
eodem filio possit intelligi, quia Deus omnipotens
aliquando more loquitur humano, sicut ad Abraham
dicit: <hi>Nunc cognovi quia times Deum <note>(Genes. XXII,
12)</note>
            </hi>. Non quia se Deus tunc timeri cognoverit, sed
quia <emph>1070</emph> tunc eumdem Abraham fecit agnoscere
quia Deum timeret. Sicut enim nos diem laetum dicimus,
non quod ipse dies laetus sit, sed quia nos
laetos facit, ita et omnipotens filius nescire se dicit
diem quem nesciri facit, non quod ipse nesciat,
sed quia hunc sciri minime permittat. Unde et
pater solus dicitur scire, quia consubstantialis ei
filius, ex ejus natura qua est super angelos, habet
ut hoc sciat quod angeli ignorant. Unde et hoc
<pb n="1097C"/>
intelligi subtilius potest, quia incarnatus unigenitus,
factusque pro nobis homo perfectus, in natura
quidem humanitatis novit diem et horam judicii, sed
tamen hunc non ex natura humanitatis novit. Quod
ergo in ipsa novit, non ex ipsa novit, quia Deus
homo factus diem et horam judicii per deitatis suae
potentiam novit; sicut et in nuptiis, cum mater
Virgo diceret vinum deesse, respondit: <hi>Quid mihi
et tibi est, mulier? Nondum venit hora mea <note>(Joan. II,
4)</note>
            </hi>. Neque enim angelorum Dominus horae subjectus
erat, qui inter cuncta quae creaverat horas et tempora
fecerat; sed quia mater Virgo cum vinum defuit,
per eum miraculum fieri volebat, statim ei responsum
est: <hi>Quid mihi et tibi est, mulier?</hi> Ac si aperte
diceret: Unde facere miraculum possum, hoc mihi
<pb n="1097D"/>
ex patre, non ex matre est. Ex matre enim mori
poterat, qui ex natura patris miracula faciebat. Unde
et in cruce positus eamdem matrem moriens recognovit,
quam discipulo commendavit, dicens: <hi>Ecce
mater tua <note>(Joan. XIX, 27)</note>
            </hi>. Ait ergo: <hi>Quid mihi et
tibi est, mulier? Nondum venit hora mea <note>(Joan. II, 4)</note>
            </hi>.
<pb n="1098A"/>
Quod est: In miraculo quod ex tua natura non habeo,
te minime recognosco. Cum hora mortis venerit,
cognosco te matrem, quia unde mori possum
hoc ex te habeo. Itaque scientiam quam ex humanitatis
natura non habuit, ex qua cum angelis, creatura
fuit, hanc se cum angelis, qui creaturae sunt, habere
denegavit. Diem ergo et horam judicii scit Deus et
homo; sed ideo, quia Deus est homo. Res autem
valde manifesta est, quia quisquis Nestorianus non
est, Agnoita esse nullatenus potest. Nam qui ipsam
Dei sapientiam fatetur incarnatam, qua mente valet
dicere esse aliquid quod Dei sapientia ignoret? Scriptum
est: <hi>In principio erat Verbum, et Verbum erat
apud Deum, et Deus erat Verbum. Omnia per ipsum
facta sunt <note>(Joan. I, 1)</note>
            </hi>. Si omnia, procul dubio etiam
<pb n="1098B"/>
dies judicii et hora. Quis ergo ita desipiat ut dicere
praesumat, quia Verbum Patris fecit quod ignorat?
Scriptum quoque est: <hi>Sciens Jesus quia omnia dedit ei
Pater in manus <note>(Joan. XIII, 3)</note>
            </hi>. Si omnia, profecto
et diem judicii et horam. Quis ergo ita stultus est ut
dicat quia accepit filius in manibus quod nescit?</p>
<p>De eo vero loco in quo mulieribus de Lazaro dicit: <hi>Ubi posuistis eum 
 <note>(Joan. XI, 34)</note>
            </hi>? ipsa specialiter
sensimus, quae sensistis, quia si negant scisse Dominum
ubi <emph>1071</emph> fuerat Lazarus sepultus, atque ideo
requisisse, procul dubio compellentur fateri quia
nescivit Dominus in quibus locis se Adam et Eva post
culpam absconderant, cum in paradiso dixit: <hi>Adam,
ubi es <note>(Genes. III, 9)</note>
            </hi>? aut cum Cain corripit, dicens: <hi>Ubi est Abel frater tuus 
 <note>(Genes. IV, 9)</note>
            </hi>? Qui si nesciebat,
<pb n="1098C"/>
cur protinus adjunxit: <hi>Sanguis fratris tui de
terra clamat ad me?</hi> Quamvis hoc in loco Severianus
Gabalensis aliud loquitur, dicens quia hoc mulieribus
Dominus quasi per increpationem dixerit,
quod mortuum Lazarum ubi posuerint requisivit. Ac
si aperte Evae culpam memorans mulieribus diceret:
Ego virum in paradiso posui, quem vos posuistis in
sepulcro.</p>
<p>Ad haec vero mihi idem communis filius Anatolius
diaconus respondit aliam quaestionem, dicens: Quid
si objiciatur mihi, quia sicut immortalis mori dignatus
est ut nos liberaret a morte, et aeternus ante tempora
fieri voluit temporalis, ita Dei sapientia ignorantiam
nostram suscipere dignata est, ut nos ab
ignorantia liberaret? Sed ad haec ei necdum respondi,
<pb n="1098D"/>
quia gravi nuncusque infirmitate detentus sum. Jam
nunc autem vestra coepi oratione convalescere, et ei,
si ita perfecte convaluero ut dictare valeam, adjuvante
Domino, respondebo; de quibus vobis mihi
nihil dicendum est, ne videar docere quae nostis, quia
<pb n="1099A"/>
et medicamina vires medendi perdum, quae membris
sanis et fortibus apponuntur.</p>
<p>Indicamus praeterea quia gravem hic difficultatem
interpretum patimur. Dum enim non sunt qui sensum
de sensu exprimant, sed transferre semper verborum
proprietatem volunt, omnem dictorum sensum
confundunt. Unde agitur ut ea quae translata fuerint,
nisi cum gravi labore intelligere nullo modo valeamus.</p>
<p>Benedictionem vero sancti Marci evangelistae et
vestrae beatitudinis accepi. Ligna autem transmittere
volui; sed quia navis parva fuit, quae venit, ea portare
non potuit. Quamvis haec ipsa quae viderunt
Alexandrini venientes, parva sunt. Nam alia omnino
vobis majora paraveram, quae necdum ad Romanam
<pb n="1099B"/>
civitatem tracta sunt, quia exspectavi ut veniente
Alexandrina navi trahi debuissent, et in loco ubi
incisa fuerunt remanserunt.</p>
<p>Omnipotens Deus vitam vestram ad aedificationem
sanctae Ecclesiae per longa tempora custodiat, vobisque
aspiret ut pro me enixius oretis; ut quem propria
peccata deprimunt, vestrae apud omnipotentem Deum
preces levent. <note>(Vide ep. 35.)</note> 
</p>
        </div2>

<div2>
          <head>EPISTOLA XL. AD FORTUNATUM NEAPOLITANUM EPISCOPUM. <hi>A pueris Petrum de tentatione sceleris accusantibus veritatem accuratius exigat, Petro ipso id postulante.</hi> </head>
<p>Gregorius Fortunato episcopo Neapolitano.</p>
<p>Valde nos vestra mirari fecit fraternitas ut causam
<pb n="1099C"/>
clerici sui aut noluisset, aut non assurgeret definire.
Petrus itaque praesentium portitor ad nos veniens,
questus est pueros a quibus de tentatione sceleris
falso se asserit criminatum, <emph>1072</emph> non ut oportuit
esse discussos, sed tantummodo verbo tenus inquisitos,
 et sibi propter hoc solum, ne vobiscum procedere
audeat, interdictum. Aut enim vera fuere quae
dicta sunt, et juxta causae qualitatem canonicae fuit
coerctioni subdendus; aut falsa, et diu non debuit in
crimine remanere. Quia et ratio indicit, et hic pro
sui purificatione sollicitus quae adversum se dicta
sunt apostolicam sedem adiit, et juxta examinatione
finiri perquirit, necesse est ut una cum Anthemio
subdiacono nostro subtili ac districta discussione a
pueris illis veritatem exigere debeatis. Et si praedictus
<pb n="1099D"/>
portitor attentati facinoris reus esse patuerit,
canonica modis omnibus ultione plectatur. Si vero
insons fuerit declaratus, celeri absolutione respiret,
 et vobiscum habeat procedendi licentiam, quia
sicut reis competens exercenda vindicta est, ita
innocentibus non est absolutio differenda. Sic ergo
huic causae sollicite fraternitas vestra finem studeat
<pb n="1100A"/>
imponere, quatenus nullam de neglectu valeat reprehensionem
incurrere.
</p>
        </div2>

<div2>
          <head>EPISTOLA XLI. AD ANTHEMIUM SUBDIACONUM. <hi>Illati Petro criminis veritatem una cum Fortunato episcopo diligentissime inquirat.</hi> </head>
<p>Gregorius Anthemio subdiacono Campaniae.</p>
<p>Petrus clericus, lator praesentiam, questus est
nobis a quibusdam se pueris fallaciter criminatum, et
causam suam non ut oportuit districta examinatione
discussam, nec se ab aliquo condemnatum, sed solum
ab episcopo suo, ne cum eo procedere auderet, inhibitum.
Quod audientes omnino aegre tulimus, quia,
veritate subtiliter perquisita, aut reum ut causae exigebat
qualitas condemnare, aut certe debuit innocentem
<pb n="1100B"/>
absolvere. Quia igitur et causa exigit, et
memoratus portitor magnopere postulat ut hac de re
subtilis debeat haberi discussio, praesenti tibi auctoritate
praecipimus ut una cum reverendissimo fratre
nostro Fortunato coepiscopo, atque si visum tibi
fuerit, glorioso filio nostro Maurentio, attentati criminis
veritatem subtili nimis indagatione ac discussione
studeatis addiscere; et ita aut culpam ulcisci,
aut festinetis innocentiam relevare, ut nec vos
videamini negligentes in aliquo exstitisse nec haec
amplius sine definitione causa remaneat.
</p>
        </div2>

<div2>
          <head>EPISTOLA XLII. AD EUSEBIUM THESSALONICENSEM ARCHIEPISCOPUM. <hi>Commendato pacis studio hortatur ne a quibusdam Chalcedonensem synodum respuentibus orthodoxorum animos patiatur offendi.</hi> </head>

<pb n="1100C"/>
<p>Gregorius Eusebio archiepiscopo Thessalonicensi.</p>
<p>Si quam magna sit, frater charissime, pacis virtus
attendimus, quo a nobis studio sit colenda <emph>1073</emph> 
agnoscimus. Hanc quippe Dominus et Redemptor
noster in magno munere discipulis suis relinquere
ac dare dignatus est, ut eos qui firmitate ei fidei
cohaerebant, per hanc sibi pia faceret participatione
consortes. Scriptum namque est: <hi>Beati pacifici, quoniam
filii Dei vocabuntur <note>(Matth. V, 9)</note>
            </hi>. Quisquis ergo
patris haeres esse desiderat, filius existere hanc
custodiendo non renuat. Nam qui locum praebet
discordiae, ipse profecto tanti se muneris exsortem
esse constituit. Cum igitur fidei tuae sinceritas catholica
nobis, ut oportuit, Deo propitio sit rectitudine
declarata, magna nimis admiratione suspendimur,
<pb n="1100D"/>
ut eos quos bene credere, et recte sentire
cognoscis, frustra quorumdam scandalizari vitio
patiaris, ut aliorum culpa fraternitatis tuae fuscetur
opinio. Nam quomodo sine erroris suspicione sit, qui
patientiam praestat erranti? Aut quam de se aestimationem
praebeat, si ea quae fervor fidei postulat,
aperta purgari satisfactione non praevidet?</p>
<p>
            <pb n="1101A"/>Fertur siquidem Lucam presbyterum tuum et Petrum
Chalcedonensem synodum nolle suscipere, atque
ex hoc filiorum tuorum orthodoxorum corda non
levi scandalo perturbari. Quorum quia zelus non solum
laudandus, verum etiam omnino fovendus est,
hortamur ut cum omni vivacitate ac sollicitudine fraternitatis
hoc vestrae rimari cura non desinat. Et
si ab hac eos insontes pravitate repererit, scandalum
de filiorum suorum mentibus habita eorum satisfactione
removeat, atque inter omnes haereses specialiter
Severum ac Nestorium anathematizet, ut quibus
sinistra de eis suspicio dissensionem amore fidei
genuit, gignat purificatio charitatem. Et salubriter
unus concordiae nectat affectus, quos catholicae sincera
et una tenet confessio veritatis. Nec satisfactio
<pb n="1101B"/>
dubitantibus aestimetur indigna, quia dominica voce
praecipitur: <hi>Ne contemnatis unum ex his minimis <note>(Matth. XXVIII, 18)</note>
            </hi>.
Qui ergo non despici praecipientem
desiderat, praeceptoris verba non renuat, quia
et is quem vas electionis Redemptor sibi noster testatus
est esse, servare nos unitatem spiritus in vinculo
pacis admonuit <note>(Ephes. IV)</note>. Unde quisquis hoc
se teneri salutis vinculo non recusat, quae sunt pacis
studeat, et locum hosti non praebeat, ut facta fortius
valeat unitate calcari, qui in fratrum saeva poterat
divisione grassari.</p>
<p>Si vero, quod non optamus, erroris hujus deprehenduntur
jaculo vulnerati, ecclesiasticae adhortationis
est eis adhibenda curatio, ut aut inter oves dominicas,
si sanati fuerint, permaneant, aut ab unitate
<pb n="1101C"/>
ecclesiastici corporis excidantur, quatenus et magnum
ex damno modico lucrum fiat, et totum faciat
liberum pars amissa. Nam et providi sollicitudo pastoris
est ut ovem languidam quae curationem non
recipit, ne alias languoris sui labe contaminet, a sanarum
consortio non differat ejicere; sciens caeterarum
se sanitatem non aliter nisi hujus posse ejectione
servare. <emph>1074</emph> Proinde iterum fraterna charitate
commoneo ut summa hoc vigilantia perscrutari,
et summo quae scripsimus servare studio debeatis, ne
rectam fidem quam geritis dubiam aliorum consortio
faciatis. Nam qui non corrigit resecanda, committit.
Itaque magna vobis sollicitudine, magna omnino provisione
pensandum est, ut nec aliis eorum persona
scandalum, nec vobis opinio sit nociva, quatenus
<pb n="1101D"/>
tanto fraternitati vestrae de commissis ovibus pastoris
lucra proficiant, quanto vos ad earum custodiam
et sincera dilectio et credita fecerit cura sollicitos.
</p>
        </div2>

<div2>
          <head>EPISTOLA XLIII. AD VENANTIUM LUNENSEM EPISCOPUM. <hi>Ad illius petitionem mittit ancillam Dei, quam monasterio praeficiat, cui maximam ipse praestet curam.</hi> </head>
<p>Gregorius Venantio episcopo Lunensi.</p>
<p>Fraternitatis vestrae adeo nobis sollicitudinem placuisse
<pb n="1102A"/>
scribimus, ut nostri studii esset ea quae voluistis
effectu complere. Quia ergo scripsistis ut personam
transmittere deberemus, quae in monasterio,
quod in civitate vestra situm est, abbatissae regere
possit officium, quam, divina misericordia suffragante,
in regimine ejusdem monasterii strenuam
posse existere arbitramur, illuc praevidimus dirigendam,
ut a vobis Deo protegente abbatissa debeat ordinari.
Nam ad nos huc tantummodo causa orationis
venit. Quia ergo memoratam ancillam Dei ad vestram
voluntatem et scripta transmisimus, hortamur ut circa
eam monasteriumque ipsius fraternitas vestra sollicitudinem
gerat, atque degentem illic congregationem
in Jesu Christi Dei et Redemptoris nostri servitio,
adhortationis suae voce, et bonorum operum exhibitione,
<pb n="1102B"/>
corroboret; et ita se erga exteriores utilitates
ejus, ubicunque necesse fuerit, et causas exhibeat,
ut conversantes ibidem magnum in vobis
subsidium, sicut decet, inveniant, et nullius rei eas
necessitas deprimat; quatenus dum vobis providentibus
omnis eis fuerit amota necessitas, in oratione
Dei et laudibus assidue secura valeant mente persistere.
Sic etenim agetur, ut et illis electa conversatio
ad salutem, et vobis proficiat ad mercedem. Nam
gratia prorsus major acquiritur, si de commissis ovibus
lucrum offerat Domino sollicitudo Pastoris.
</p>
        </div2>

<div2>
          <head>EPISTOLA XLIV. AD VENANTIUM LUNENSEM EPISCOPUM. <hi>Fesulanis solidos viginti, vel etiam plures, in Ecclesiarum reparationem tribuat.</hi> </head>
<p>
            <pb n="1102C"/>Gregorius Venantio episcopo Lunensi.</p>
<p>Quid petitio Agrippini presbyteri et Servandi diaconi
contineat Ecclesiae Fesulanae, <emph>1075</emph> subjecta
vobis pagina patefacit. Et ideo si ea quae illic continentur
veritate subsistunt, atque tales personae ad
vos venerint quibus credi aliquid debeat, usque ad
viginti solidos, aut si plus vobis visum fuerit, in reparationem
Ecclesiarum quae in ruinis esse perhibentur
 sub testamenti pagina dare vos convenit, quatenus
et illic remedium sit, et vestra debeat esse
munitio. De caeteris vero rebus quae apud vos sunt,
pro memoria futuri temporis ex eisdem desusceptum
emittite, ut dum Deus pacem donaverit, res ipsae juri
Ecclesiae cujus sunt sine aliqua valeant dilatione vel
controversia reparari.
</p>
        </div2>

<div2>
          <head>EPISTOLA XLV. AD ECCLESIUM CLUSINUM EPISCOPUM. <hi>De infirmitate condolet. Gratulatur de prudenti episcopi electione. Equum mittit. Baptizatos consignaturus ad Ecclesias accedat.</hi> </head>

<pb n="1102D"/>
<p>Gregorius Ecclesio episcopo Clusino.</p>
<p>Scripta fraternitatis vestrae suscipientes, contristati
sumus quod vos per ea et graviter infirmatos, et
adhuc debiles esse cognovimus. Et licet sanctitatem
<pb n="1103A"/>
vestram videndi desiderium haberemus, bene tamen
fecistis isto vos illic tempore continere, ne venientes
huc de aegritudinis vestrae molestia recidivam nobis
tristitiam faceretis.</p>
<p>De episcopatu autem laudavimus, quod personam
non temere elegistis, sed cauti, sicut decuit, exstitistis.
Venientibus enim vobis, si Deo placuerit, communi
deliberatione tractabimus, et quod utile visum
fuerit, Deo auxiliante, disponemus.</p>
<p>Unum autem caballum vobis qualem invenire potuimus,
de benedictione sancti Petri transmisimus, ut
habeatis cum quo post infirmitatem vectari possitis.</p>
<p>De causis vero pro quibus latores praesentium huc
venerunt quid actum sit, ipsorum omnia renuntiatione
cognoscetis. Praeterea Ecclesiis ad quas sine labore
<pb n="1103B"/>
potestis accedere fraternitas vestra officium visitationis
impendat, ut ii qui illic Deo propitio baptizantur
inconsignati non debeant remanere.</p>
</div2>

<div2>
          <head>EPISTOLA XLVI. AD JOANNEM EPISCOPUM SYRACUSANUM. <hi>Agat ne apud Leontium exconsulem injustum aliquid patiatur Crescentius vicarius.</hi> </head>
<p>Gregorius Joanni episcopo Syracusano.</p>
<p>Cum lator praesentium Crescentius vicarius noster,
quem ad se filius noster gloriosissimus <emph>1076</emph> 
domnus Leontius exconsul praecepit occurrere, exire
de septis venerabilibus dubitaret, ne qua per eum
excusatio aliis fortasse nasceretur, aut publica diceretur
utilitas impediri, ei ut egredi debuisset, aequitate
servata, permitti fecimus. Et ideo quia haec illi
<pb n="1103C"/>
res, sicut jussus fuerat, illic suasit occurrere, fraternitas
vestra ei salva ratione concurrat, atque apud
praedictum gloriosissimum Domnum vestrum agere
cum ea qua consuevit charitate studeat, ut in nullo
eum contra leges aut rationem patiatur aliquo modo
praegravari; sed justitiam ei, sicut Christianitati ejus
convenit, in omnibus faciat custodiri, quatenus et
ipse ad mercedem suam, quod aequitatis ordo exigit,
videatur salubriter servasse, et hic se contra ea quae
promitti fecimus, gravari non sentiat. <note>(Vide ep. 50.)</note> 
</p>
        </div2>

<div2>
          <head>EPISTOLA XLVII. AD JOANNEM SYRACUSANUM EPISCOPUM. <hi>Apollonium magistrum militum commendat.</hi> </head>
<p>Gregorius Joanni episcopo Syracusano.</p>
<p>
            <pb n="1104A"/>Quamvis glorioso Apollonio, magistro militum,
communi filio, paternam vos pietatem noverimus
impendere, quia tamen eumdem dilectionis modum,
quem circa eum sacerdotaliter exhibetis, nostris
credidit apicibus augmentandum, idcirco eum fraternitati
vestrae his epistolis commendamus, hortantes
ut paternam in vobis, sicut decet, consolationem inveniat,
et solatiis vestris, sicut usus exegerit, comitante
justitia, potiatur, quatenus dum vestram erga
se amplius fuerit dilectionem expertus, et ipse quod
de vobis confidit agnoscat, et nostram sentiat epistolam
profuisse.
</p>
        </div2>

<div2>
          <head>EPISTOLA XLVIII. AD LEONTIUM EXCONSULEM. <hi>Apollonium commendat.</hi> </head>
<p>
            <pb n="1104B"/>Gregorius Leontio exconsuli.</p>
<p>Scientes gratia paterna vos scripta suscipere, si
illud peragere studeamus, gloriam vestram ultro non
est dubium operari, quia filiorum nostrorum desideria
non patimur contristari. Et ideo quia gloriosus
filius noster Apollonius, magister militum, lator
praesentium, nostris se apud vos voluit apicibus
commendari, salutantes gloriam vestram paterna dilectione,
petimus ut salva ratione gratiam vestri favoris
inveniat, et patrocinii opem in quocunque necesse
fuerit consequatur, quatenus dum gloria vestra
ea quae sponte consuevit impendere nostrae quoque
commendationi praestiterit, et ipse se optatum in
vobis <emph>1077</emph> gaudeat invenire subsidium, et nos
uberes sincerissimae bonitati vestrae gratias referamus.
</p>
        </div2>

<div2>
          <head>EPISTOLA XLIX. AD ADEODATAM ILLUSTREM. <hi>Illius animum ad temporalium contemptum, aeternorum vero amorem confirmat. Joanni et Leontio commissam indicat Decii episcopi causam.</hi> </head>

<pb n="1104C"/>
<p>Gregorius Adeodatae illustri.</p>
<p>Magnam nobis laetitiam gloriae vestrae ingessit
epistola, quae aeternae vitae desiderium vos habere
signavit; sed quia hujusmodi studium fugitiva solet
mundi gloria praepedire, hortamur ut mentis vestrae
saluberrimam deliberationem res quaelibet transitoria
non revocet, nec ab incoepto eam tramite deviet.
Sed magis supernae patriae amor accendat, praemia
mansura sollicitent, et ad venturi judicis promissionem
<pb n="1105A"/>
certa semper aspiret, atque ex temporalibus
aeterna mercetur, ut ex hoc et in vera gloria esse,
et inter matronas possitis coelestes ascribi. Reducite
ad animos prosperitates temporum, multitudinem
hommum, dignitatum pompas, matronarum gloriam,
divitiarum abundantiam. Attendite haec omnia ubi
vel quid facta sunt, et ex hoc pensate quam nulla
sint, et quia qui ista diligit, somnium vigilans videt.
Haec itaque recordatio magna vobis debet esse instructio,
quoniam pro magno diligi non debet quidquid
fine concluditur. Illa ergo appetenda, illa summopere
diligenda sunt, quae nec inventa transeunt,
nec adepta deficiunt. Sed quia ad eorum desiderium
anhelare sine divinae misericordiae gratia nullus valet,
oramus omnipotentem Dominum ut haec vobis et
<pb n="1105B"/>
eligendi velle, et posse tribuat obtinendi, quatenus
et hic vos in suo vivere timore concedat, et postea
in sanctarum martyrum sorte recipiat. Paterna
itaque charitate gloriam vestram salutantes, indicamus
 de causa fratris et coepiscopi nostri Decii hoc
nobis visum fuisse, ut eam audiendam fratri et
coepiscopo nostro Joanni et Leontio glorioso, quia
bonus et justus vir dicitur, committere deberemus:
securi maxime quia ubi praedicti fratris et coepiscopi
nostri in judicio charitas interest, nec eis subripiatur,
nec pars Ecclesiae possit praejudicium sustinere.
</p>
        </div2>

<div2>
          <head>EPISTOLA L. AD DOMITIANUM METROPOLITANUM. <hi>Nondum Romam venisse Leontium. Se illi suffragatum in exsequendis imperatorum jussis. Commissam eidem ac Joanni episcopo Theodori episcopi causam.</hi> </head>
<p>
            <pb n="1105C"/>Gregorius Domitiano episcopo metropolitano.</p>
<p>Quam magnae charitatis sit in mente vestra sinceritas,
etiam res ipsa testatur, quod dilectionis affectum <emph>1078</emph> 
 quem coram positis exhibetis servare
absentibus non cessatis. Proinde multum nos ad diligendum
gloriosum Leontium communem filium
epistolarum vestrarum testificatio provocavit, quia
dum illum sanctitati vestrae in amicitiis indicastis
esse conjunctum, qualis jam sit ostenditur, scilicet
quia bono viro nisi bonus homo placere non potuit.
Et ideo non immerito diligendus est, qui vobis invenitur
familiariter conjunctus. Idem autem gloriosus
vir in Sicilia se retinuit, et ad Romanam urbem
necdum venit. In his tamen quae ei pro publica utilitate
serenissimorum dominorum jussione mandata
<pb n="1105D"/>
sunt, in quantum ratio sinit, minime suffragari distulimus.
<pb n="1106A"/>
Gloriosum enim Gregorium expraefectum, vel
alios qui in septis ecclesiasticis residebant, hortari
studiose curavimus, ut exire et rationes suas exponere
debuissent. Qui egredientes cum Marco viro
magnifico Scribone, qui ad exhibitionem eorum venerat,
 accepto verbo ad Siciliam ire parati sunt.</p>
<p>Praeterea de substantia Theodori episcopi, quam
Ecclesiae vestrae juri scripsistis fuisse suppositam,
plus amplius aliud quod fieri posset non fuit, quam
ut antefato gloriosissimo Leontio de quo tanta testificamini,
cui et causam ipsam asseritis commendatam,
atque Joanni fratri et coepiscopo nostro, de
cujus sanctitate et sollicitudine certi sumus, hujus
negotii audientiam mandaremus; hortantes ut et
veritatem cum omni studeant subtilitate perquirere,
<pb n="1106B"/>
et ita contentionibus partium secundum justitiam citius
finem imponere, quatenus nec homines sanctae
fraternitatis vestrae longa valeat illic dilatio retinere,
nec pars altera inaudita se pati praejudicium conqueratur.
Quidquid enim alteri hac de re fuerit statutum,
certi estote quia sine mora complebitur. Nam
sicut sine judicio quemquam nolumus condemnari,
ita quae definita fuerint, nulla patimur excusatione
differri. Omnipotens autem Deus sua vos protectione
atque propitiatione circumtegat, gressusque vestros
in timoris sui tramite conservet, vosque pro me ad
orandum excitet, ut et vestris intercessionibus mea
studia in viam vitae dirigantur.</p>
</div2>

<div2>
          <head>EPISTOLA LI. AD LEONTIUM EXCONSULEM. <hi>Se nulli unquam protectionem, nisi favente justitia, postulasse. Etsi in rebus publicis fraudem fecerit Libertinus, substantiam ejus caedi debuisse, non libertatem. Iram in vindictam malorum sequi debere rationem animi, non praeire.</hi> </head>

<pb n="1106C"/>
<p>Gregorius Leontio exconsuli</p>
<p> Cautionis et exemplar Libertini ad me studuit
gloria vestra transmittere, quatenus mihi ostenderet
cum qua obligatione vel mente <emph>1079</emph> ad praefecturae
dignitatem idem Libertinus accesserit. Quae a
glorioso fratre meo Palatino Patricio, vel consiliario
meo viro magnifico Theodoro relecta, mihi subtiliter
insinuata est, atque exsecrabilis et mihi et cunctis
apparuit, qui cognoscere valuerunt. Sed debet
gloria vestra meminisse quia nunquam epistolas
meas pro commendatione alicujus accepit, nisi ut
<pb n="1106D"/>
protectionem vestram, favente justitia, praestaretis.
<pb n="1107A"/>
Et quia de eodem Libertino tota simul provincia
gratias referebat, indicavi. Nam vel quis esset, vel
quales causas habuerit, neque unquam professus
sum, nec hactenus subtiliter scio. Nam si in ista
causa cautionis culpabilis invenitur, et de aliis causis
quid pro se alleget nescio, unum hoc tamen bene
atque constanter novi, quia et si quam in rebus
publicis fraudem fecit, substantia ejus caedi debuit,
non libertas. Nam in hoc quod liberi caeduntur, ut
taceam quod omnipotens Deus offenditur, ut taceam
quod vestra opinio vehementer gravatur, piissimi tamen
imperatoris nostri omnino tempora fuscantur.
Hoc enim inter reges gentium et imperatores Romanorum
distat, quia reges gentium domini servorum
sunt, imperator vero Romanorum dominus
<pb n="1107B"/>
liberorum. Unde et vos quidquid agitis, prius quidem
servata justitia, deinde custodita per omnia
libertate agere debetis. Scriptum est: <hi>Quod tibi non
vis fieri, vide ne ipse alteri feceris <note>(Tob. IV, 16)</note>
            </hi>. Et
per semetipsam Veritas dicit: <hi>Quae vultis ut faciant
vobis homines, et vos eadem facite illis <note>(Matth. VII,
12)</note>
            </hi>. Libertatem ergo eorum qui vobis in discussionem
commissi sunt ut vestram specialiter attendere
debetis; et si ipsi a majoribus vestris injuriari libertatem
vestram non vultis, subjectorum vestrorum
honorando libertatem custodite. Scimus enim qui
dixit: <hi>Coelum et terra transibunt, verba autem mea non
transibunt <note>(Matth. XXIV, 35)</note>
            </hi>. Cujus quia verba non
transeunt, sed per omnia implentur, metuamus quod
iterum dicit: <hi>In qua mensura mensi fueritis, in ea
<pb n="1107C"/>
metietur vobis <note>(Matth. VII, 2)</note>
            </hi>. Quid autem gloria
vestra existimat quia si superbe, si crudeliter agimus,
despecto Deo nobis hominem placamus? Nullo
modo. Nam ipse qui despicitur eum contra nos quem
despecto Deo placare volumus irritat. Curemus ergo
per omnia placere Deo qui potens est etiam iratos
homines ad mansuetudinem reducere. Nam, sicut
dixi, etiam mansueti homines indignante Deo ad
iracundiam provocantur.</p>
<p>Si autem dicitur quia sine verberibus atque terroribus
fraudes publicae inveniri non possunt, hoc admittere
poteram, si in ratiociniorum causa domnus
Leontius non venisset. Nam verum est quia illi solent
manibus excedere, qui in sensu et lingua deficiunt;
de qua re se mihi vestra gloria non valet
<pb n="1107D"/>
excusare. Nam vel quae auditis, vel quid dicitis, subtiliter
exquirens, inveni quia <emph>1080</emph> homines sine
causa caeditis, qui auxiliante Deo verbis agere omnia
potestis.</p>
<p>De causis vero eorum quos discutitis, verum fateor
quia multa audiens quae nunquam ante cognovi,
vehementer erubesco. Unde et vobis et piissimo
<pb n="1108A"/>
Domno imperatori taceo. Nam si mihi constare potuisset
quia justas causas de suis rationibus haberent,
et prius per epistolas vos pulsare habui, et si
auditus minime fuissem, serenissimo Domno imperatori
suggererem. Sed quia mihi de eorum rationibus
nihil constat, ideo, sicut dixi, et vobis et piissimo
principi hactenus nihil dico. Turpe est enim me
hoc defendere quod prius mihi non constiterit justum
esse, quia ego homines propter justitiam diligo
non autem justitiam propter homines postpono.</p>
<p>Ita ergo age, gloriose fili, ut in actione commissa
prius illum habeas placatum qui continet omnia, ac
deinde serenissimi principis utilitatem cum omni
sollicitudine impleas. Nam et in ejus actione, a quo
tibi commissa est, esse negligentem non sine peccato
<pb n="1108B"/>
existimo. Sed quia, omnipotente Deo largiente,
idonea est vestra sapientia, et rationes vigilanter ac
subtiliter exquirere, et Creatoris vobis judicium per
mansuetudinem placare, quoties ira animum invadit,
mentem edoma, vince te ipsum. Differ tempus furoris,
et cum tranquilla mens fuerit, quod placet judica.
Ira enim in vindictam malorum sequi debet
rationem animi, non praeire, ut quasi ancilla justitiae
post tergum veniat, et non lasciva ante faciem prorumpat.
Aliquando vero ostendenda est, et non
exhibenda; aliquando exhibenda est, sed nunquam
sequenda. Quando enim in exsecutione justitiae placata
mente irascimur, iracundiam et non sequimur,
et exhibemus. Ira enim quae animum perturbat,
quanta consideratione cavenda est monstratur. De
<pb n="1108C"/>
qua scriptum est: <hi>Sit omnis homo velox ad audiendum,
tardus autem ad loquendum, et tardus ad iram.
Ira enim viri justitiam Dei non operatur <note>(Jac. I, 19)</note>
            </hi>.
Hinc rursum scriptum est: <hi>Quis potest habitare cum
homine, cujus spiritus facilis est ad irascendum <note>(Prov.
XVIII, 14)</note>
            </hi>? Hinc iterum dicitur: <hi>Noli esse cum homine
iracundo, neque ambules cum viro furioso, ne
forte discas semitas ejus, et sumas scandalum animae
tuae <note>(Prov. XXII, 24)</note>
            </hi>. Contra hanc in laude patientiae
scriptum est: <hi>Melior est vir qui vincit iram, quam
qui capit civitatem magnam.</hi> Hinc David personam in
se infirmorum sumens, ait: <hi>Turbatus est prae ira
oculus meus <note>(Prov. XVI, 32)</note>
            </hi>. Atque ex ipsa turbatione
quid sequatur adjunxit: <hi>Inveteravi inter omnes inimicos
meos <note>(Psal. VI, 8)</note>
            </hi>. Ex ira quippe cum turbatus
<pb n="1108D"/>
fuerit oculus cordis, inter inimicos nostros ad vetustatem
deducimur, quia inter malignos spiritus ad
vetusti hominis similitudinem revocamur. Cum igitur
iram, quae cor permovet, sacra eloquia tot testimoniis
detestentur, perpendamus <emph>1081</emph> qua intentione
debemus hoc vitium fugere, quod, Deo judice,
in testimonio illius toties reprobatur.</p>
<p>
            <pb n="1109A"/>Alia quoque occurrit opinio, quia alii prae aliis
gravantur; et quibusdam, quae ex principali jussione
expensa sunt, minime reputantur. Quod si verum
sit, nescio. Si tamen ita est, hoc omnino facere et
pro timore aeterni judicii, et pro ipsius humanae considerationis
ratione minime debetis.</p>
<p>Ecce, gloriose fili, amore Dei tuoque provocatus,
cuncta quae sensi, cuncta quae audivi, breviter indicavi.
Sapientis autem viri est, et breviter audita latius
pensare, et quaeque Deo displicent in celeritate
corrigere. Omnipotens Deus coelesti vos gratiae protectione
circumdet, ut hic vos et a pravis actibus, et
a perversis hominibus tueatur, et apud se postmodum
in aeterna patria pia remuneratione laetificet. <note>(Cf. Joan.
Diac. l. III, c. 47.)</note> </p>
</div2>

<div2>
          <head>EPISTOLA LII. AD AMANDINUM DOMESTICUM. <hi>Se ad illius votum, et missa suscepisse, et pro Joanne praefecto scripsisse ad exarchum. Quae vero ad ipsum de Libertino scripsit, non moleste debuisse suscipi, sed ut candide ab amico scripta.</hi> </head>

<pb n="1109B"/>
<p>Gregorius Amandino domestico.</p>
<p>Ea quae per Paulum, latorem praesentium, et Timarchum
excubitorem gloria vestra transmisit, eo
quo voluistis modo suscepta sunt. Sed et excellentissimo
Filio nostro exarcho per suprascriptum excubitorem,
qui ad eum profectus est, scripsimus ut cautiones
agentium vices Joannis praefecti simul et Palatini
huc transmittere debeat: indicantes ei quia
nisi illas direxerit, usque ad adventus vestros ea quae
a gloria vestra transmissa sunt non tangantur, sed
<pb n="1109C"/>
vobis remeantibus conserventur.</p>
<p>De persona autem gloriosi Libertini quaedam ad
nos ante pervenerant; et necesse fuit ut ea vobis sicut
revera filiis quos diligimus minime taceremus. Et
quantum in gloriae vestrae epistolis invenimus, moleste
illa, quod non decuit, suscepistis, quando nihil
asperum scripsisse meminimus, sed hortati sumus ut
cum eo charitatem et gratiam haberetis. Sed quia,
 ad haec aspera vobis rescribentibus, ne ipsam ad
nos epistolam mitteretis per somnium vos scripsistis
esse prohibitos, omnipotenti Deo gratias agimus, qui
sic vos vigilantes custodit, ut etiam dormientes admoneat.
Sed quia in eodem somnio et a me vos de
eadem causa reprehensos scribitis, qualis sim vel ex
hoc colligite. Et quando vos paterna adhortatione
<pb n="1109D"/>
 commoneo, moleste suscipere non debetis, quia qui
dormientibus purus sum, vigilantibus duplex esse non
patior.</p>
</div2>

<div2>
          <head> <emph>1082</emph> EPISTOLA LIII. AD ROMANUM DEFENSOREM. <hi>Admoneat Leontium ne adversus Neapolitanorum civium jura malorum hominum verbis assensum praebeat.</hi> </head>

<pb n="1110A"/>
<p>Gregorius Romano defensori.</p>
<p>Pervenit ad nos quod quidam pravae voluntatis studio
contra seniores et cives Neapolitanae civitatis de
insulis juris eorum Leontino glorioso filio nostro nitantur
subripere, ut eos injuste damnis possint afficere
atque affligere. Idcirco tibi hac praeceptione injungimus
ut debeas esse sollicitus, quamvis apud eum
nullus locus subreptionis hac de causa inveniatur, ubi
forte aliquid dictum fuerit, vel ipsum praejudicialiter
quid, quod non credimus, facere forte cognoveris,
ex nostro illi mandato dicere te volumus ut malorum
<pb n="1110B"/>
hominum verbis assensum praebere et in hoc peccato
se immiscere non debeat; quia licet retro principum
jussionibus omnino de eisdem insulis sint muniti, nobis
tamen dum in regia urbe fuimus, suffragantibus,
ita serenissimi domni Mauricii principis elicita jussione
eorum stricte jura munita sunt, ut non habeant
unde juste debeant formidare. Pro qua re ut et tu diligentius
informari, et antedicto glorioso filio nostro,
si causa se dederit, liquido satisfacere valeas, earum
tibi jussionum exemplaria praevidimus transmittenda.
Sed si necessarium fuerit, ipsas facimus authenticas
destinari. Tantum est ut, sicut diximus, studeas esse
sollicitus, ut subripiendi cuiquam illic locus non pateat.
</p>
        </div2>

<div2>
          <head>EPISTOLA LIV. AD DONUM MESSANENSEM EPISCOPUM. <hi>Gregorium expraefectum commendat.</hi> </head>

<pb n="1110C"/>
<p>Gregorius Dono episcopo Messanensi.</p>
<p>Licet gloriosus filius noster Gregorius expraefecto
magnam de fraternitate vestra certitudinem habeat,
ut sacerdotalem sibi a vobis impendi affectum non
dubitet, quia tamen charitatis vestrae modum nostra
rogante commendatione fidit augeri, his vos epistolis
praevidimus adhortandos, ut utilitati ipsius concurrere
atque in ejus juvamine impendere vos quaecunque
suaserit ratio debeatis. Et quia aliqua apud fraternitatem
vestram pro sua, ut ait, cautela agere desiderat,
locum apud vos, sicut revera decet sacerdotes,
inveniat, et paterna sibi compati dilectione vos
<pb n="1110D"/>
cognoscat; quatenus dum sollicitudinis cura ipsius
vestrae charitatis studio fuerit relevata, et ipse confidentiam
quam de vobis gerit operibus valeat experiri,
<pb n="1111A"/>
et fraternitas vestra postulantium desideriis se
videatur salubriter impendisse.
</p>
        </div2>

<div2>
          <head> <emph>1083</emph> EPISTOLA LV. AD LEONTIUM EXCONSULEM. <hi>Gregorium expraefectum commendat.</hi> </head>
<p>Gregorius Leontio exconsuli.</p>
<p>Cum justitiae vigor in cognitione vestra, et veritas
juvare sufficiat quos tuetur, cujusquam apud vos commendatione
opus non fuerat, quippe qui ea quae pro
aequitate petenda sunt ex vobis impenditis. Sed ne
postulantium desideria, qui bonorum filiorum studium
paterna crescere adhortatione confidunt, postponere
videamur; idcirco illa apud gloriam vestram
agere quae ultro exhibetis omnibus modis invitamur.
Eapropter paterna dilectione vos salutantes, petimus
<pb n="1111B"/>
ut glorioso viro filio nostro Gregorio expraefecto
charitatis gratiam, qua estis praediti, largius tribuatis;
 quatenus ille et quidquid aequitatis in vestra
benignitate confidit, veris possit effectibus experiri,
et nos bona quae de vobis multipliciter praedicantur
addiscentes, assidue pro gloriae vestrae incolumitate
omnipotentem valeamus Dominum deprecari.
</p>
        </div2>

<div2>
          <head>EPISTOLA LVI. AD AMANDINUM DOMESTICUM. <hi>Gregorium expraefectum commendat.</hi> </head>
<p>Gregorius Amandino domestico.</p>
<p>Confidentes quod gloria vestra se in amicorum suorum
solatiis devotam semper exhibeat, eorum vobis
causas commendare quos diligitis studemus. Atque
<pb n="1111C"/>
ideo salutantes petimus ut gloriosus filius noster Gregorius,
 quales vos hic habuit, illic tales inveniat; et
tam apud gloriosum filium nostrum Leontium, quam
alibi quocunque necesse fuerit, gloriae vestrae solatia
consequatur, ac magnam in vobis consolationem
inveniat; et quantum possibile est, ne cuiquam injustae
possit afflictioni vel gravamini subjacere, gloriae
vestrae sollicitudo studio vigilanti provideat ut tranquillo
maturoque hoc studeat consilio declinare;
quatenus dum vos, sicut decet, adjutores habuerit, et
ipse et nos amplius cognoscere valeamus, quia sicut
de gloria vestra praesumimus, non ad faciem, sed,
quod est valde laudabile, puras nostris amicitias exhibere.
</p>
        </div2>

<div2>
          <head>EPISTOLA LVII. AD SECUNDINUM ET JOANNEM EPISCOPOS. <hi>Gregorium expraefectum commendat.</hi> </head>

<pb n="1111D"/>
<p>Gregorius Secundino et Joanni episcopis Sicinae.</p>
<p>Bonorum nos hortatur dilectio filiorum utilitatibus
eorum studiose concurrere, et eos in quantum ratio
suppetit adjuvare. Et ideo quia <emph>1084</emph> quantum se
gloriosus filius noster Gregorius expraefecto benigne
cunctis exhibuit, tanto omnium debet uti solatiis;
<pb n="1112A"/>
fraternitatem vestram his hortamur affatibus, ut illic
venienti tam apud Leontium gloriosum exconsulem
in disponendis rationibus suis, quam apud alios, ubi
causa poposcerit, opem ferre, et partes illius sublevare
favente justitia festinetis, ut, vobis sacerdotaliter
concurrentibus, nullam molestiam vel dispendium
contra ordinem possit aequitatis incurrere. Quem si,
quod non credimus, gravari frustra in aliquo senseritis,
apud praedictum gloriosum virum agere vos, episcopali
modestia servata, necesse est, ut verbum
quod ei per Azimarchum virum magnificum scribonem
praebuit, custodire debeat ac servare, atque
illum irrationabiliter affligi vel sustinere dispendium
minime patiatur. Ita ergo fraternitas vestra se erga
eum sollicitam curet ostendere, et in ejus se causis
<pb n="1112B"/>
secundum Deum studeat exhibere, ut et sacerdotale
in vobis subsidium et paternam inveniat charitatem.
</p>
        </div2>

<div2>
          <head>EPISTOLA LVIII. AD BONIFACIUM REGIENSEM EPISCOPUM. <hi>Gregorii cum Ecclesia sua causam absque dilatione finiat ipsiusve homines habeat commendatos.</hi> </head>
<p>Gregorius Bonifacio episcopo Regiensi.</p>
<p>Sacerdotali procul dubio convenit gravitati ut si
quas Ecclesiae suae causas habuerit, aut pacifica eas
ordinatione, si fieri potest, aut certe judicio interveniente
sine mora definiat, ut, sublata e medio contentionis
materia, sola illi cum filiis suis pacis possit
concordia permanere. Indicavit itaque nobis gloriosus
filius noster Gregorius expraefecto, quod inter se
et Ecclesiam vestram de locis quae competunt aliqua
<pb n="1112C"/>
sit orta contentio. Ob quam rem hortamur ut eam
aut cessante jurgio finiatis, aut certe dilatione submota
Ecclesiae vestrae actores ad electorum ire judicium
faciatis; ut, eorum definitione praecedente, nec
ille contra justitiam gravari, nec vestra praejudicium
videatur Ecclesia sustinere. Quia vero homines suos
et possessiones quas illic habet vobis voluit commendari,
oportet ut vestra se charitas in ejus causis quodcunque
ratio invitaverit, non omittat impendere. Atque
ita eum in quibuscunque valuerit juvare festinet,
ut, concurrentibus vobis, absentem se a suis utilitatibus
esse non agnoscat.
</p>
        </div2>

<div2>
          <head> EPISTOLA LIX. AD JOANNEM ET FORTUNATUM EPISCOPOS, ET ANTHEMIUM SUBDIACONUM. <hi>Gregorii homines ac possessiones commendat.</hi> </head>

<pb n="1112D"/>
<p>Gregorius Joanni et Fortunato episcopis, et Anthemio
subdiacono.</p>
<p>Ea quae filiis nostris ultro nos decet impendere,
negare eis petentibus non debemus. Et ideo <emph>1085</emph> 
quoniam filius noster gloriosus Gregorius expraefecto
possessiones, quas illic habet, vel homines suos fraternitati
<pb n="1113A"/>
vestrae a nobis studuit commendandos,
scriptis vos praesentibus adhortamur ut utilitatibus
ejus salva ratione concurrere et possessiones ejus
atque homines tueri, sicut desiderat, debeatis; nec
eos contra justitiam a quibuslibet vexari aut patiamini
praegravari. Sed id agite, ut tuitione vestra praedicti
filii nostri supplere praesentiam valeatis, quia
ita se, sicut nostis, bene exhibuit cunctis, ut omnia
solatia habere mereatur.
</p>
        </div2>

<div2>
          <head>EPISTOLA LX. AD AZIMARCHUM SCRIBONEM. <hi>Quod tardius ad Siciliam venerit Gregorius, non studio factum, sed corporis infirmitate.</hi> </head>
<p>Gregorius Azimarcho scriboni.</p>
<p>Quod praesentium portitor gloriosus filius noster
<pb n="1113B"/>
Gregorius tarde ad Siciliam venit, non voluntate distulit,
sed ita infirmitate corporis debilis factus est,
ut vix in multis diebus reparari potuerit. Cujus debilitatis
indicia etiam ipsi adhuc in eo cognoscetis. Mox
autem ut aliquantulum convaluit, venire illuc sicut
magnitudini vestrae promiserat, non neglexit. Quod
ideo his apicibus scribendum praevidimus, ne eum
distulisse sponte credentes, hanc moram ejus forsitan
studio factam putaretis.
</p>
        </div2>

<div2>
          <head>EPISTOLA LXI. AD ADEODATUM ABBATEM NEAPOLITANUM <hi>Illius monasterio Gazarense quousque Neapoli ordinetur antistes, Puteolanum vero in perpetuum unit.</hi> </head>
<p>Gregorius Adeodato abbati Neapolitano.</p>
<p>Quorumdam monachorum ejusdem monasterii ad
nos relatione pervenit monachos monasterii Gratterensis,
<pb n="1113C"/>
quod situm in Plaia est, monasterio sancti
Sebastiani quod Neapoli in domo quondam Romani
constructum est, ubi, Deo miserante, sicut dictum
est, abbatis geris officium, se monasteriumque
suum uniri magnopere poposcisse, adeo ut chartas
omnes ejusdem monasterii tuo monasterio, ut dicitur,
tradidissent. Sed quia monasterium ipsum in Neapolitana
est dioecesi constitutum, ne quid constituere,
quod absit, praejudicialiter videamur, volumus ut
quousque Neapoli ordinetur antistes, tuo interim
monasterio antefatum Gratterense monasterium cum
omnibus ad se pertinentibus sit unitum. Cum vero
propitiante Domino Neapoli fuerit episcopus ordinatus,
utrum in perpetuum haec unitio extendi an temporalis
<pb n="1113D"/>
esse debeat maturius ac solidius cum Dei
gratia pertractabimus. Quia vero monasterium Puteolis
constitutum, quod Falcidis <emph>1086</emph> dicitur, ita
esse destitutum a monachis perhibetur, ut non solum
<pb n="1114A"/>
Dei illic opus minime celebretur, sed etiam pene pro
derelicto, quod dici grave est, habeatur: idcirco illud
monasterio tuo praesenti auctoritate cum omnibus
ad se pertinentibus in perpetuum duximus uniondum:
admonentes ut monachos in praedicta utraque monasteria
debeas deputare, qui et curam illic diligenter
habeant, et opus Dei regulari studeant institutione
peragere, atque ita se in his, sicut convenit, exhibere,
ut nec illos de neglectu, nec te de minori sollicitudine
culpa confundat. Quidquid vero ad eadem
monasteria pertinere cognoscis, si ab aliquibus irrationabiliter
detinentur, ex hac nostra auctoritate repetendi,
exigendique, atque tuo monasterio vendicandi
habebis per omnia, Deo juvante, licentiam,
quia dignum est ut quorum curam geris rebus nullo
<pb n="1114B"/>
modo defrauderis. Monachos autem quos in monasterio
Puteolis sito deputaveris, sub tua quidem diciplina,
sed tamen Puteolano episcopo, cujus dioecesis
est, non Neapolitano noveris subjacere.
</p>
        </div2>

<div2>
          <head>EPISTOLA LXII AD NEAPOLITANOS. <hi>Neque Joannem in episcopum eligendum fuisse, quod non castus; neque Petrum, si incautus sit ac fenerator. Alium igitur ex Ecclesiae suae clero aptum sibi provideant.</hi> </head>
<p>Gregorius clero et nobilibus civibus Neapolitanis.</p>
<p>Nec novum <note>(Grat. 8, q. 1, c. 17)</note> nec reprehensibile
est in eligendo episcopo populi se vota in duas
partes dividere: sed grave est quando in hujusmodi
causis non ex judicio, sed ex solo favore venit electio.
Prius enim quam scripta ad nos vestra discurrerent,
<pb n="1114C"/>
Joannem diaconum, qui ad altera parte electus
est, parvulam habere filiam ex quorumdam relatione
cognovimus. Unde si rationem voluissent
attendere, nec alii eum eligere, nec ipse debuerat
consentire. Nam qua praesumptione ad episcopatum
audet accedere, qui adhuc longam corporis sui continetiam,
filiola teste, convincitur non habere? Petrus
autem item Diaconus <note>(Dist. 39, c. 1)</note>, quem a
vobis electum asseritis, omnino quantum dicitur simplex
est. Et nostis quia talis hoc tempore in regiminis
debeat arce constitui, qui non solum de salute
animarum, verum etiam de extrinseca subjectorum
utilitate et cautela sciat esse sollicitus. Nam <note>(Dist.
47, c. 4)</note> de eo insuper ad nos pervenisse cognoscite
<pb n="1114D"/>
quod solidos dederit ad usuras, quod vos oportet
cum omni subtilitate requirere; et si ita constiterit,
alium eligite, et ab hujusmodi vos persona sine mora
suspendite. Nam nos amatoribus usurarum nulla ratione
<pb n="1115A"/>
manus imponimus. Si vero subtili habita inquisitione
hoc falsum esse patuerit, quia persona
ejus nobis ignota est, <emph>1087</emph> et utrum ita sit de
simplicitate ejus quod ad nos perlatum est ignoramus,
cum decreto a vobis facto ad nos eum venire
necesse est, ut, de vita moribusque ipsius sollicitius
inquirentes, sensum quoque pariter agnoscamus; ut
si huic judicio aptus exstiterit, vestra in eo, adjuvante
Domino, desideria compleamus. Studii praeterea
vestri sit etiam alium qui aptus sit providere <note>(Dist. 61, c. 1)</note>,
ut si forte huic ordini hic non videatur
idoneus, sit in quem se vestra declinare possit
electio. Nam grave cleri illius erit opprobrium,
ut si hic fortasse approbatus non fuerit, alium se dicant
qui eligi debeat non habere.
</p>
        </div2>

<div2>
          <head>EPISTOLA LXIII. AD DOMINICUM CARTHAGINENSEM EPISCOPUM. <hi>Docet quo animo suscipiendum sit pestilentiae flagellum; quis fructus ex eo colligendus; qua ratione qui percutiuntur consolandi.</hi> </head>

<pb n="1115B"/>
<p>Gregorius Dominico episcopo Carthaginensi.</p>
<p>Quanta in Africanis partibus lues irruerit, jam
dudum agnovimus; et quia nec Italia a tali percussione
est libera, geminati in nobis dolorum sunt gemitus.
Sed inter haec mala et alias calamitates innumeras
desperata cor nostrum, charissime frater,
tribulatione deficeret, nisi fragilitatem nostram vox
dominica praemunisset. Olim enim fidelibus evangelicae
tuba lectionis insonuit, appropinquante fine
mundi, pestilentiam, bella et alia multa quae adhuc,
<pb n="1115C"/>
sicut nostis, in metu sunt, eventura <note>(Matth. XXIV;
Luc. XXI)</note>. Quae ergo praescientes patimur, affligi ex
his nimium tanquam de incognitis non debemus. Nam
plerumque et genus mortis in alterius mortis consideratione
levamen est. Quantas ergo detruncationes,
quantasque crudelitates vidimus, quibus mors sola
remedium, et erat vita tormentum? Nonne cum David
optio esset mortis oblata, recusatis fame vel gladio,
populum suum elegit manui Dei succumbere <note>(II Reg. XXIV, 14)</note>?
Ex qua re colligite, in his qui
divina percussione intereunt, quanta sit gratia, quando
ea vocatione obeunt quam prophetae sancto pro munere
constat oblatam. Itaque Creatori nostro in cunctis
adversitatibus gratias referamus, atque de ejus
misericordia confidentes, patienter omnia toleremus,
quia satis minus patimur quam meremur. Quoniam
<pb n="1115D"/>
tamen ita temporaliter flagellamur, ut sine aeternae
vitae consolatione minime relinquamur, necesse est
ut quanto his signis nuntiantibus venturum judicem
in proximo non nescimus, tanto rationes nostras,
quas in ejus sumus examine posituri, bonae actionis
studio et fletu poenitentiae muniamus, ut tantae nobis
percussiones favente ejus gratia, non damnationis
<pb n="1116A"/>
initium, sed beneficium purgationis existant. Quia
vero ea infirmitatis nostrae natura est, ut non possimus
de obeuntibus non dolere, fraternitatis vestrae
doctrina tribulatis sit solamen. Mansura illis bona
quae promittuntur insinuet, ut, spe certissima roborati,
in comparatione futuri muneris discant <emph>1088</emph> 
de amissione temporalium non dolere. Vestra eos
lingua, sicut et credimus, magis ac magis a pravi
operis perpetratione coerceat, bonorum praemia, manorum
poenas edisserat, ut qui bona minus diligunt
saltem mala pertimescant, et ab eis sese quae sunt
plectenda contineant. Nam inter flagella positos flagellis
digna committere contra ferientem est specialiter
superbire, et saevientis acrius iracundiam irritare.
Atque est primum genus dementiae nolle quempiam
<pb n="1116B"/>
a malis suis juste quiescere, et Deum injuste a
sua velle ultione cessare. Sed quoniam in his divino
adjutorio opus est, junctis, dilecte frater, precibus,
omnipotentis Dei clementiam exoremus ut et nos
digne ista tribuat exhibere, et populorum ad haec operanda
misericorditer corda compungat, quatenus in
timore ipsius actus nostros salubriter ordinantes, et
ab ingruentibus malis erui, et ad superna venire
gaudia, ejus duce gratia, sine qua nihil possumus,
mereamur. Mense Augusto, indict. 3.
</p>
        </div2>

<div2>
          <head>EPISTOLA LXIV. AD ROMANUM DEFENSOREM. <hi>Scriboni quamvis bono non locandam Ecclesiae possessionem, sed annis singulis id offerendum Gentioni quod ex locatione fuisset lucratus.</hi> </head>
<p>Gregorius Romano defensori.</p>
<p>
            <pb n="1116C"/>Quoniam filius noster Gentio vir magnificus scribo
tantae, Deo propitio, bonitatis est ut valde sit diligendus,
si quid ei potuissemus conferre, debuimus.
Voluerat enim possessionem juris ecclesiastici sub
specie libellorum tenere. Sed propter malos scribones
judicavimus in hac nos causa nec bono committere.
Proinde excepta de possessione quae potuerunt in
ejus utilitatem verti, eadem volumus ejus magnitudini
singulis annis offerri, id est, porcos viginti,
qualiter ipse praevideris, vervices viginti, et gallinas
sexaginta. Quae omnia volumus in exceptis reputari.
</p>
        </div2>

<div2>
          <head>EPISTOLA LXV. AD ADEODATAM. <hi>Excusat moram in dandis reliquiis, quas tandem mittit.</hi> </head>

<pb n="1116D"/>
<p>Gregorius Adeodatae illustri feminae.</p>
<p>Ut moram in dandis reliquiis, quas gloria vestra
petiit, faceremus, non voluntate distulimus, sed
praecedentis rei nos casus fecit ambigere. Deus autem
omnipotens cordis vestri devotionem intuens,
miraculorum signis admonentibus, a vestra vos intentione
fraudari non pertulit. Sed ideo desiderium
<pb n="1117A"/>
vestrum modica voluit dilatione differri, ut, docentibus
miraculis, et amor vobis cresceret in veneratione
sanctorum, et major fieret exsultatio gaudiorum.
Quia ergo in effectu postulatae rei gloriae vestrae
vota completa sunt, hortamur ut cujus praedicatores
colitis, ejus <emph>1089</emph> sollicite mandata servetis.
Et sicut religiosa devotione terrena sanctorum honoribus
loca construitis, sic quoque cum eis mansionem
vobis procurare in coelestibus festinetis, quatenus
et hic illos in omnibus adjutores et in futura
mereamini habere vita consortes.
</p>
        </div2>

<div2>
          <head>EPISTOLA LXVI. AD DECIUM LILYBETANUM EPISCOPUM. <hi>Solitis cautionibus adhibitis, constructum ab Adeodata monasterium consecret.</hi> </head>
<p>
            <pb n="1117B"/>Gregorius Decio episcopo Lilybetano.</p>
<p>Adeodata gloriosa femina petitoria nobis insinuatione
suggessit quod habetur in subditis: in domo
siquidem juris sui intra civitatem Lilybetanam monasterium
ancillarum Dei a solo se pro sua devotione
fundasse, quod in honorem beati Petri principis
apostolorum, et sanctorum Christi martyrum
Laurentii, Hermetis, Pancratii, Sebastiani et Agnetis
desiderat consecrari. Et ideo, frater charissime,
quia in tua civitate memorata constructio jure consistit,
si nullum corpus ibidem constat humatum,
percepta prius donatione legitima, id est, in reditu
praestantes liberos a tributis fiscalibus solidos decem,
pueros tres, boum paria tria, mancipia alia quae serviant
in ipso monasterio numero quinque, equas numero
<pb n="1117C"/>
decem, vaccas decem, hastulas vinearum numero
quatuor, oves numero quadraginta, etc., <hi>secundum
morem.</hi> 
</p>
        </div2>

<div2>
          <head> EPISTOLA LXVII. AD HILARIUM NOTARIUM. <hi>Missam pro sustentatione monasterii navem in cunctis tueri praecipit.</hi> </head>
<p>Gregorius Hilario notario.</p>
<p>Navem in qua Vitalis praesentium portitor navigat
ad dilectissimam filiam nostram Adeodatam abbatissam
<pb n="1118A"/>
pro sustentatione monasterii sui emissam cognoscas.
Qua illuc veniente, hac <emph>1090</emph> tibi auctoritate
praecipimus ut ita eam in cunctis tuearis, atque
ab omni angaria vel onere exuere excusareque festines,
ac si specialiter nostra sit. Nam nostri causa in
eodem monasterio tanta congregatio, Deo propitio,
degere comprobatur, ut plus illi solatiari atque concurrere
quam nostrae in omnibus festinemus Ecclesiae.
Et ideo postquam voluntatem nostram experientia
tua circa praedictum monasterium talem esse cognoscit,
ita se in tuitione supradictae, ut diximus, navis
impendat, ut te illic posito, nullam moram vel impedimentum
ab aliquo valeat sustinere. Nam si, quod
non credimus, in aliquo negligens esse tentaveris,
vehementer te nostram noveris offensam incurrere.
</p>
        </div2>

<div2>
          <head>EPISTOLA LXVIII. AD OPPORTUNUM. <hi>Ob asperam correctionem contristatum lenit, atque ad perfectam conversionem hortatur.</hi> </head>

<pb n="1118B"/>
<p>Gregorius Opportuno de Aprutio.</p>
<p>Pervenit ad me quia, ex eo tempore quo dilectionem
tuam verbis asperis propter quaedam quae mihi
jure displicuerant contristavi, magna tibi sit oborta
tristitia atque continuus animi moeror. Unde te, dilectissime
fili, volo cognoscere quia ego illa verba
non asperitate cordis sed amore tuae animae sum locutus.
Tu itaque ad omnipotentem Deum tota mente
convertere; quam nihil sit fugitiva praesens vita
considera; aeterna praemia lucrari festina; in quantum
virtus sufficit, castiga carnem, quae, quandiu in
voluptatibus vixit, animam castigavit. Benignitatem
<pb n="1118C"/>
tuam proximis exhibe, psalmodiae et lacrymis horas
vitae frequentius impende, illata mala a proximis
aequanimiter tolera. Si contra veritatem injuriam
pertuleris, lucrum puta, ut haec agens, per temporalia
quae despiciendo pateris, ad coelestia regna pertingas.
Omnipotens autem Deus cor et corpus tuum
coelestis gratiae salute perfundat, ut de ejus Spiritu
et recta interius sentire et recta exterius sufficias
agere.
</p>
        </div2>
      </div1>

<div1>
        <head>LIBER UNDECIMUS. Mense Septembri, indictione IV.</head>
<div2>
          <head> <emph>1091</emph> EPISTOLA PRIMA. AD JOANNEM ABBATEM. <hi>Ejus se orationibus commendat, aeterna bona ipsi precatus. Mittit lectos et lectisternia in peregrinorum usum.</hi> </head>
<pb n="1117D"/>
<p>Gregorius Joanni abbati montis Sina.</p>
<p>Sanctitatem vitae tuae humilitatis tuae testatur epistola;
<pb n="1118D"/>
unde omnipotenti Deo magnas gratias agimus,
quia adhuc esse cognoscimus qui pro peccatis nostris
valeant exorare. Nos enim sub colore ecclesiastici
regiminis mundi hujus fluctibus volvimur, qui frequenter
nos obruunt. Sed coelestis gratiae manu protegente,
de profundo relevamur. Vos ergo qui in
tanta quietis vestrae serenitate tranquillam vitam
<pb n="1119A"/>
ducitis, et securi quasi in littore statis, nobis navigantibus,
aut potius naufragantibus orationis vestrae
manum tendite, et conantes ad terram viventium
pergere, quantis potestis precibus adjuvate; ut non
solum de vestra vita, sed etiam de ereptione nostra
mercedem habere in perpetuum valeatis. Sancta
Trinitas dilectionem tuam suae protectionis dextera
protegat, detque tibi commissum gregem orando, admonendo,
 exempla boni operis ostendendo, in suo
conspectu recte pascere, ut ad aeternae vitae pascua <emph>1092</emph> 
 valeas cum ipso quem pascis grege pervenire.
Scriptum quippe est: <hi>Oves meae venient, et pascua
invenient <note>(Joan. X, 27)</note>
            </hi>. Quae videlicet pascua
tunc invenimus, quando hujus vitae hieme carentes,
de aeternae vitae quasi de novi veris viriditate satiamur.</p>
<p>
            <pb n="1119B"/>Filio nostro Simplicio renuntiante cognovimus lectos
vel lectisternia in Gerontocomio, quod a
quodam illic Isauro constructum est, deesse. Propterea
misimus laenas XV, rachanas XXX, lectos
XV. Pretium quoque de emendis culcitris vel naula
dedimus, quae dilectionem tuam petimus non indigne
suscipere, sed in loco quo transmissa sunt praebere.
 Data die Kalend. Septemb., indict. 4.</p>
</div2>

<div2>
          <head> EPISTOLA II. AD PALLADIUM PRESBYTERUM. <hi>Obloquentium verbis contristatum solatur. Docet quid erga detrahentes agendum sit. Orationes petit, mittit vestes.</hi> </head>
<p>Gregorius Palladio presbytero de monte Sina.</p>
<p>Epistolis dilectionis tuae susceptis, filium meum
<pb n="1120A"/>
Simplicium requirere curavi, et qua tentatione <emph>1093</emph> 
tua charitas urgeretur inveni; de qua tamen verbi
mei consolatione non indiget, cum ipsa dicat: <hi>Si
patrem familias Beelzebub vocaverunt, quanto magis
domesticos ejus <note>(Matth. X, 25)</note>
            </hi>? Quae iterum dicit: <hi>Si de hoc mundo essetis, mundus quod suum erat diligeret.
Sed quia de hoc mundo non estis, sed ego elegi
vos de mundo, propterea odit vos mundus 
 <note>(Joan. XV,
19)</note>
            </hi>. Mundum videlicet corda carnalia designans,
quae diligunt mundum. Haec igitur cum perfecte te
scire audiam, miror dilectionem tuam verbis hominum
contristatam. Inter verba enim laudantium sive
vituperantium ad mentem semper recurrendum est <note>(Grat. 11, q. 3, c. 55)</note>,
et si in ea non invenitur bonum
quod de nobis dicitur, magna tristitia generari
debet. Et rursum si in ea non invenitur malum quod
<pb n="1120B"/>
de nobis homines loquuntur, in magnam debemus
laetitiam prosilire. Quid enim si homines laudent, et
conscientia accuset? Aut quae debet esse tristitia, si
omnes accusent et sola conscientia nos liberos demonstret?
Habemus Paulum dicentem: <hi>Gloria nostra
haec est testimonium conscientiae nostrae <note>(II Cor. I, 12)</note>
            </hi>.
Job quoque dicit: <hi>Ecce in coelo testis meus <note>(Job XVI,
20)</note>
            </hi>. Si ergo nobis est testis in coelo, testis in corde,
dimitte stultos foris loqui quod volunt. Quid aliud
detrahentes faciunt, nisi in pulverem sufflant, atque
in oculos suos terram excitant; ut unde plus detractionis
perflant, inde magis nihil veritatis videant?</p>
<p>Vocandi tamen sunt etiam ipsi, tranquille admonendi,
eisque satisfieri modis omnibus debet, scientes
quid de eis Veritas dicit: <hi>Ne forte scandalizemus
<pb n="1121A"/>
eos <note>(Matth. XVII, 26)</note>
            </hi>. Si autem satisfieri sibi ex veritate
noluerint, habes consolationem quam in sancto
Evangelio conspicias, quia cum Domino dictum fuisset: <hi>Scis quia Pharisaei audito hoc verbo scandalizati
sunt 
 <note>(Ibid. XV, 12)</note>
            </hi>? Respondit: <hi>sinite illos, caeci sunt,
et duces caecorum <note>(Ibid., 14)</note>
            </hi>? Paulus quoque apostolus
admonet, dicens: <hi>Si fieri potest, quod ex vobis est,
cum omnibus hominibus pacem habentes <note>(Rom. XII, 18)</note>
            </hi>.
Dicturus quippe ut cum omnibus pacem habeamus
quia prospexit hoc esse difficile, praemisit: <hi>Si fieri
potest.</hi> Sed tamen adjunxit quod possit fieri, cum
dixit: <hi>Quod ex vobis est.</hi> Quia si nos in mente charitatem
erga odientes servare cupimus, etsi illi nobiscum
pacem non habent, nos tamen cum illis sine
dubio habemus. In omnibus ergo, fili dilectissime,
<pb n="1121B"/>
cor custodi, sicut scriptum est: <hi>Omni custodia serva
cor tuum, quia ex ipso vita procedit <note>(Prov. IV, 23)</note>
            </hi>.</p>
<p>Haec breviter pro charitatis commemoratione rescripsi.
Sed peto ut pro me orare debeas, quatenus
omnipotens Deus et a malis me spiritibus, et a perversis
hominibus custodire dignetur, quia in hac vitae
meae peregrinatione mala me simul multa circumdant,
ita ut cum Psalmista jure dicam: <hi>In me pertransierunt
irae tuae, et terrores tui conturbaverunt me. Circumdederunt
me sicut aqua tota die, circumdederunt
me simul <note>(Psal. LXXXVII, 17, 18)</note>
            </hi>. Coelestis gratia et nos
in urbibus, et vos in eremo protegat, quia antiquus
hostis terrarum locis a tentatione non excluditur;
quia si in paradiso hominem stravit, quis locus extra
paradisum esse potest, in quo <emph>1094</emph> mentes
hominum penetrare non valeat? In sola ergo Creatoris
<pb n="1121C"/>
nostri protectione fidendum est, cui ex intimo
corde clamemus: <hi>Esto mihi in Deum protectorem, et
in locum munitum, ut salvum me facias <note>(Psal. LXX, 3)</note>
            </hi>.</p>
<p>Transmisimus vobis de benedictione sancti Petri
apostoli cucullam et tunicam, quae ea petimus charitate
suscipi, qua a nobis transmissa sunt.</p>
</div2>

<div2>
          <head> EPISTOLA III. AD PANTALEONEM NOTARIUM. <hi>Deusdedit diaconum in Mediolanensem episcopum faciat ordinari, atque illic Romanae Ecclesiae utilitates sollicite disponat.</hi> </head>
<p>Gregorius Pantaleoni notario.</p>
<p>Experientia tua, praesenti auctoritate suffulta, ad
Genuensem urbem, auxiliante Domino, proficiscens,
Deusdedit diaconum Ecclesiae Mediolanensis, si tamen
<pb n="1121D"/>
a cunctis electus est, et nihil est quod ei ex anteacta
vita per sacros possit canones obviare, episcopum
solemniter faciat ordinari.</p>
<p>
            <pb n="1122A"/>Praeterea, quia multae illic Ecclesiae nostrae utilitates
sunt, quae Deo propitio peragantur, sollicitum
te esse necesse est, et ita omnia secundum capitularem
subter annexum requirere, utiliterque disponere,
ut in nullo te neglectus culpa respicere, sed magis
vigilantia Deo et hominibus valeat commendare.</p>
</div2>

<div2>
          <head>EPISTOLA IV. AD MEDIOLANENSES. <hi>Laudato post obitum Constantio, gratulatur quod Deusdedit in episcopum elegerint. Alium respuit a Langobardis electum.</hi> </head>
<p>Gregorius populo, presbyteris, diaconis et clero
Mediolanensi.</p>
<p>Quantus nos de obitu fratris et coepiscopi nostri
Constantii moeror afficiat, paginali explere locutione
non possumus. Sed quam multa bona partes illae in
<pb n="1122B"/>
uno homine perdiderunt, utinam vicinae repentina
calamitate non sentiant. Nam quemadmodum sollicitus
in ecclesiasticae regula disciplinae, vel quam fuerit
vigilans in tuitione civitatis vestrae, non habemus
incognitum.</p>
<p>Sed quoniam obeunte pastore sine proprio vos esse
non decet antistite, omnino grate suscepimus quod
Deusdedit diaconum vestrum ad episcopatus officium
vos unanimes elegisse, Deo auctore, signastis. Unde,
quia bonorum studiorum desideria nulla debet, tarditas
impedire, vota in eo vestra complere cum Dei
gratia festinamus. Et quia praedictus vir nobis non
moribus, sed solum specie tenus notus est, oportet
ut quanto in hac electione non solum vestram utilitatem,
sed etiam <emph>1095</emph> causam Dei agi cognoscitis,
<pb n="1122C"/>
tanto debeatis esse solliciti. Et si, subtiliter requirentes,
nihil est quod ei ex anteacta vita criminis per
sacros possit canones obviare, aut si ad tenendam
disciplinam, vel exhibendum regimen idoneus reperitur,
atque cunctorum in ejus, sicut scribitis, electione
concordet assensus, divinitatis gratia suffragante,
cum praesentium scriptorum auctoritate
solemniter decernimus ordinari.</p>
<p>Illud autem quod vobis ab Agilulfo indicatis scriptum,
dilectionem vestram non moveat. Nam <note>(Grat. 9,
q. 1, c. 6)</note> nos in hominem qui non a catholicis et
maxime a Langobardis eligitur nulla praebemus ratione
consensum. Nec si alicujus praesumptionis usurpatione
 factum fuerit, in locum vel ordinem illum
sacerdotis suscipimus, quia vicarius sancti Ambrosii
<pb n="1122D"/>
indignus evidenter ostenditur, si electus a talibus
ordinatur. Nec enim est quod vos ex hac causa deterreat,
vel aliquam vobis necessitatem incutiat, quia
<pb n="1123A"/>
unde possunt alimenta sancto Ambrosio servientibus
clericis ministrari, nihil in hostium locis, sed in Sicilia
et in aliis reipublicae partibus, Deo protegente,
consistit. Ut igitur in ordinando eo qui a vobis electus
est nulla possit mora contingere, Pantaleonem
notarium nostrum transmisimus, qui eum, ut moris
est, annitente consensus nostri auctoritate, faciat
consecrari. Cui etiam, quia de possessiunculis quas
quondam Magnus presbyter commissas habuerat, vel
de aliis ecclesiae nostrae utilitatibus, curam gerere,
vel quid aliud agere debeat, in praesenti mandavimus,
vestra se ei dilectio in omnibus devotam, ut decet,
studeat exhibere. <note>(Cf. Joan. Diac., l. IV, c. 24.)</note> 
</p>
        </div2>

<div2>
          <head>EPISTOLA V. AD INNOCENTIUM AFRICAE PRAEFECTUM. <hi>Victoris Phausianensis episcopi querelas ad ipsum defert, ut Africanorum judicum vexationes cohibeat.</hi> </head>

<pb n="1123B"/>
<p>Gregorius Innocentio Africae praefecto.</p>
<p>Qui pravorum actuum eminentiam vestram vindicem
esse desiderat, quid de aequitatis ejus bono sentiat
aestimatis. Proinde reverendissimi fratris et coepiscopi
nostri Victoris, Fausianensis episcopi,
plenam vobis doloribus querelam deferimus, ut et
malos ab actione per opera corrigatis, et ab injustitia
quam sustinent, oppressos eruatis. Queritur siquidem
supradictus frater noster multas in locis
suis violentias, multaque alia contra edicti morem
Africanos judices exercere; denique ut duplicia illic
tributa, quod auditu ipso intolerandum est, exigantur.
Et quia hujus mali emendatio vestrae specialiter
<pb n="1123C"/>
auctoritatem dignitatis exspectat, petimus ut et subtili
indagatione perquirere, et ita hoc Deo vobis imperante
debeatis corrigere; quatenus afflictis et pro
mercede animae vestrae protectione justitiae succurratis, <emph>1096</emph> 
 et hujus emendationis exemplo alios de
futuro a pravis actionibus arceatis. Mense octobri,
indict. 4.
</p>
        </div2>

<div2>
          <head>EPISTOLA VI. AD MARINIANUM RAVENNATEM EPISCOPUM. <hi>Florentium ejus diaconum Anatolio apud Constantinopolim diacono suo commendat. Propositae ordinationi assentitur. Exprobrat in commissa quadam causa negligentiam.</hi> </head>
<p>Gregorius Mariniano episcopo Ravennae.</p>
<p>
            <pb n="1124A"/>Fraternitatis vestrae scripta suscepimus, in quibus
indicastis Florentium diaconum vestrum pro utilitatibus
Ecclesiae vestrae ad urbem regiam vos velle
transmittere. Et quia voluistis ut eum dilectissimo
filio nostro Anatolio diacono superscriptis debuissemus
 apicibus commendare, scribere ei curavimus
ut illi in quibus necesse fuerit et valuerit adesse non
differat, ipsaque scripta ad vos transmisimus, ut secum
ea, quam direxeritis persona debeat deportare.</p>
<p>De persona vero quam in sacro vos dicitis velle
ordine promovere, videtur nobis ut si nihil est quod
vitae ejus obsistat, et ei a nullo res quam indicastis,
objicitur, quod visum vobis fuerit, faciatis. De aliis
vero causis voluimus vobis, ut sollicitudinem gereretis,
scribere. Sed postquam unam vobis commisimus,
<pb n="1124B"/>
quae per neglectum vestrum deperiit, de aliis
tacere elegimus, ne et ipsas similiter perderemus.</p>
</div2>

<div2>
          <head>EPISTOLA VII. AD ANATOLIUM DIACONUM. <hi>Mariniani episcopi diaconum commendat.</hi> </head>
<p>Gregorius Anatolio diacono Constantinopolitano.</p>
<p>Frater et coepiscopus noster Marinianus ad urbem
regiam pro Ecclesiae suae utilitatibus diaconum
suum scripsit se velle transmittere. Et quia eum dilectioni
tuae magnopere voluit commendari, scriptis
praesentibus adhortamur ut ubicunque necesse fuerit,
salva ei ratione concurras, et ita in cunctis illi opitulari
festines, ut charitatem tuam de qua praedictus
frater noster valde confidit, cognoscat in opere.
</p>
        </div2>

<div2>
          <head>EPISTOLA VIII. AD ALEXANDRUM SICILIAE PRAETOREM. <hi>Joannem diaconum Ravennatis Ecclesiae patrimonii in Sicilia Rectorem commendat.</hi> </head>

<pb n="1124C"/>
<p>Gregorius Alexandro praetori Siciliae.</p>
<p>Qui de filii charitate non dubitat, commendare ei
quos diligit, non recusat. Et ideo quia <emph>1097</emph> patrimonium
Ecclesiae Ravennatis, quod in Sicilia constitutum
est, ita dicitur diminutum ac si nullus esset
qui utilitates ipsius illic agere potuisset, necesse fuit
reverendissimum fratrem et coepiscopum nostrum
Marinianum de ordinando patrimonio ipso ne amplius
 decresceret cogitare. Ad cujus quia gubernationem
Joannem diaconum suum transmisit, paterno
<pb n="1125A"/>
salutantes affectu, petimus ut ei, tanquam a
nobis misso, sicut de vobis confidimus, charitatem
in omnibus impendatis.
</p>
        </div2>

<div2>
          <head>EPISTOLA IX. AD LEONEM CATANENSEM EPISCOPUM. <hi>Severum commendat.</hi> </head>
<p>Gregorius Leoni episcopo Catanensi.</p>
<p>Filius noster Severus, vir magnificus, praesentium
lator, ad Siciliam venire desiderans, nostris se apud
fraternitatem vestram petiit epistolis commendari.
Venientem ergo eum, sacerdotali, qua decet, charitate
suscipite, eique in quo usus exegerit vestra
solatia ministrate, quatenus vobis coram positis in
nullo se contra justitiam sentiat laborare, sed magis
auxilii vestri ope suffultus, quiete sua quam studiose
<pb n="1125B"/>
diligit securus perfruatur, nosque de ejus tranquillitate
quae illic per vos fuerit procurata laetificari
possimus.
</p>
        </div2>

<div2>
          <head>EPISTOLA X AD TALITANUM. <hi>Talitanum, publici patrimonii curatorem, hortatur ut a publicanorum molestiis Romanae Ecclesiae patrimonium defendat.</hi> </head>
<p>Gregorius Talitano.</p>
<p>Cum tanta nos de vobis oporteat charitate praesumere,
ut si Ecclesiae nostrae utilitates apud alios agerentur,
vestram illic gloriam adhiberemus adjutricem,
satis debemus quoniam in vobis est causa gaudere,
quia vos non oportet negligere quod amore
beati Petri, apostolorum principis, praestare ipsi
apud alios poteratis. Quia igitur comperimus publici
<pb n="1125C"/>
patrimonii curam vestrae ordinationi esse commissam,
idcirco paterna dulcedine salutantes, patrimonium
vobis, quod est nostrae Ecclesiae, secundum
justitiam commendamus. In quo si forte, ut fieri assolet,
occasione inventa homines publici aliquam
velint inferre molestiam, hoc magnitudinis vestrae
bonitas fieri non permittat, sed ab omni illud hominum
inquietudine tueatur. Sicque salva ratione
pauperum partes attendat, <emph>1098</emph> ut eleemosynae
vicem impleat servata justitia, et vobis ex hoc ante
<pb n="1126A"/>
Dei oculos major merces accrescat. Hortamur ergo,
dilectissime Fili, ut sic vos benignos exhibere tam
circa Ecclesiae nostrae quam diligitis utilitates, quam
etiam in omnibus curis Ecclesiarum debeatis, quatenus
et injuncta salubriter expleatis, et omnipotentem
Deum vobis, quod summopere studendum est, placabilem
faciatis.
</p>
        </div2>

<div2>
          <head>EPISTOLA XI. AD ROMANUM DEFENSOREM <hi>Apud Alexandrum agat, ut causa illius cum Tecla abbatissa absque mora et contentione finiatur.</hi> </head>
<p>Gregorius Romano defensori.</p>
<p>Quia Tecla, abbatissa monasterii sanctae Mariae,
quod Neapoli in domo quondam Felicis scholastici
constitutum est, contra Alexandrum virum magnificum
generum ipsius de quibusdam rebus causam
<pb n="1126B"/>
habere dignoscitur, et ad hoc praesentium portitorem
transmisit, ut causa ipsa illic cum eo, si potest fieri,
pacifice decidatur, hac experientiae tuae auctoritate
praecipimus ut ei, quocunque usus exegerit, salva
ratione solatiari ac concurrere non omittat. Sed et
praedictum virum magnificum hortari studeat, ut
omni contentione cessante, ad decisionem causae
ipsius, pacis et ipse intentione, perveniat, ne si
negligendum putaverit, cum strepitu postea et dispendio
cogatur efficere quod bona voluntate implere
postponit; quia, sicut edocti sumus, frequenter jam
praedictae abbatissae per epistolas suas promisit ipsam
decidere, et facere hoc hactenus supersedit. Tua
ergo experientia ita agat, ut aut ipsa causa, sicut
diximus, decidatur; aut si certe differre voluerit,
<pb n="1126C"/>
et videris quia facere quae pacis sunt non volet, subtiliter
nobis ea ipse renuntia, ut quid pro utilitate
monasterii memorati agi debeat sciamus.
</p>
        </div2>

<div2>
          <head>EPISTOLA XII. AD CONONEM LIRINENSEM ABBATEM. <hi>Qua cura et solertia monasterium sibi commissum regere debeat. Commendat Columbum presbyterum.</hi> </head>
<p>Gregorius Cononi abbati monasterii Lirinensis.</p>
<p>Praepositorum sollicitudo subjectorum est cautela,
quia qui super rem creditam vigilat, hostis insidias
<pb n="1127A"/>
declinat. Quam autem solers sis in regendis fratribus,
quantoque studio in eorum custodia <emph>1099</emph> vigilans,
reverendissimo fratre et coepiscopo nostro Menna
referente cognovimus. Et sicut nos audita decessoris
tui incauta remissio saepius contristavit, ita provisionis
tuae sollicitudo laetificat, quia studii tui cautelam
et tibi ad remunerationem, et aliis ad utilitatis
exemplum prodesse non dubium est.</p>
<p>Sed quia quantum se adversarius noster ex omni
parte praecaverit cognoscit, tanto per occulta quaerit
irrumpere, et repugnantem sibi callida arte nititur
dejicere, dilectionis tuae vigilantia ardentiori se semper
cura succendat; et ita cuncta, Deo adjuvante,
praemuniat, ut lupus saeviens huc illucque discurrens,
in oves dominicas ingrediendi locum non habeat. Eos
<pb n="1127B"/>
ergo qui tibi commissi sunt, a gula, a superbia, ab
avaritia, a vaniloquio, et ab omni immunditia, Redemptoris
nostri suffragante gratia prohibere ac studii
tui sit per omnia custodire, ut tanto tibi major
de commissa gubernatione merces accrescat, quanto
subjecti tui contra adversarii nequitias te fuerint vigilante
victores.</p>
<p>Itaque boni te dulcem, pravi sentiant correctorem.
In qua videlicet correctione hunc esse ordinem
noveris observandum, ut personas diligas, et vitia
persequaris, ne si aliter agere fortasse volueris,
transeat in crudelitatem correctio, et perdas quos
emendare desideras. Sic enim vulnus debes abscindere,
ut non possis ulcerare quod sanum est; ne si
plus quam res exigit ferrum impresseris, noceas cui
<pb n="1127C"/>
prodesse festinas. Ipsa enim in te dulcedo cauta sit,
non remissa; correctio vero diligens sit, non severa.
Sed sic alterum condiatur ab altero, ut et boni habeant
amando quod caveant, et pravi metuendo quod
diligant.</p>
<p>Haec, dilectissime fili, sollicite attende, studiose
custodi, ut dum tali moderatione Deo nostro incolumes
quos suscepisti reddideris, in die aeternae retributionis
eo dicente audire sis meritus: <hi>Euge,
serve bone et fidelis, quia in pauca fidelis fuisti, supra
multa te constituam; intra in gaudium Domini
tui <note>(Luc. XIX, 17)</note>
            </hi>.</p>
<p>Filium praeterea nostrum Columbum presbyterum,
qui charitati tuae suis est meritis commendatus, in
tua dilectione proficere optamus, et ex nostra commendatione.
</p>
        </div2>

<div2>
          <head>EPISTOLA XIII. AD SERENUM MASSILIENSEM EPISCOPUM. <hi>Non confringendas fuisse sanctorum imagines; non adorandas quidem, sed ad instructionem permittendas. Hac ratione demulcendos, quos fractis imaginibus alienarat, fidelium animos. Pravos homines a conturbernio et societate sua removendos.</hi> </head>

<pb n="1128A"/>
<p>Gregorius Sereno episcopo Massiliensi.</p>
<p>Litterarum tuarum primordia ita sacerdotalem in
te esse benevolentiam demonstrabant, ut <emph>1100</emph> 
major nobis fieret de fraternitate tua laetitia. Sed
tantum earum finis a suis dissensit initiis, ut non
unius, sed diversarum esse mentium talis crederetur
epistola. Ex illo autem quod de scriptis nostris, quae
ad te misimus, dubitasti, quam sis incautus apparuit.
Nam si diligenter ea quae fraterno amore monuimus
<pb n="1128B"/>
attendisses, non solum minime dubitasses,
sed imo quid te sacerdotali gravitate oporteret agere
cognovisses. Neque enim Cyriacus quondam abbas,
qui scriptorum nostrorum portitor exstitit, istius
disciplinae vel eruditionis fuit, ut vel ipse aliud facere,
sicut putas, auderet, vel istam de ejus tibi
persona suspicionem falsitatis assumeres. Sed dum
monita salubria pensare postponis, contigit ut jam
non solum actu, verum etiam esses interrogatione
culpabilis. Perlatum siquidem ad nos fuerat <note>(De consecrat.,
dist. 3, c. 27)</note> quod, inconsiderato zelo succensus,
 sanctorum imagines sub hac quasi excusatione,
ne adorari debuissent, confregeris. Et quidem
quia eas adorari vetuisses, omnino laudavimus; fregisse
vero reprehendimus. Dic, frater, a quo factum
<pb n="1128C"/>
sacerdote aliquando auditum est quod fecisti. Si
non aliud, vel illud te non debuit revocare, ut,
despectis aliis fratribus, solum te sanctum et esse
crederes sapientem? Aliud est enim picturam adorare,
aliud per picturae historiam quid sit adorandum
addiscere. Nam quod legentibus scriptura, hoc
idiotis praestat pictura cernentibus, quia in ipsa
etiam ignorantes vident quid sequi debeant, in ipsa
legunt qui litteras nesciunt. Unde et praecipue gentibus
pro lectione pictura est. Quod magnopere a te
qui inter gentes habitas attendi debuerat, ne dum
recto zelo incaute succenderis, ferocibus animis
scandalum generares. Frangi ergo non debuit quod
non ad adorandum in Ecclesiis, sed ad instruendas
solummodo mentes fuit nescientium collocatum. Et
<pb n="1128D"/>
quia in locis venerabilibus sanctorum depingi historias
<pb n="1129A"/>
non sine ratione vetustas admisit, si zelum discretione
condiisses, sine dubio et ea quae intendebas
salubriter obtinere, et collectum gregem non
dispergere, sed potius dispersum poteras congregare,
ut pastoris in te meritum nomen excelleret,
non culpa dispersoris incumberet. Hinc autem dum
in hoc animi tui incaute motus exsequeris, ita tuos
scandalizasse filios perhiberis, ut maxima eorum
pars a tua se communione suspenderet. Quando
ergo ad ovile dominicum errantes oves adduces, qui
quas habes retinere non praevales? Proinde hortamur
ut vel nunc studeas esse sollicitus, atque ab
hac te praesumptione compescas, et eorum animos
quos a tua disjunctos unitate cognoscis, paterna ad
te dulcedine, omni adnisu, omnique studio revocare
festines.</p>
<p>
            <pb n="1129B"/>Convocandi enim sunt dispersi Ecclesiae filii, eisque
Scripturae sacrae est testimoniis ostendendum,
quia omne manufactum adorari non licet, quoniam
scriptum est: <hi>Dominum Deum tuum adorabis, et illi
soli servies <note>(Luc. IV, 8)</note>
            </hi>. Ac deinde subjungendum <emph>1101</emph> 
 quia picturas imaginum, quae ad aedificationem
imperiti populi fuerant factae, ut nescientes litteras,
ipsam historiam intendentes, quid actum sit
discerent, quia transisse in adorationem videras,
idcirco commotus es, ut eas imagines frangi praeciperes.
Atque eis dicendum: Si ad hanc instructionem
ad quam imagines antiquitus factae sunt habere
vultis in Ecclesia, eas modis omnibus et fieri et haberi
permitto. Atque indica quod non tibi ipsa visio
<pb n="1129C"/>
historiae, quae pictura teste pendebatur, displicuerit,
sed illa adoratio quae picturis fuerat incompetenter
exhibita. Atque in his verbis eorum mentes demulcens,
eos ad concordiam tuam revoca. Et si quis
imagines facere voluerit, minime prohibe, adorari
vero imagines modis omnibus veta. Sed hoc sollicite
fraternitas tua admoneat, ut ex visione rei gestae
ardorem compunctionis percipiant, et in adoratione
solius omnipotentis sanctae Trinitatis humiliter prosternantur.</p>
<p>Cuncta vero haec et amore sanctae Ecclesiae, et
tuae fraternitatis loquimur. Non ergo ex mea correptione
frangatur a zelo rectitudinis, sed magis adjuvetur
in studio piae dispensationis.</p>
<p>Praeterea pervenit ad nos quod dilectio tua libenter
<pb n="1129D"/>
malos homines in societate sua recipiat, adeo ut
presbyterum quemdam qui postquam lapsus est, et
in suae adhuc dicitur iniquitatis pollutione versari,
familiarem habeat. Quod quidem nos ex toto non
credimus, quia qui talem recipit, scelera non corrigit,
sed magis aliis talia perpetrare videtur dare
licentiam. Sed ne forte aliqua tibi subreptione vel
dissimulatione, ut a te reciperetur, atque adhuc haberetur
<pb n="1130A"/>
gratus, suaserit, non solum hunc longius a te
expellere, verum etiam excessus ipsius sacerdotali te
zelo modis omnibus convenit resecare; alios vero
qui pravi esse memorantur paterna adhortatione a
sua pravitate compescere, et ad viam stude rectitudinis
revocare. Quod si, quod absit, salubri monitu
eos videris in nullo proficere, et hos quoque curabis
a te procul abjicere, ne pravitates eorum ex eo quod
recipiuntur displicere minime videantur. Et non solum
ipsi inemendati remaneant, sed etiam eorum
receptione alii corrumpantur. Et considera quam et
hominibus exsecrabile, et periculosum ante Dei sit
oculos, si per eum a quo plectenda sunt crimina nutriri
vitia videantur. Haec igitur, dilectissime frater,
 diligenter attende; et ita agere stude, ut et pravos
salubriter corrigas, et scandalum de malorum societate
<pb n="1130B"/>
filiorum tuorum animis non inducas. <note>(Cf.
Joan. Diac. l. III, cc. 30 et 45.)</note> </p>
</div2>

<div2>
          <head> <emph>1102</emph> EPISTOLA XIV. AD ASCLEPIODOTUM. <hi>Gallicanum Romanae Ecclesiae patrimonium commendat, et clavim mittit cum reliquiis.</hi> </head>
<p>Gregorius Asclepiodoto patricio.</p>
<p>Prudentes viros, sicut estis, regibus adhaerere,
multorum solamen est. Nam dum praestantiorem sibi
locum ad animae utilitatem datum intelligunt, certum
est quia mercedis causas, ubi inveniunt, non postponunt.
Quanto igitur affectu, quantaque devotione
gloria se vestra in causis pauperum studio pietatis
impenderit, dilectissimo filio nostro Candido presbytero
<pb n="1130C"/>
renuntiante comperimus. Sed quoniam hanc
sibi quodammodo nobilitas legem imponit, ut debere
se quod sponte tribuit aestimet: et nisi in beneficiis
suis creverit, nihil praestitisse se reputet: paterna
dilectione salutantes, gloriae vestrae suprascriptum
presbyterum, et patrimonium Ecclesiae nostrae fiducialiter
commendamus, ut ope gratiae vestrae praemunitum,
molestias et onera nulla sustineat. Sic
igitur boni studii in vobis cura proficiat, ut utilitates
pauperum vobis annitentibus nutriantur, et sentiamus
quod de charitate vestra praesumimus. Augete
favoris vestri praesidia, quia apud nobilium mentes
semiplenum bonum videtur quod sine adjectione
relinquitur. Et quoniam ab excellentissimis regibus
Francorum filiis nostris poposcimus, ut ipsum patrimoniolum
<pb n="1130D"/>
sub sua cura habere dignentur, vobis adminiculantibus
impleatur, ut vestrum possit esse
quod poscimus; quatenus et nos gratias referentes,
pro gloriae vestrae incolumitate orare enixius valeamus,
et vestrorum bonorum vicissitudinem Deus
vobis omnipotens et hic et in futuro recompenset.
Clavim vero a sacratissimo beati Petri corpore, in
qua de catenis ejus benedictio continetur, transmisimus,
<pb n="1131A"/>
quae collo vestro suspensa contra omnia adversa
vos muniat.
</p>
        </div2>

<div2>
          <head>EPISTOLA XV. AD ARIGIUM EPISCOPUM VAPINCENSEN. <hi>Post amicissimam salutationem Candidum presbyterum commendat.</hi> </head>
<p>Gregorius Arigio episcopo Galliarum.</p>
<p>In quanta apud nos memoria fraternitatis vestrae
sit charitas, cordis vestri secreta requirite, <emph>1103</emph> 
et ex eo quem circa nos habet amorem colligetis. Et
quoniam sincera in dilectione, nec vires absentia,
nec locum habet oblivio, ita sibi saepius imaginata
vestrae fraternitatis praesentia mens nostra reficitur,
ac si corporeis vos oculis nobis sisti cernamus, quia
nec abesse credendus est qui per dilectionis vinculum
<pb n="1131B"/>
animis inhaeret. Quia ergo tanta in vobis sacerdotalis
gravitatis ornamenta conspeximus, ut de vestro
omnino instituto et moribus laetaremur, multa
animis nostris de sollicitudine vestra promittimus.
Unde quia sic ea quae Dei sunt agitis, sic in commissi
vobis gregis custodia vigilatis, ut tamen ea quae ex
latere sunt prudenti moderamine dispensetis, latorem
vobis praesentium Candidum presbyterum communem
filium commendamus, ut opem illi in quibus
necesse fuerit pro utilitate pauperum impendatis,
quatenus dum fraternitatis vestrae fuerit, sicut confidimus,
 jutus auxilio, in ejus consolatione nos iuvenisse
sentiat.
</p>
        </div2>

<div2>
          <head>EPISTOLA XVI. AD MEDIOLANENSES. <hi>Redeunti Mediolanum Arethusae charitatem impendant, agantque ut illius causa mox ordinato episcopo finiatur.</hi> </head>

<pb n="1131C"/>
<p>Gregorius populo, presbyteris, diaconis et clero
Ecclesiae Mediolanensis.</p>
<p>Latrix praesentium Arethusa, clarissima femina,
propter causam legati quod ei conjugique, vel filiis
ipsius, Laurentius frater noster reverendae memoriae
episcopus vester reliquerat, diu apud nos est, ut recolitis,
demorata. Unde scripta nostra recordandae
memoriae fratri et coepiscopo nostro Constantio miseramus,
ut cum ea sacerdotali studio causam ipsam
definire jurgiorum cessante strepitu debuisset. Quod,
sicut scire vos credimus, se et olim facere voluisse,
et adhuc facere tunc velle responderat. Sed quia latrix
horum diu est in hac urbe demorata, atque illuc
<pb n="1131D"/>
distulit remeare, nuncusque decidi non potuit. Idcirco
dilectionem vestram scriptis praesentibus adhortamur,
ut memoratae mulieri illuc venienti charitatem
 quam decet Ecclesiae filios impendatis, et cum
auctore Deo Ecclesia fuerit ordinata, id agatis, quatenus
causa ipsa, quae tempore diuturno dilata est
<pb n="1132A"/>
ita sine mora, aequitate servata, debeat terminari,
ut nec antedicta femina amplius fatigari, nec vos videamini,
contra ecclesiasticum propositum, petentibus
negasse quod justum est.
</p>
        </div2>

<div2>
          <head> EPISTOLA XVII. AD ANTHEMIUM SUBDIACONUM. <hi>Theodoram viduam commendat, ne, ob ingratum filii animum, cui nubenti sua donaverat omnia, inopiam patiatur.</hi> </head>
<p>Gregorius Anthemio subdiacono Campaniae.</p>
<p>Theodora relicta Sabini defensoris, misso huc homine
suo, questa est nobis a filio suo et <emph>1104</emph> 
Aligerno quodam, cujus filiam idem filius ejus in
conjugio suo sortitus est, deceptam esse, ut omnes
res suas tempore nuptiarum eidem filio donationis
titulo legaret, et nunc se ab eis valde despici atque
<pb n="1132B"/>
contemni; adeo ut, ablatis rebus ipsius, nihil ei
unde possit nutriri remanserit. A quibus insuper
etiam tantam se adversitatem asserit sustinere, ut
nec servum juris sui ei deservire, nec in aliquo solatiari
permittant. Et quia, si ita se res habet,
grave nimis et contra Deum est, hujus tibi auctoritatis
tenore praecipimus ut veritatem cures addiscere.
Et si ita repereris, ecclesiasticam tuitionem impendere,
atque eam salva in omnibus ratione adjuvare
festines, quatenus te illic posito nullum denuo gravamen
vel oppressionem a praedictis viris quolibet
modo sustineat. Sed providere studii tui sit ut in id
quod se deceptam queritur legaliter valeat subveniri,
quia omnino crudele est ut mulier quae ex filii
<pb n="1132C"/>
persona debet sperare solatium, per eum magis necessitati
cogatur vel inopiae subjacere. Quod si forte
quies vel sola ium ipsius te procurante non potuerit
ordinari, nobis renuntiare festina, ut quid post haec
facere debeas, nostra iterum praeceptione cognoscas.
</p>
        </div2>

<div2>
          <head>EPISTOLA XVIII. AD ANTHEMIUM SUBDIACONUM. <hi>Helenae homines a Romanae Ecclesiae actoribus injuste detineri non sinat.</hi> </head>
<p>Gregorius Anthemio subdiacono.</p>
<p>Gloriosa filia Helena per suos nobis homines indicavit
quosdam de suis ab Ecclesiae nostrae actoribus
irrationabiliter detineri. Et quia eos petit sibi restitui,
idcirco hac tibi auctoritate praecipimus ut cum
omni diligentia veritatem studeas perscrutari. Et si
<pb n="1132D"/>
ita est, nec est quod in eis ad nostrae nomen Ecclesiae
possit vindicari, omni mora postposita, aut ipsos
restitue, aut si forte manci iis Ecclesiae nostrae conjuncti
sunt, dando pro eis vicarios recompensa. Si
vero aliquid nostrae dicuntur Ecclesiae competere, sit
sine aliqua dilatione compendium; et quae judicata
fuerint, ita experientia tua ad effectum sine aliqua
<pb n="1133A"/>
difficultate perducat, ut praedictae filiae nostrae denuo
non sit huc necessitas transmittendi.
</p>
        </div2>

<div2>
          <head> EPISTOLA XIX. AD ANTHEMIUM SUBDIACONUM. <hi>Donatum commendat.</hi> </head>
<p>Gregorius Anthemio subdiacono.</p>
<p>Donatus lator praesentium, diversis se illic oppressionibus
gravari commemorans, ecclesiastica se petiit
tuitione fulciri. Quapropter hac tuae experientiae
auctoritate mandamus ut eumdem Donatum, servata
aequitate, defendas, et nullis eum gravaminibus vel
damnis contra justitiam subdi permittas, quatenus te
sibi opitulante, nulla ei sit huc remeandi necessitas.
</p>
        </div2>

<div2>
          <head> <emph>1105</emph> EPISTOLA XX. AD SCHOLASTICUM DEFENSOREM. <hi>Calumnioso episcopo inopi, ultra datam condumam, vineolam locet. Eidem episcopium restituat, non ablatis inde quae decessor episcopus pater suus acquisierit. Ipsi tandem legati partem tradat.</hi> </head>

<pb n="1133B"/>
<p>Gregorius Scholastico defensori.</p>
<p>Ante aliquantum temporis experientiae tuae nos
praecepisse recolimus ut quia reverendissimus frater
et coepiscopus noster Calumniosus necessitatem se
de solatiis asseruit sustinere, unam illi de jure Ecclesiae
deputare condumam debuisses. Sed quia conduma
ipsa vineolam parvam juris ejusdem Ecclesiae
nostrae tenere dicitur, et ipsam sibi pariter vineolam
petit debere locari, hac tibi auctoritate praecipimus
ut ad tres siliquas aureas factis libellis ei vineolam
ipsam locare debeas; quatenus et ipse exinde
aliquod remedium consequatur, et jus Ecclesiae sine
<pb n="1133C"/>
diminutione aliqua conservetur.</p>
<p>Praeterea questus nobis est suprascriptus reverendissimus
frater noster quod et episcopium Ecclesiae
ipsius hactenus detineas, et occasione blandiaris, ut
episcopi patris tui vestes tibi, vel alia quae in episcopio
inventa sunt applices. Et ideo si ita est, et ab
episcopio te praecipimus sine mora recedere, et quidquid
praedictus pater tuus episcopatus sui tempore de
proprio Ecclesiae constiterit conquisisse, ne tollas,
quia et sacris canonum legibus esse noscitur definitum,
ut in his quae antistes episcopatus tempore acquisiverit,
non alius, nisi sola succedat Ecclesia.</p>
<p>Asserit etiam Ferocinatum quemdam condito testamento
haeredem nostram instituisse Ecclesiam, atque
<pb n="1134A"/>
Ecclesiae sancti Joannis, quae ante portas Hortonepsis
civitatis sita est, duos casales fundi campos
per Ausinianum legati titulo reliquisse, et a nostra
eos nunc Ecclesia detineri. Quos quia secundum voluntatem
defuncti sibi petit debere contradi, experientia
tua, lecta serie testamenti, si ita esse repererit,
nec est quod rationabiliter a parte nostrae opponi
possit Ecclesiae, praedictos casales tradere suprascripto
fratri nostro non differat; quia dum talibus nos
etiam de proprio convenit impartiri, ea quae illis competunt,
nullo modo a nostris irrationabiliter patimur
detineri.
</p>
        </div2>

<div2>
          <head>EPISTOLA XXI. AD ROMANUM DEFENSOREM. <hi>Argentio, hospitali viro, terrulae modiorum decem usum et fructus ad liberaliorem hospitalitatem concedat.</hi> </head>

<pb n="1134B"/>
<p>Gregorius Romano defensori.</p>
<p>Quia praesentium portitorem Argentium colonum
Ecclesiae nostrae curam hospitalitatis habere cognovimus,
necesse est ut in parte aliqua ejus studium
adjuvemus. Idcirco hujus tibi praeceptionis auctoritate
mandamus ut terrulam <emph>1106</emph> modiorum plus minus,
sicut asserit, decem, possessionis Disterianae,
quam tenuit, reddere ei sine mora aliqua vel excusatione
festines, ut eam diebus vitae suae habeat, atque
ex ipsa rationibus ecclesiasticis nihil impendat,
sed in ea ille quam exhibet hospitalitate proficiat.
Quia dignum est ut bono laudandoque operi concurrere
ac ferre consultum modis omnibus debeamus.
</p>
        </div2>

<div2>
          <head>EPISTOLA XXII. AD SPESINDEO SARDINIAE PRAESIDEM. <hi>Victori episcopo in Sardis convertendis ac baptizandis concurrat.</hi> </head>

<pb n="1134C"/>
<p>Gregorius Spesindeo praesidi Sardiniae.</p>
<p>Particeps procul dubio mercedis existit, qui bonorum
se operum exhibet adjutorem. Quia ergo multi
de barbaris et provincialibus Sardiniae ad Christianam
fidem dicuntur Deo propitio devotissime festinare,
magnitudo vestra studium suum hac in causa
decenter accommodet, et fratri coepiscopoque nostro
Victori in convertendis baptizandisque eis studiose
concurrat; quatenus dum de interitu multorum animae
per baptismatis gratiam vobis fuerint solatiantibus
liberatae, et apud homines laudem habere, et apud
<pb n="1135A"/>
omnipotentem Dominum, quod summopere studendum
est, magnam mercedem possitis acquirere; atque
nos vobis gratias relerentes, magnitudini vestrae
possimus modis omnibus existere debitores.
</p>
        </div2>

<div2>
          <head>EPISTOLA XXIII. AD VITALEM SARDINIAE DEFENSOREM. <hi>Bonifacium in Barbaricinis mancipiis comparandis adjuvet.</hi> </head>
<p>Gregorius Vitali defensori Sardiniae.</p>
<p>Bonifacium praesentium portitorem, notarium scilicet
nostrum, ad hoc nos experientia tua illuc transmisisse
cognoscat, ut in utilitatem parochiae Barbaricina
debeat mancipia comparare. Et ideo experientia
tua omnino ei studiose solliciteque concurrat,
ut bono pretio, et talia debeat comparare quae in ministerio
<pb n="1135B"/>
parochiae utilia valeant inveniri, atque emptis
eis huc, Deo protegente, is ipse celerius possit remeare.
Ita ergo te in hac re exhibere festina, ut te
quasi servientium amatorem, quorum usibus emuntur,
ostendas, et nobis te ipsi de tua valeant sollicitudine
commendare.
</p>
        </div2>

<div2>
          <head>EPISTOLA XXIV. AD JOANNEM TRIBUNUM SIPONTINUM. <hi>Hortatur ut cum Vitaliano episcopo de epistolae hujus latoris libertate decernat.</hi> </head>
<p>Gregorius Joanni tribuno Sipontino.</p>
<p>Lator praesentium de status sui conditione nobis
saepius conquestus est a Bonifacio nostro notario <emph>1107</emph> 
 sibi violentiam irrogari. Cujus rei cognitionem
in fratris et coepiscopi nostri Vitaliani notitiam praevidimus
 perferendam. Cujus causae meritum se
<pb n="1135C"/>
examinasse professus est. Sed quia ad proferendum
judicium se assurgere nullatenus dicit, hortamur magnitudinem
vestram ut pro causa mercedis aeternae
cum praedicto resideatis episcopo, et, rei meritum
evidentius perscrutantes, quidquid vobis suadente
justitia visum fuerit, scripto decernite; et si de ejus
vobis certius libertate constiterit, nullis deinceps
quorumlibet inquietudinibus ad rei decisae meritum
provocetur, sed in ea qua vobis visum fuerit libertate
declaratus secure permaneat.
</p>
        </div2>

<div2>
          <head>EPISTOLA XXV. AD JANUARIUM CARALITANUM EPISCOPUM. <hi>Laudat quod virorum monasterium in domo ancillarum Dei monasterio cohaerente construi noluerit. Monachos tamen aut in ipso monialium discedentium loco, aut in destituto quodam monasterio constitui jubet, ipsumque Januario commendat.</hi> </head>

<pb n="1135D"/>
<p>Gregorius Januario episcopo Caralitano.</p>
<p>Gratam nobis fraternitatis vestrae sollicitudinem
<pb n="1136A"/>
fuisse cognoscite, quod pastorali se vigilantia pro tutamine
animarum, ut oportebat, exhibuit. Nuntiatum
siquidem nobis est quod in domo quondam Epiphanii,
lectoris Ecclesiae vestrae, idcirco secundum voluntatem
ipsius monasterium construi vetuistis, ne
pro eo quod domus ipsa ancillarum Dei monasterio
cohaerebat, deceptio exinde contingeret animarum.
Et valde laudavimus, quia antiqui hostis insidias provisione
congrua, ut decuit, praecavistis. Sed quia
perlatum ad nos est Pompeianam religiosam feminam
velle de eodem monasterio ancillas Dei tollere, et
per sua unde tultae fuerant monasteria revocare,
atque illic congregationem constituere monachorum,
necesse est ut si impletum hoc fuerit, defuncti dispositio
modis omnibus conservetur <note>(Grat. 13, q. 2, c. 4)</note>.
<pb n="1136B"/>
Si vero factum hoc non fuerit, ne testatoris voluntas
in totum videatur esse frustrata, volumus ut quia
monasterium Urbani quondam abbatis, positum foris
extra civitatem Caralitanam, ita dicitur destitutum,
ut ne unus quidem illic <emph>1108</emph> monachus remaneret,
 Joannes, quem memoratus Epiphanius in monasterio,
quod, sicut dictum est, in domo sua fiendum decreverat,
abbatem esse constituit, si tamen nihil est
quod eum impediat, abbas debeat ordinari. Atque
reliquiae quae in domo antedicti Epiphanii condendae
fuerant ibi recondantur, et ei modis omnibus applicetur
quidquid idem Epiphanius in monasterio quod
deputaverat aedificari contulerat, quatenus et si de
loco propter suprascriptam cautelam voluntas ejus
non disponitur, merces nihilominus illibata servetur.
<pb n="1136C"/>
Et haec quidem omnia fraternitas vestra una cum Vitali
defensore disponat, et ita ea utiliter studeat ordinare,
ut sicut de laudabili prohibitione, ita quoque
de bona habere possit constructione mercedem. Ipsum
vero monasterium licet fraternitati vestrae sit supervacuum
commendari, hortamur tamen ex abundanti
ut id salva justitia, sicut vos decet, habeatis commendatum.
</p>
        </div2>

<div2>
          <head>EPISTOLA XXVI. AD JOANNEM SUBDIACONUM. <hi>Apud praefectum agat pro Joanne argentario.</hi> </head>
<p>Gregorius Joanni subdiacono Ravennae.</p>
<p>Qualiter Joannes argentarius indigentibus fidejussione
fuit saepe remedium, experientia tua bene novit.
Unde contigit ut nunc importuno quondam palatino
<pb n="1136D"/>
 fidejussor accedens, necessitatem non modicam
patiatur, adeo ut in Ecclesia diu jam residens
vehementius affligatur. Sed quia quibusdam erat suspicio
quod praedicto Importuno non simpliciter, sed
<pb n="1137A"/>
compendit causa fidejussor accesserit, ad sacratissimum
corpus beati Petri apostolorum principis districta
omnino sacramenta, quantum nobis renuntiatum
est, praebuit, non solum nullum se ab eo commodum
ex toto recepisse, verum etiam nec aliquid promissum
habuisse, sed ei ut caeteris simpliciter accessisse.
Et quia tam longo tempore innocentis hominis simplicitas
non debet affligi, apud eminentissimum filium
nostrum praefectum modis quibus valueris age,
ut una ipsa statio, quae in Romana civitate remansit,
ejus temporibus claudi non debeat, sed ei pro
mercede sua in hac afflictione subveniat, <emph>1109</emph> atque
eum directa jussione dignetur absolvere; et amplius
illum in hac esse necessitate minime patiatur,
quia quemadmodum simplex benignusque sit, vel diversis
<pb n="1137B"/>
fuerit saepe in tribulatione remedium, nec ipsi
habetur incognitum. Et ideo ita, sicut diximus, cum
omni dulcedine apud eum stude agere, ut in hujus
absolutione multis possit ferre consultum, et haec via
remedii, sicut diximus, ejus temporibus non claudatur.
 Data mense Novembri, indict. 4.
</p>
        </div2>

<div2>
          <head>EPISTOLA XXVII. AD JOANNEM RELIGIOSUM. <hi>Joannem mensis pauperum et exhibendae diaconiae praepositum rationibus homini reddendis immunem declarat; sed rationem Deo positurum hortatur, ut opus suum impleat solertius.</hi> </head>
<p>Gregorius Joanni religioso.</p>
<p>Licet eos qui pia intentione sollicitudinis curam
debilibus ac egenis impendunt, sua apud omnes valeat
tueri devotio, melius tamen est si pro quiete
<pb n="1137C"/>
sua de his muniti fuerint quae gesserint, ne inde eis
inquietudinis occasio, unde magis laudandi sunt
oriatur. Quia igitur te Joannem religiosum, intentionis
tuae studio provocati, mensis pauperum et
<pb n="1138A"/>
 exhibendae diaconiae eligimus praeponendum, ne
qua tibi ex hac administratione nascatur dubietas,
hac te munitione prospeximus fulciendum; constituentes
ut de hoc quod ad mensas pauperum vel
diaconiae exhibitionem percepisti, sive subinde perceperis
erogandum, nulli unquam hominum quolibet
modo seu ingenio cogaris ponere rationem, vel aliquam
debeas molestiam sustinere. Sed quia ita ab
humanis te omnibus volumus rationibus absolvi,
ut Deo nostro de his quae tibi commisimus rationem
te noveris positurum, hortamur ut fidei sinceritas in
te vigeat; sit mens in rebus intentior, cura propensior,
voluntas pronior, studium vigilantius, devotio
clarior, exhibitio efficacior, quatenus dum divino
 jutus auxilio hoc opus solerter impleveris, et illi
<pb n="1138B"/>
pro quibus sollicitudinem geris, studii tui solatio
utiliter consolentur, et tu mercedis tuae bonum in
aeterna vita Redemptoris nostri gratia compensante
recipias. Datum mense Decembri, indictione 4. <note>(Cf. Joan. Diac. l. II, c. 51.)</note> 
</p>
        </div2>

<div2>
          <head>EPISTOLA XXVIII. AD AUGUSTINUM ANGLORUM EPISCOPUM. <hi>De Anglis conversis laetari Romanos omnes. Laetandum et Augustino de dono Dei; sed cavendam ex operatione virtutum cordis elationem. Miracula, tum a Moyse nondum culpa soluto, tum a reprobis ipsis edita. In his non suam, sed Dei gloriam quaerat et animarum salutem. De uno in nobis signo gaudendum, scilicet dilectione.</hi> </head>
<p>Gregorius Augustino episcopo Anglorum.</p>
<p> <hi>Gloria excelsis Deo, et in terra pax hominibus bonae
voluntatis <note>(Luc. II, 14; Joan. XII)</note>
            </hi>, quia granum frumenti
<pb n="1138C"/> <emph>1110</emph> 
 mortuum est cadens in terram, ne solum
regnaret in coelo, cujus morte vivimus, cujus infirmitate
roboramur, cujus passione a passione eripimur,
cujus amore in Britannia fratres quaerimus
<pb n="1139A"/>
quos ignorabamus, cujus munere quos nescientes
quaerebamus, invenimus. Quis autem narrare sufficiat
quanta hic laetitia in omnium corde fidelium fuerit
exorta, quod geas Anglorum, operante omnipotentis
Dei gratia, et tua fraternitate laborante, expulsis
errorum tenebris, sanctae fidei luce perfusa est;
 quod mente integerrima jam calcat idola, quibus
prius vesano timore subjacebat; quod omnipotenti
Deo puro corde substernitur; quod a pravi operis
lapsibus sanctae praedicationis regulis ligatur; quod
praeceptis divinis animo subjacet, et intellectu sublevatur;
quod usque ad terram se in oratione humiliat,
ne mente jaceat in terra. Cujus hoc opus est,
nisi ejus qui ait: <hi>Pater meus usque modo operatur,
et ego operor <note>(Joan. V, 17)</note>
            </hi>? Qui ut mundum ostenderet
<pb n="1139B"/>
non sapientia hominum sed sua se virtute
convertere, praedicatores suos quos in mundum
misit, sine litteris elegit; hoc etiam modo faciens,
quia in Anglorum gente fortia dignatus est per infirmos
operari. Sed est in isto dono coelesti, frater
charissime, quod cum magno gaudio vehementissime
debeat formidari. Scio enim quod omnipotens
Deus per dilectionem tuam in gente quam eligi voluit
magna miracula ostendit. Unde necesse est ut
de eodem dono coelesti et timendo gaudeas, et gaudendo
pertimescas. Gaudeas videlicet, quia Anglorum
animae per exteriora miracula ad interiorem
gratiam pertrahuntur <note>(Beda, lib. I Histor. Angl. c. 31)</note>;
pertimescas vero ne inter signa quae fiunt infirmus
animus in sui praesumptionem se elevet, et unde
<pb n="1139C"/>
foris in honore attollitur, inde per inanem gloriam
intus cadat. Meminisse etenim debemus quod discipuli
cum gaudio a praedicatione redeuntes, dum coelesti
magistro dicerent: <hi>Domine, in nomine tuo etiam
daemonia nobis subjecta sunt <note>(Luc. X, 17)</note>
            </hi>, protinus
audierunt: <hi>Nolite gaudere super hoc, sed potius gaudete
quia nomina vestra scripta sunt in coelo <note>(Ibid.,
20)</note>
            </hi>. In privata enim et temporali laetitia mentem
posuerant, qui de miraculis gaudebant. Sed de privata
ad communem, de temporali ad aeternam laetitiam
revocantur, quibus dicitur: <hi>In hoc gaudete quia
nomina vestra scripta sunt in coelo.</hi> Non enim omnes
electi miracula faciunt; sed tamen eorum omnium
nomina in coelo tenentur ascripta. Veritatis enim
discipulis esse gaudium non debet, nisi de eo bono
<pb n="1139D"/>
quod commune cum omnibus habent, et in quo
finem laetitiae non habent.</p>
<p>Restat itaque, frater charissime, ut inter ea quae
operante Deo exterius facis, semper te interius
subtiliter judices, ac subtiliter intelligas et temetipsum
<pb n="1140A"/>
qui sis, et quanta sit in eadem gente gratia, pro
cujus conversione etiam faciendorum signorum dona
percepisti. Et si quando te Creatori nostro seu per linguam,
sive per opera reminisceris deliquisse, semper
haec ad memoriam revoces, ut surgentem cordis
gloriam memoria reatus premat. Et quidquid de faciendis
signis acceperis vel accepisti, <emph>1111</emph> haec
non tibi, sed illis deputes donata pro quorum tibi
salute collata sunt.</p>
<p>Occurrit autem menti ista cogitanti quid de uno
Dei famulo actum sit, etiam egregie electo. Certe
Moyses dum Dei populum ex Aegypto educeret, mira,
sicut tua fraternitas novit, signa in Aegypto operatus
est. In Sina monte quadraginta diebus et noctibus
jejunans, legis tabulas accepit, inter coruscos
<pb n="1140B"/>
et tonitruos, pertimescente omni populo, omnipotentis
Dei servitio solus familiari etiam collocutione
conjunctus est <note>(Exod. XIX, XXXI)</note>; Rubrum mare
aperuit; in itinere ducem habuit nubis columnam;
esurienti populo manna de coelo deposuit; carnes
desiderantibus usque ad satietatem nimiam in eremo
per miraculum ministravit <note>(Exod. XIII, XIV, XVI)</note>.
Sed cum jam sitis tempore ad petram ventum fuisset,
diffisus est, seque de eadem aquam educere posse
dubitavit, quam jubente Domino largis utique
fluentis aperuit. Quanta autem post haec per triginta
 et octo annos in deserto miracula fecerit, quis enumerare,
quis investigare valeat <note>(Exod. XVII; Num.
XX)</note>? Quoties res dubia animum pulsasset, recurrens
ad tabernaculum, secreto Dominum requirebat, atque
<pb n="1140C"/>
de ea protinus, Deo loquente, docebatur <note>(Exod XXXIII,
seq.)</note>. Iratum populo Dominum placabat suae precis
interventione; surgentes in superbia atque in discordia
dissidentes dehiscentis terrae hiatibus absorbebat,
victoriis premebat hostes, signa monstrabat civibus <note>(Num. XXVI)</note>.
Sed cum jam ad repromissionis terram
ventum fuisset, vocatus in montem est; et quam culpam
ante annos triginta et octo, ut dixi, fecerat, audivit
quia de educenda aqua dubitavit. Et propter
hoc quia terram repromissionis intrare non posset,
agnovit <note>(Num. XXVII)</note>. Qua in re considerandum
nobis est quam timendum sit omnipotentis Dei
judicium, qui per illum famulum suum tot signa faciebat
cujus culpam tam longo tempore adhuc servabat
in cogitatione.</p>
<p>
            <pb n="1140D"/>Igitur, frater charissime, si et illum agnoscimus
post signa pro culpa mortuum, quem ab omnipotente
Deo novimus praecipue electum, quanto nos debemus
metu contremiscere, qui necdum adhuc novimus
si electi sumus?</p>
<p>
            <pb n="1141A"/>De reproborum vero miraculis quid dicere debeo,
cum tua bene fraternitas noverit quid in Evangelio
Veritas dicit: <hi>Multi venient in illa die dicentes mihi:
Domine, in nomine tuo prophetavimus, et in nomine tuo
daemonia ejecimus, et in tuo nomine virtutes multas</hi> <emph>1112</emph> 
 <hi>fecimus. Sed dicam illis quia nescio qui estis.
Recedite a me, omnes operarii iniquitatis, <note>(Matth. VII,
22; Luc. XIII, 27)</note>
            </hi>. Valde ergo premendus est animus
inter signa et miracula, ne fortassis in his propriam
gloriam quaerat, et privato suae exaltationis gaudio
exsultet. Per signa enim animarum lucra quaerenda
sunt, et illius gloria, cujus virtute ipsa eadem signa
geruntur. Unum vero Dominus nobis signum dedit,
de quo et vehementer gaudere, et electionis gloriam
in nobis possumus agnoscere, dicens: <hi>In hoc scietur
<pb n="1141B"/>
quia mei discipuli estis, si dilectionem habueritis ad
invicem <note>(Joan. XIII, 53)</note>
            </hi>. Quod signum propheta requirebat,
cum diceret: <hi>Fac mecum, Domine, signum
in bonum, ut videant qui oderunt me, et confundantur <note>(Psal. LXXXV, 17)</note>
            </hi>.</p>
<p>Haec autem dico, quia auditoris mei animum in
humilitate sternere cupio. Sed ipsa tua humilitas
habeat fiduciam suam. Nam peccator ego spem certissimam
teneo, quia per omnipotentis Creatoris ac
Redemptoris nostri Dei et Domini Jesu Christi gratiam
jam peccata tua dimissa sunt, et idcirco electus es,
ut per te dimittantur aliena. Nec habebis luctum de
quolibet reatu in posterum, qui de multorum conversione
gaudium conaris facere in coelo. Idem vero
Conditor et Redemptor noster, cum de poenitentia
<pb n="1141C"/>
hominis loqueretur, ait: <hi>Ita dico vobis, majus gaudium
erit in coelo super uno peccatore poenitentiam
agente quam super nonaginta novem justis quibus non
opus est poenitentia <note>(Luc. XV, 7)</note>
            </hi>. Et si de uno poenitente
grande sit gaudium in coelo, quale gaudium
factum credimus de tanto populo a suo errore converso,
qui, ad fidem veniens, mala quae egit poenitendo
damnavit? In hoc itaque coeli et angelorum
gaudio repetamus ipsas quas praediximus voces angelorum:
Dicamus igitur, dicamus omnes: <hi>Gloria
in excelsis Deo, et in terra pax hominibus bonae voluntatis <note>(Luc. II, 14)</note>
            </hi>.
 <note>(Cf. Joan. Diac. l. II, c. 40.)</note>.</p>
</div2>

<div2>
          <head>EPISTOLA XXIX. AD BERTHAM ANGLORUM REGINAM. <hi>De Anglorum conversione gratulatur. Ne regis animum ad perfectam Christianae fidei dilectionem succendere diutius negligat, hortatur impense.</hi> </head>

<pb n="1141D"/>
<p>Gregorius Berthae reginae Anglorum.</p>
<p>Qui post terrenam potestatem regni coelestis gloriam
cupit acquirere, ad faciendum lucrum <emph>1113</emph> 
Creatori suo debet enixius laborare, ut ad ea quae
<pb n="1142A"/>
desiderat operationis suae gradibus possit ascendere,
sicut vos fecisse gaudemus. Remeantes igitur dilectissimus
filius noster Laurentius presbyter et Petrus
monachus, qualis erga reverendissimum fratrem et
coepiscopum nostrum Augustinum gloria vestra exstiterit,
quantaque illi solatia vel qualem charitatem
impenderit, retulerunt. Et omnipotentem Deum benediximus,
qui conversionem gentis Anglorum mercedi
vestrae dignatus est propitius reservare. Nam
sicut per recordandae memoriae Helenam, matrem
piissimi Constantini imperatoris, ad Christianam
fidem corda Romanorum accendit, ita et per gloriae
vestrae studium in Anglorum gente ejus misericordiam
confidimus operari. Et quidem jamdudum gloriosi
filii nostri conjugis vestri animos prudentiae
<pb n="1142B"/>
vestrae bono, sicut revera Christianae, debuistis inflectere,
ut pro regni et animae suae salute fidem
quam colitis sequeretur, quatenus et de eo et per
eum de totius gentis conversione digna vobis in
coelestibus gaudiis retributio nasceretur. Nam postquam,
sicut diximus, et recta fide gloria vestra
 munita et litteris docta est, hoc vobis nec tardum
nec debuit esse difficile. Et quoniam, Deo volente,
aptum nunc tempus est, agite ut, divina gratia cooperante,
cum augmento possitis quod neglectum est
reparare.</p>
<p>Itaque mentem gloriosi conjugis vestri in dilectione
Christianae fidei adhortatione assidua roborate,
vestra illi sollicitudo augmentum in Deum amoris
infundat, atque ita animos ejus, etiam pro subjectae
<pb n="1142C"/>
sibi gentis plenissima conversione succendat, ut et
magnum omnipotenti Domino de devotionis vestrae
studio sacrificium offerat, et ea quae de vobis narrata
sunt et crescant et vera esse modis omnibus
approbentur; quia bona vestra non solum jam apud
Romanos, qui pro vita vestra fortius oraverunt, sed
etiam per diversa loca, et usque Constantinopolim
ad serenissimum principem pervenerunt. Unde sicut
nobis de Christianitatis vestrae solatiis laetitia facta
est, ita quoque de perfecta operatione vestra angelis
fiat gaudium in coelis. Sic vos in adjutorio supradicti
reverendissimi fratris et coepiscopi nostri, et servorum
Dei quos illuc misimus, in conversione gentis
vestrae devote ac totis viribus exhibete, ut et hic
feliciter cum glorioso filio nostro conjuge vestro regnetis,
et post longa annorum tempora futurae quoque
<pb n="1142D"/>
vitae gaudia, quae finem habere nesciunt, capiatis.
Oramus autem omnipotentem Deum, ut gloriae
vestrae cor et ad operanda quae diximus, gratiae suae
igne succendat, et aeternae mercedis fructum vobis de
placita sibi operatione concedat.</p>
</div2>

<div2>
          <head> <emph>1114</emph> EPISTOLA XXX. AD VENANTIUM EXMONACHUM PATRICIUM SYRACUSANUM. <hi>Tum suae, tum illius podagrae occasione docet vitae hujus poenas esse Dei verbera peccatores ex misericordia corrigentis. In illis proinde revocanda in memoriam delicta, agendas Deo gratias, praevertendum poenitentia Dei judicium.</hi> </head>

<pb n="1143A"/>
<p>Gregorius Venantio exmonacho patricio Syracusano.</p>
<p>Debitum salutationis alloquium solvens, ea volui
loqui quae patior. Sed incongruum puto narrare quae
nostis. Podagrae enim doloribus torqueor, qui et
mihi et vobis non dispariliter nocivi, dum apud
nos vehementer excrescunt, nos decrescere a vita
fecerunt. Inter quos quid aliud debemus nisi semper
 delicta nostra ad memoriam revocare, atque
<pb n="1143B"/>
omnipotenti Deo gratias agere? Quoniam qui ex carnis
blandimento multa peccavimus, ex carnis afflictione
purgamur. Sciendum quoque est nobis quia
poena praesens, si animum afflicti convertit, finis est
culpae praecedentis; si autem ad timorem Domini
minime convertit, initium est poenae sequentis. Curandum
igitur nobis est, et summopere in fletibus
tota mentis conversione vigilandum, ne de tormento
ad tormenta transeamus. Considerandum quoque est
quanta erga nos dispensatione pietatis agat conditor
noster, quod morte dignos assidue percutit, et tamen
adhuc minime occidit. Minatur enim quod facturus
est, nec tamen facit, ut dolores nos praecurrentes
terreant, et conversos ad timorem districti judicis
ab ejus nos animadversione in vitae termino abscondant.
<pb n="1143C"/>
Quis enim dicat, quis enumeret quanti in
sua luxuria dimissi, in blasphemiis quoque et superbia
proruentes, in rapinis et iniquitatibus permanentes
usque ad diem obitus sui, ita in hoc saeculo
vixerunt, ut nunquam dolorem vel capitis paterentur,
sed et subito percussi ignibus inferni sunt traditi?
Nos ergo habemus indicium, quia derelicti non
sumus, qui assidue flagellamur, teste Scriptura, quae
dicit: <hi>Quem diligit Dominus castigat, flagellat autem
omnem filium quem recipit <note>(Heb. XII, 6)</note>
            </hi>. In ipsis itaque
verberibus Dei revocemus ad memoriam et ejus
munera, et nostri reatus damna. Pensemus quanta
bona super nostram malitiam fecerit Dominus, et
quanta mala sub ejus bonitate commisimus. Impleamus
quod per prophetam Dominus dicit: <hi>Reduc me
<pb n="1143D"/>
in memoriam, ut judicentur simul <note>(Isai. XLIII, 26)</note>
            </hi>.
<pb n="1144A"/>
Judicemur modo in nostra cogitatione cum Deo, ne
districte postmodum judicemur a Deo. Quid etenim
Paulus dicit? <hi>Si nosmetipsos judicaremus, non utique
a Domino judicaremur <note>(I Cor. XI, 31)</note>
            </hi>. Quisquis ergo
festinat evadere districtionem <emph>1115</emph> sententiae judicii
sequentis, per amaritudinem poenitentiae omnem
sibi dulcedinem interimat vitae praesentis. Quaecunque
autem hujusmodi bona sunt, cujus dona sunt,
nisi conditoris? Sed libere nobis non debet donum
Dei, quod per delectationem sui separat ab amore
Dei, ne data danti praeferamus, et dum bona percipimus,
etiam mali, unde crescere in ejus timore debuimus,
inde a timore illius disjungamur. Creator
autem omnium, id est omnipotens Deus, haec quae
vobis in epistolis loquimur menti vestrae aspiratione
<pb n="1144B"/>
sui Spiritus infundat, vosque ab omnibus culpae inquinationibus
tergat, et hic vobis consolationis suae
gaudium et apud se quandoque praemia aeterna concedat.
Dulcissimas filias meas domnam Barbaram et
domnam Antoninam mea peto vice salutari.
</p>
        </div2>

<div2>
          <head>EPISTOLA XXXI. AD PASCHASIUM NEAPOLITANUM EPISCOPUM. <hi>Venantio sancti Severini reliquias ad oratorii consecrationem concedat.</hi> </head>
<p>Gregorius Paschasio episcopo Neapolitano.</p>
<p>Joannes, servus et actor domni Venantii, sanctuaria
beati Severini confessoris, oblata petitione, suprascripto
 domino suo postulat debere concedi,
quatenus in ejus nomine oratorium propriis constructum
sumptibus possit solemniter consecrari; et ideo,
<pb n="1144C"/>
frater charissime, praefati desideriis ex nostra te
praeceptione convenit obedire, ut devotionis suae in
consecratione quam postulat potiatur effectu. Datum
mense Februarii, indict. 4.
</p>
        </div2>

<div2>
          <head>EPISTOLA XXXII. AD MARINIANUM RAVENNATEM EPISCOPUM. <hi>Concessas Candido abbati reliquias. Se tot ac tantis aegritudinibus affectum, ut vivere poena sit. Preces apud Deum petit, ut flagella mitiget, et patientiam concedat.</hi> </head>
<p>Gregorius Mariniano Ravennae.</p>
<p>Latore huc praesentium Candido abbate pro petendis
reliquiis, quae et concessae sunt, veniente,
quanto de fraternitatis tuae nutrimento laetatus sum,
quod in eo studium tuae fraternitatis apparuit, tanto
contristatus sum quod ejus, ut volui, praesentia frui
<pb n="1144D"/>
non potui, quod me et aegrotum reperit, et discedens
<pb n="1145A"/>
in infirmitate adhuc positum dereliquit. Multum enim
jam tempus est quod surgere de lectulo non valeo.
Nam modo <emph>1116</emph> me podagrae dolor cruciat, modo
nescio quis in toto corpore cum dolore se ignis expandit;
et fit plerumque ut uno in me tempore ardor
cum dolore confligat, et corpus in me animusque
deficiat. Quantis autem aliis necessitatibus extra haec
quae retuli infirmitatis afficiar, enumerare non valeo.
Sed breviter dico quia sic me infectio noxii humoris
imbibit, ut vivere mihi poena sit, et mortem
desideranter exspectem, quam gemitibus meis solam
esse credo posse remedium. Proinde, frater sanctissime,
divinae pro me pietatis misericordiam deprecare,
ut percussionis suae erga me flagella propitius
mitiget, et patientiam tolerandi concedat, ne nimio,
<pb n="1145B"/>
quod absit, taedio in impatientiam cor erumpat, et ea
quae bene curari per plagam poterat culpa, crescat
ex murmure. Datum mense Februarii, indict. 4. <note>(Cf. Joan. Diac. l. IV, c. 67.)</note> 
</p>
        </div2>

<div2>
          <head>EPISTOLA XXXIII. AD MARINIANUM RAVENNATEM EPISCOPUM. <hi>Hortatur ut disposita Ecclesia Romam contendat, ubi quietus, Gregorio ipso curante, a vomitu sanguinis sanari possit. Interim abstineat a jejuniis, vigiliis et concionibus.</hi> </head>
<p>Gregorius Mariniano episcopo Ravennae.</p>
<p> Veniente quodam Ravennate homine, gravissimo
moerore percussus sum, quia fraternitatem tuam de
vomitu sanguinis retulit aegrotare. Ex qua re sollicite
et singillatim eos quos hic doctos lectione novimus,
medicos fecimus inquiri, et quid singuli senserint,
<pb n="1145C"/>
quidve dictaverint sanctitati vestrae scriptum transmisimus.
Qui tamen quietem et silentium prae omnibus
dictant, quam si tua fraternitas in sua Ecclesia
possit habere, valde sum dubius. Et ideo videtur
mihi ut ordinata illic Ecclesia, vel qui missarum solemnia
explere valeant, vel qui episcopi curam
gerere, hospitalitatemque et susceptiones possint
exhibere, quive monasteriis custodiendis praeesse,
tua fraternitas ad me ante aestivum tempus debeat
venire, ut aegritudinis tuae ego specialiter, in quantum
valeo, curam geram, quietem tuam custodiam,
quia huic aegritudini aestivum tempus medici vehementer
dicunt periculosum. Et valde pertimesco ne
si curas aliquas cum adversitate temporis habueris,
<pb n="1145D"/>
amplius ex eadem molestia pericliteris. Ego etiam
<pb n="1146A"/>
ipse valde sum debilis, et omnino est utile ut cum
Dei gratia sanus ad tuam redeas Ecclesiam; aut
certe si vocandus es, inter tuorum manus voceris;
et ego qui me proximum morti video, si me omnipotens
Deus ante te vocare voluerit, inter tuas manus
transire debeam. <emph>1117</emph> Si autem qualitas temporis
ad veniendum praepedierit, aliquo parvo
exenio dato, apud agonem agi potest ut ipse vobiscum
hominem suum usque Romam transmittat. Si
igitur eadem aegritudine gravari te sentis, et venire
disponis, cum paucis tibi veniendum est, quia mecum
in episcopio manens, quotidiana obsequia de
hac Ecclesia habebis.</p>
<p>Praeterea nec hortor nec admoneo, sed districte
praecipio ut jejunare minime praesumas, quia dicunt
<pb n="1146B"/>
medici huic molestiae valde esse contrarium, nisi
forte si grandis solemnitas exigit, quinque in anno
vicibus concedo. A vigiliis quoque temperandum est, et
 preces quae super cereum in Ravennati civitate dici
solent, vel expositiones Evangelii, quae circa Paschalem
solemnitatem a sacerdotibus fiunt, per alium
dicantur. Et tua dilectio contra virtutem, laborem
sibi minime imponat. Haec autem dixi, ut si te
melius senseris, et venire distuleris, scias quid debeas
ex meo mandato custodire. <note>(Cf. Joan. Diac.
l. IV, c. 53.)</note> </p>
</div2>

<div2>
          <head>EPISTOLA XXXIV. AD PASCHASIUM NEAPOLITANUM EPISCOPUM. <hi>Quam illius decessor ex pecuniis Ecclesiae detinuerat cleri vel pauperum portionem, ipse juxta praescriptum in hac epistola modum distribuat.</hi> </head>
<p>
            <pb n="1146C"/>Gregorius Paschasio episcopo Neapolis.</p>
<p>Tempore quo fraternitas tua ad episcopatus officium
Deo auctore provecta est, constituisse nos recolit
ut ex pecuniis Ecclesiae vestrae portio cleri vel
pauperum, quam minime decessor vester praebuerat,
id est quadringenti solidi seorsum fieri debuissent,
qui ejusdem cleri atque pauperum erogationi proficerent:
quod quia diutius non est differendum, volumus
ut secundum distributionem praesentibus scriptis
insertam, coram Anthemio subdiacono nostro,
sine difficultate aliqua, fraternitas vestra debeat erogare.
Praebendi itaque sunt clericis vestris per singulos,
sicut prospexeritis, simul omni summa solidi centum;
 praejacentibus, quos centum viginti sex esse
cognovimus, dandi sunt solidi sexaginta tres, id est
<pb n="1147A"/>
medium solidi per singulos; presbyteris ac diaconis
et clericis peregrinis solidi quinquaginta; hominibus
honestis ac egenis, quos publice petere verecundia
non permittit, solidi centum quinquaginta; ita
ut quidam eorum ad singulos tremisses, quidam
ad singulos solidos, vel si visum fuerit amplius dimittantur.
Reliquis vero pauperibus qui eleemosynam
publice petere consueverunt, solidos triginta
sex. Ecce nos quantum vel quibus dari debeat distribuimus.
Sed <emph>1118</emph> quia, sicut praevidimus, non
omnibus aequaliter est praebendum, necesse est ut
una cum praedicto subdiacono, prout praevideritis,
dare singulis debeatis, atque id modis omnibus studeatis,
quatenus hoc quod alter injuste detinuit vos
devote ac celerius impendendo ad vestram possitis
<pb n="1147B"/>
applicare mercedem.
</p>
        </div2>

<div2>
          <head>EPISTOLA XXXV. AD BARBARAM ET ANTONINAM. <hi>De imminente patris morte vehementer afflictas consolatur.</hi> </head>
<p>Gregorius Barbarae et Antoninae.</p>
<p>Susceptis gloriae vestrae epistolis, quae pro verbis
 lacrymis loquebantur, non minor nos, dilectissimae
filiae nostrae, quam vos de patris aegritudine
moeror afficit. Nec enim extraneam possumus reputare
tristitiam, quippe quae nobis charitatis lege fit
propria. Sed quia in nulla desperatione de Redemptoris
nostri est misericordia diffidendum, animos
vestros ad consolationem patris erigite, spem vestram
in omnipotentis Dei manu ponite; et in ipsius protectione
<pb n="1147C"/>
confidimus quia et ab omni vos adversitate
custodit, atque tribulationem vestram exhilarat, et
secundum paterna desideria propitius vos ordinari
concedit. Si vero debitum humanae sortis impleverit,
nec tunc desperatio aliqua vos comprimat, vel quorumdam
vobis verba terrorem incutiant. Nam post
Deum, qui orphanorum gubernator ac protector est,
sic de dulcissima gloria vestra erimus solliciti, atque
utilitati vestrae providere ut possumus adjuvante
Domino festinabimus, ut nec vos injustorum hominum
concussio ulla perturbet, et nos debitum quod
<pb n="1148A"/>
de parentum vestrorum bonitate contraximus vobis
per omnia repensemus. Gratia itaque coelestis vos
suo favore nutriat, sua protectione a malis omnibus
defendat, ut vitae vestrae incolumitas gaudium nostrum
fiat.
</p>
        </div2>

<div2>
          <head>EPISTOLA XXXVI. AD JOANNEM SYRACUSANUM EPISCOPUM. <hi>Suum de Venantii desperato morbo dolorem testatur. Agendum in primis ut ad monasticum habitum vel in extremis redeat. Se, quod imperatori ipsi filias suas jam commendet Venantius, plurimum impediri. Illas quoad ejus facere poterit tueatur Joannes. Huic Romam congruo tempore venire amice permittit.</hi> </head>
<p>Gregorius Joanni episcopo Syracusano.</p>
<p>Fraternitatis vestrae scripta suscepi, quae mihi
de dulcissimi filii mei domni Venantii aegritudine
<pb n="1148B"/>
loquebantur, et cuncta circa eum qualiter acta sunt <emph>1119</emph> 
 enarrabant. Sed uno tempore auditis et illum
desperate ac graviter aegrotare, et in rebus orphanorum
homines iniquos insistere, vix se dolor in
corde meo capere poterat. Sed in hoc fuit solatium,
quod lacrymae mihi per gemitus erumpebant. Vestra
igitur sanctitas primam quam debet curam negligere
non debet, ut de anima ejus cogitare debeat,
exhortando, rogando, Dei terribile judicium proponendo,
ineffabilem ejus misericordiam promittendo,
 ut ad habitum suum redire vel in extremis debeat,
ne ei tantae culpae reatus in aeterno judicio obsistat; ac
deinde vestrum est cogitare quomodo filiae ejus domna
Barbara et Antonina debeant ordinari, ut nulla occasio
malis hominibus praebeatur. Nam postquam me
<pb n="1148C"/>
de eis sollicitudinis curam gerere conjuravit, addens
ut earum debeam ordinationi prospicere, aliud
in epistola sua secutus est, quod hoc mihi studenti
dubium non est quia possit obsistere. Ait enim ut
piissimo domno imperatori saepius supplicem, quatenus
ipse eas faciat ut praeviderit ordinari. Quod
 quam sit diversum priori voluntati perpenditis.
Ex qua re dubito ne hominibus in Sicilia positis et
quaerentibus occasionem in rebus ipsius apta detur
occasio. Nam hoc cognito, quid facturi sunt qui,
nulla existente causa, jam sigillum in substantia
<pb n="1149A"/>
ipsius, quantum dicitur, nitebantur imponere. Nunquid
non illos videtur ratio ad faciem adjuvare, et ad
hoc illis justam quasi praebere materiam? Si dixerint:
Domno imperatori commendatae sunt, negligere
non possumus, periculi nostri interest, res in
tutum facimus, quousque domnus imperator Constantinopolim
duci praeceperit. Dic, rogo, quid ad
haec facturus sum, quando homini habenti potestatem
paterna videtur commendatio concordare? Me
enim conjurat ut ita eas ordinari provideam, quatenus
aut in Romana civitate sint, aut de Sicilia non tollantur,
et ille id agit ut eas nulla nec huc deducendi,
nec illis sit ratio retinendi. Vos autem, in quantum
potestis, malis hominibus obviate. Earum substantiam
propter Deum omnipotentem, velut propriam,
<pb n="1149B"/>
defendite; et si adhuc licet, quomodo omnis occasio
removeatur violentiae in praedicti viri domni Venantii
testamento providete. Si autem ita placet ut palatio
commendentur, mihi non debet imponere pondus
ut in anima mea curam ordinationis earum velit impingere,
de quarum ordinatione qualiter cogitem
omnipotentem Deum sufficiat scire. Unde statim dilectissimo
filio meo Anatolio diacono, ut cum gloriosa
Rusticiana patricia loqui studeat, et qualiter de personis
quarum mihi nomina transmissa sunt debeat
exquirere et indicare, scribere curavi; ut nobis omnia
sub celeritate indicet, et quae fienda sunt, Deo ordinante,
disponantur.</p>
<p>Praeterea, in scriptis quae ad nos misistis fraternitatem
vestram <emph>1120</emph> contristatam invenimus, eo
<pb n="1149C"/>
quod huc eam quasi pro ingratitudine aliqua venire
noluissemus, quando non illud ob aliud nisi sola utilitatis
causa fecimus, scientes propter personas
ibidem consistentes valde necessariam illic vestram
fuisse praesentiam. Sed ne forte ex hoc ingratum
erga vos animum nostrum credatis, quod absit,
existere, si veniendi vobis voluntas est, apto vos
tempore apostolorum liminibus praesentate. Nam
quantum ad nos pertinet, ita charitatem vestram diligimus,
ut videre vos saepius cupiamus. <note>(Vide,
sup., epist. 30 et 35, et lib. I, epist. 34. Cf. Joan.
Diac., l. III, c. 48.)</note> </p>
</div2>

<div2>
          <head>EPISTOLA XXXVII. AD ROMANUM DEFENSOREM. <hi>Deferendas ad episcopos clericorum causas, ne episcopalis jurisdictio violetur.</hi> </head>

<pb n="1149D"/>
<p>Gregorius Romano defensori Siciliae.</p>
<p>Pervenit ad nos <note>(Grat. 11, q. 1, c. 39)</note> quod si
quis contra clericos quoslibet causam habeat, despectis
eorum episcopis, eosdem clericos in tuo facias
judicio exhiberi. Quod si ita est, quia valde constat
esse incongruum, hac tibi auctoritate praecipimus ut
<pb n="1150A"/>
hoc denuo facere non praesumas. Sed si quis contra
quemlibet clericum causam habuerit, episcopum
ipsius adeat, ut aut ipse cognoscat, aut certe ab eo
judices deputentur; aut si forte ad arbitros eundum
est, partes ad eligendum judicem ab ipso exsecutio
deputata compellat. Si quis vero clericus vel laicus
contra episcopum causam habuerit, tunc te interponere
debes ut inter eos aut ipse cognoscas, aut
certe te admonente sibi judices eligant. Nam si sua
unicuique episcopo jurisdictio non servatur, quid aliud
agitur, nisi ut per nos per quos ecclesiasticus custodiri
debuit ordo, confundatur?</p>
<p>Item nuntiatum est nobis quia quosdam clericos
qui a reverendissimo fratre nostro Joanne episcopo,
exigente culpa, in poenitentiam missi sunt, nesciente
<pb n="1150B"/>
illo, tua illos exinde auctoritate ejeceris; quod si
verum est, rem te omnino inhonestam et non leviter
increpandam fecisse cognoscas. Eosdem ergo clericos
episcopo suo sine mora restitue. Et hoc de caetero
cave committere, quia si neglexeris, nostros te
noveris non mediocriter motus incurrere. <note>(Cf. Joan.
Diac. l. IV, c. 30.)</note> </p>
</div2>

<div2>
          <head>EPISTOLA XXXVIII. AD VITUM DEFENSOREM. <hi>Illum Ecclesiae defensorem instituit.</hi> </head>
<p>Gregorius Vito defensori.</p>
<p> Si nulli conditioni vel corpori teneris obnoxius,
nec fuisti clericus alterius civitatis, aut in nullo tibi
canonum obviant statuta, ecclesiasticae <emph>1121</emph> utilitatis
intuitu id nostro sedit arbitrio, ut officium
<pb n="1150C"/>
Ecclesiae defensoris accipias, et quidquid pro pauperum
commodis tibi a nobis injunctum fuerit, incorrupte
et gnaviter exsequaris; usurus hoc privilegio,
quod in te habita deliberatione contulimus, ut omnibus
quae tibi a nobis injuncta fuerint complendis
operam tuam fidelis exhibeas redditurus de actibus
tuis sub Dei nostri judicio rationem. Hanc autem
epistolam Paterio secundicerio notario Ecclesiae
nostrae scribendam dictavimus, cuique subscripsimus.
</p>
        </div2>

<div2>
          <head>EPISTOLA XXXIX. AD ROMANUM DEFENSOREM. <hi>Vitum defensorem constitutum commendat.</hi> </head>
<p>Gregorius Romano defensori.</p>
<p>Vitum, praesentium portitorem, experientia tua
<pb n="1150D"/>
olim nostrum fuisse cognoscat. Cujus quoniam bene
fidem et solertiam novimus, in defensorum illum
schola, data ei solemniter epistola, militandum esse
praevidimus. Et ideo si quid ei pro ecclesiasticis utilitatibus
injungere forte volueris, nullam de eo dubietatem
habeas; sed omnino de puritate ipsius certus
esto, nec eum fraudulenter vel dupliciter aliquid
<pb n="1151A"/>
acturum existimes. Unum est ut ei charitatem, quae
fidelibus debetur, impendas.
</p>
        </div2>

<div2>
          <head>EPISTOLA XL. AD MARINIANUM RAVENNATEM EPISCOPUM. <hi>Ob eruptionem sanguinis temperet a jejunio, atque ab omni exasperatione caveat.</hi> </head>
<p>Gregorius Mariniano episcopo Ravennae.</p>
<p>Multa nos, frater charissime, cogit infirmitas, ex
quibus si sani essemus, jure reprehensibiles videremur.
Sed quia aliter subsistere in hoc fragili corpore
positi non valemus, nisi ejus languoribus serviamus,
erubescere quod imponit necessitas non debemus. Et
ideo quoniam eruptionem sanguinis patientibus jejunia
medici omnino dicunt esse contraria, his fraternitatem
tuam hortamur affatibus, ut, reducens ad
<pb n="1151B"/>
animum ea quae est solita de aegritudine sustinere,
jejunandi sibi laborem minime imponat. Si autem
Deo miserante adeo melioratam se esse, ac virtutem
suam sufficere posse cognoscit, semel aut bis in hebdomada
jejunare permittimus. Sed illud te prae omnibus
studere convenit, ut exasperationem sentire
nullo modo debeas, ne aegritudo, quae modo levior
est et quasi suspensa creditur, per exacerbationem
postmodum gravius sentiatur.
</p>
        </div2>

<div2>
          <head>EPISTOLA XLI. AD ROMANUM DEFENSOREM. <hi>De possessionum Fausti finibus injuste pervasis.</hi> </head>
<p>Gregorius Romano defensori</p>
<p>Gloriosissimus filius noster Faustus epistola directa
<pb n="1151C"/>
nos petiit, asserens ab actionariis Syracusanae
Ecclesiae <emph>1122</emph> fines possessionis suae illic intra
Siciliam positos nuper violenter ablatos. Unde quia
a cognitione fratris et coepiscopi nostri Joannis hoc
omnino credimus alienum, eum videre te volumus. Et
si quidem res nuper, ut asseritur, a possidente sublata
est, et hoc apud te manifesta satisfactione claruerit,
ejus cui subtracta est dominio reformetur.
Et tunc si quid actores praedictae Ecclesiae rationabiliter
sibi in finibus suis credunt posse competere, electorum
subeant sine dilatione judicium, ut cujus sit
proprietas judicantium sententia decernatur; quatenus
per hoc episcopalis de illicita quae praetenditur
invasione auferatur invidia, et causa legali valeat
ordine finiri.
</p>
        </div2>

<div2>
          <head>EPISTOLA XLII. AD JOANNEM SYRACUSANUM EPISCOPUM. <hi>De possessionum Fausti finibus injuste pervasis.</hi> </head>

<pb n="1151D"/>
<p>Gregorius Joanni episcopo Syracusano.</p>
<p>
            <pb n="1152A"/>Gloriosissimus filius noster Faustus directa petitione
nos adiit, asserens fines possessionis suae illic
intra Siciliam positos a vestris nuper hominibus occupatos,
atque ob hoc rem violenter ablatam sibi per
praeceptionis nostrae seriem debere petiit reformari.
Quod quia, si ita ut asserit factum est, a fraternitatis
vestrae cognitione omnino credimus alienum, diligenter
inquirite. Et si, ut asserit, contra juris ordinem
fines ipsius a possidente sublati sunt, in possessoris
redeat res pervasa dominium. Et tunc si quid est
quod a vestra Ecclesia proprietatis jure utiliter opponatur,
electorum debet judicium provenire, eorumque
judicio terminari, dummodo indecenter possessoris
jus minime perturbetur. Sed causa judiciali
termino definita, sine sacerdotali invidia dominum
<pb n="1152B"/>
atque justitiam res manifesta cognoscat.
</p>
        </div2>

<div2>
          <head>EPISTOLA XLIII. AD JOANNEM SYRACUSANUM EPISCOPUM. <hi>Dilatam diu Rusticianae causam de invasis possessionis suae finibus tandem finiat.</hi> </head>
<p>Gregorius Joanni episcopo Syracusano.</p>
<p>Petrus, vir clarissimus, vicedominus gloriosae filiae
nostrae Rusticianae patriciae, suis nobis epistolis
questus est, asserens postquam fraternitas vestra de
Romana civitate reversa est, fines cujusdam possessionis
praedictae patriciae ab hominibus Ecclesiae vestrae
vi esse pervasos. De qua re saepius se vobis
querelam deposuisse significavit, et aliquando ad
dicendam vos causam Martianum tabularium deputasse,
quem asserit diversis dilationibus distulisse,
ut nunc usque ad causae dictionem partes accedere
<pb n="1152C"/>
minime potuissent. Et quia quanto fraterna vos charitate
diligimus, tanto audire aliquid quod ad vestram
pertineat invidiam contristamur, idcirco scriptis vos
praesentibus adhortamur, ut, omni mora vel excusatione
cessante, de finibus qui dicuntur invasi, subire
homines vestros judicium cum parte altera <emph>1123</emph> 
 faciatis, quatenus et pervasionis quaestio,
et si qua est proprietatis contentio finiatur. Haec igitur
fraternitas vestra fieri sine dilatione provideat,
ut nec vos invidia tangere, nec nos denuo exinde valeat
querela pulsare.
</p>
        </div2>

<div2>
          <head>EPISTOLA XLIV. AD RUSTICIANAM PATRICIAM. <hi>Rogat ne deinceps in epistolis se illius ancillam vocitet. Suspensa jam quae beato Petro obtulit vela. De illius podagra, et tristatur, et gaudet. Monasterium sancti Andreae, cui et ipsa eleemosynam miserat, ab hoc apostolo diligentissime custodiri probat ex variis miraculis.</hi> </head>

<pb n="1152D"/>
<p>Gregorius Rusticianae patriciae.</p>
<p>
            <pb n="1153A"/>Excellentiae vestrae scripta suscepi, quae me in
gravissima aegritudine positum de salute, de devotione
ac de dulcedine sua omnino relevarent. Unum
vero aegre suscepi, quia in eisdem epistolis ad me,
quod semel esse poterat, saepius dicebatur: Ancilla
vestra, et ancilla vestra. Ego enim qui per episcopatus
onera servus sum omnium factus, qua ratione
se illa mihi ancillam dicit, cujus ante susceptum
episcopatum proprius fui? Et ideo rogo per omnipotentem
Deum ne hoc verbum aliquando ad me in
scriptis vestris inveniam. Ea autem quae ex purissimo
sincerissimoque corde beato Petro apostolorum
principi munera transmisistis, praesente omni clero
suscepta atque illic suspensa sunt. Filius autem
meus, vir magnificus domnus Symmachus, quia aegrotum
<pb n="1153B"/>
me ex podagrae dolore et pene desperatum reperit,
scripta vestra mihi dare distulit, et post multum
temporis quam vela suscepta sunt dedit. Postmodum
vero in scriptis excellentiae vestrae invenimus
ut cum litania ad beati Petri ecclesiam portari
debuissent. Quod ideo minime factum est, quia, sicut
praedixi, ante vela quam scripta suscepimus. Tamen
praedictus vir cum omni familia domus vestrae
 hoc fecit, quod nos cum clero facere voluistis. Sed et
si voces defuerunt hominum, habet ipsa vestra oblatio
apud omnipotentem Deum vocem suam. In ejus
enim pietate confido quia cujus corpus vos cooperuistis
in terra, ejus vos intercessio ab omnibus peccatis
proteget in coelo, omnemque domum vestram
sua provisione <emph>1124</emph> reget, et sua vigilantia custodiet.</p>
<p>
            <pb n="1153C"/>De podagrae autem molestia, quam vobis evenisse
signastis, et contristatus vehementer sum et laetatus.
Laetatus, quia humor noxius inferiora petens, superiora
perfecte deseruit; contristatus vero, quia in
tam tenuissimo corpore dolores vos nimios perpeti
pertimesco. Ubi enim caro deest, quae virtus esse
poterit doloribus resistens? Me etenim quem qualis
fuerim nostis, ita amaritudo animi et assidua exacerbatio,
atque praeter hoc podagrae molestia afficit, ut
<pb n="1154A"/>
corpus meum tanquam in sepultura ita siccatum sit.
Unde fit ut jam de lecto raro surgere valeam. Si ergo
mei molem corporis in tantam podagrae dolor ariditatem
redegit, quid de vestro corpore sentiam, quod
nimis siccum ante dolores fuit?</p>
<p>De eleemosyna vero quam beati Andreae apostoli
monasterio fecistis, quid necesse est me aliquid dicere,
cum scriptum sit: <hi>Absconde eleemosynam in
sinu pauperis, et haec pro te exorabit <note>(Eccli. XXIX, 15)</note>
            </hi>.
Si ergo apud secretas aures Dei habet ipsa bona operatio
vocem suam, sive nos clamemus, sive taceamus,
hoc ipsum quod bene egistis, clamat.
Indico autem quia tanta miracula, tanta cura,
tanta custodia monachorum in eodem monasterio
ejusdem apostoli est, ac si specialiter abbas monasterii
<pb n="1154B"/>
ipse sit. Nam ut pauca de multis loquar quae
abbate ac praeposito monasterii narrantibus agnovi,
quadam die duo exinde fratres transmissi sunt, qui
aliquid emere pro monasterii utilitate debuissent:
unus junior, qui prudentior videbatur: alter senior,
qui custos junioris esset. Perrexerunt utrique, et de
pretio quod acceperunt, ipse qui custos junioris missus
fuerat, nesciente altero, de eodem pretio furtum
fecit. Qui mox ut ad monasterium sunt reversi, atque
 ante oratorii limen venerunt, arreptus a daemonio
is qui furtum fecerat, cecidit, et vexari coepit.
Dimissus autem a daemonio, concurrentibus monachis
requisitus est num forsitan de eo quod acceperat
furtum fecisset; negavit, iterum vexatus est.
Dimissus atque iterum requisitus negavit, atque iterum
<pb n="1154C"/>
vexatus est. Octo itaque vicibus negavit, octo
vicibus est vexatus. Post octavam vero negationem
confessus est quantos nummos furto abstulerat. Et
agens poenitentiam, prostratus se peccasse testatus
est, perceptaque poenitentia, <emph>1125</emph> ulterius ad
eum daemonium non accessit.</p>
<p>Alio quoque tempore dum in die natalitio ejusdem
apostoli jam meridianis horis fratres quiescerent,
subito quidam frater apertis oculis caecatus coepit
<pb n="1155A"/>
tremere, voces ingentes emittere, quibus vocibus testabatur
ferre se non posse quod patiebatur. Concurrerunt
fratres, viderunt caecum apertis oculis trementem,
et clamantem, et a praesentibus alienum, nihilque
quod foris agi poterat sentientem. Eumque in
manibus levaverunt, atque ante altare sancti Andreae
apostoli projecerunt, ipsique pro eo in orationem
prostrati sunt. Qui statim ad se reversus, quid passus
fuerat confessus est, quia senex quidam ei apparuit,
et canem nigrum ad eum dilaniandum dimisit, dicens:
Quare fugere voluisti de monasterio isto? Cumque
evadere de canis morsibus nullo modo potuissem,
venerunt quidam monachi, et eumdem senem pro
me rogaverunt. Qui statim jussit canem abscedere
et ipse ad me reversus sum. Qui etiam saepe confessus
<pb n="1155B"/>
est postea, dicens: Quia eo die quo ista pertuli,
consilium habueram de eodem monasterio fugere.</p>
<p>Alius quoque monachus discedere ex eodem monasterio
latenter voluit. Cumque hoc mente tractasset,
voluit oratorium ingredi, sed statim daemonio
traditus vehementissime vexatus est. Relinquebatur
vero a daemonio, et si extra oratorium stetisset, nihil
patiebatur adversi: si vero conatus fuisset ingredi,
statim maligno spiritui traditus vexabatur. Cumque
hoc saepius fieret, culpam suam confessus est, quia
de monasterio egredi cogitabat. Tunc collecti pro eo
fratres, sese per triduum in precibus astrinxerunt,
atque ita curatus est, ut ad eum postmodum nunquam
spiritus malignus accederet. Dicebat autem se eumdem
beatum apostolum dum vexaretur vidisse, seque
<pb n="1155C"/>
ab eo increpatum esse cur de monasterio voluisset
abscedere.</p>
<p>Alii quoque duo fratres de eodem monasterio fugerunt,
atque aliqua prius colloquendo fratribus signa
dederunt quod per Appiam descendentes Jerosolymam
tenderent, qui exeuntes diverterunt de itinere.
Et ut a sequentibus inveniri minime potuissent, retrusas
cryptas juxta Flamineam portam invenientes,
in eis sese occultaverunt. Cum vero vespertinis horis
requisiti minime in congregatione inventi essent,
ascensis caballis eos quidam fratres secuti sunt, per
Metroni portam exeuntes, ut eos in Latinam vel Appiam
viam sequerentur. Subito autem eis consilium
ortum est ut eos in Salaria via requirerent. Extra
civitatem igitur pergentes deflexerunt iter in Salariam.
<pb n="1155D"/>
Eos vero minime invenientes per portam Flamineam
decreverunt reverti. Cumque reverterentur, mox ut
equi eorum ante cryptas illas venerunt in quibus se
absconderant, fixerunt gradum, pulsati et compulsi
passum movere noluerunt. Consideraverunt monachi
rem talem sine mysterio esse non posse. Attenderunt
ad cryptas, viderunt earum aditus missa maceria
damnatos, sed caballis suis nusquam euntibus descenderunt.
Deposuerunt lapides qui in ore cryptarum
<pb n="1156A"/> <emph>1126</emph> 
 positi fuerant, ingressi sunt, eosque in eisdem
tenebrosis latibulis terrae consternatos invenerunt.
Qui ad monasterium reducti, ex eodem miraculo ita
sunt meliorati, ut eis multum profuerit ad parum temporis
de monasterio fugisse.</p>
<p>Haec dixi, ut excellentiae vestrae innotesceret cujus
oratorio eleemosynam fecistis. Omnipotens autem
Deus, et in anima, et in corpore, et in omni domo,
coelesti vos protectione custodiat, et ad consolationem
nostram diu vos vivere concedat. Dilectissimum
filium meum domnum Strategium, cum gloriosis parentibus
suis filiis vestris mea peto vice salutari. <note>(Cf. Joan. Diac. l. IV, c. 58 et 67.)</note> 
</p>
        </div2>

<div2>
          <head>EPISTOLA XLV. AD THEOCTISTAM PATRICIAM. <hi>Multis ostendit ejus animum detractionibus turbari non debere, sedandum tamen tranquilla et humili ratione obloquentium murmur. Ostendit etiam, primo religionis causa conjugia non debere dissolvi; secundo peccata omnia in baptismate funditus dimitti; tertio post poenitentiam triennio factam licentiam non esse peccandi; quarto etiam illum anathematis vinculo teneri qui, necessitate compulsus, id de quo reprehenditur anathematizaverit. Plerosque falso in quatuor illis capitulis imperito zelo accusatos, placandos tamen accusatores illos ratione et mansuetudine, idque Theoctistae ipsi erga suos agendum.</hi> </head>

<pb n="1156B"/>
<p>Gregorius Theoctistae patriciae.</p>
<p>Magnas omnipotenti Deo gratias agere debemus,
quod piissimi et benignissimi imperatores nostri tales
de suo genere juxta se propinquos habent, de quorum
conversatione nobis omnibus grande sit gaudium.
Unde et pro eisdem dominis continue nobis orandum
<pb n="1156C"/>
est, ut eorum vita cum suis omnibus, protegente coelesti
gratia, per longa tempora et tranquilla servetur.</p>
<p>Indico autem quod levitate populi tumultum contra
vos detractionis exortum nuntiantibus quibusdam
agnovi. Qua ex re excellentiam vestram audio fuisse
taedio non modico contristatam. Quod si ita est, valde
miror cur vos, qui cor fixistis in coelo, verba hominum
agitent in terra. Beatus enim Job, cum amici
ejus qui ad consolandum venerant in increpationem
prosiliissent, ait: <hi>Ecce enim in coelo testis meus, et
conscius meus in excelsis <note>(Job. XVI, 20)</note>
            </hi>. Qui enim vitae
suae in coelo testem habet, judicia hominum in terra
pertimescere non debet. Dux quoque bonorum Paulus
dicit: <hi>Gloria nostra haec est testimonium conscientiae
nostrae <note>(II Cor. I, 12)</note>
            </hi>. Qui iterum dicit: <hi>Opus suum
<pb n="1156D"/>
probet unusquisque, et sic in semetipso gloriam habebit,
et non in altero <note>(Gal. VI, 4)</note>
            </hi>. Si enim laudibus
laetamur, et detractionibus frangimur, gloriam nostram
non in nobis, sed in aliorum ore posuimus. Et quidem
fatuae virgines in vasis suis oleum non sumpserunt,
sapientes autem sumpserunt oleum in vasis
suis cum lampadibus <note>(Matth. XXV)</note>. Lampades quippe
nostrae bona sunt opera. De quibus scriptum
est: <hi>Luceat lux vestra coram hominibus, ut videant
<pb n="1157A"/>
opera vestra bona, et glorificent Patrem vestrum qui est
in coelis <note>(Matth. V, 16)</note>
            </hi>. Tunc autem oleum in vasis
cum lampadibus sumimus, quando <emph>1127</emph> de bonis
actibus nitorem gloriae non ab adulantibus proximis
quaerimus, sed hunc in testimonio conscientiae servamus.
In omne autem quod extra de nobis dicitur, recurrere
ad arcana mentis debemus. Etsi omnes vituperent,
liber est tamen quem conscientia non accusat.
quia et si omnes laudent, liber esse non potest, si hunc
conscientia accusat. Unde de Joanne Veritas dicit: <hi>Quid
existis in desertum videre? arundinem vento agitatam <note>(Matth XI, 7)</note>
            </hi>.
Quod videlicet per negationem dicitur,
non per confirmationem, cum subditur: <hi>Sed quid existis
videre? hominem mollibus vestitum? Ecce qui mollibus
vestiuntur, in domibus regum sunt <note>(Ibid. 8)</note>
            </hi>. Quamvis
<pb n="1157B"/>
enim juxta veritatem Evangelii, Joannes vestimento
aspero fuerit indutus, per significationem tamen mollibus
vestiti sunt, qui adulationibus ac laudibus delectantur.
Negatur autem quia Joannes arundo vento
agitata fuerit, quoniam mentis ejus fortitudinem
nulla humani oris aura flectebat. Nos enim si laudibus
erigimur, aut vituperationibus humiliamur,
arundo vento agitata sumus. Sed absit hoc, absit a
corde excellentiae vestrae. Scio quia magistrum gentium
studiose legitis, qui ait: <hi>Ego si hominibus adhuc
placerem, Christi servus non essem <note>(Gal. I, 10)</note>
            </hi>.</p>
<p>Si qua tamen, vel parva tristitia hac ex re menti
vestrae exorta est, credo quod hoc fieri omnipotens
Deus benigne permisit. Neque enim electis suis in
hac vita promisit gaudia delectationis, sed amaritudines
<pb n="1157C"/>
tribulationis, ut medicinae more, per amarum
poculum ad dulcedinem aeternae salutis redeant. Quid
namque dicit? <hi>Mundus gaudebit, et vos lugebitis <note>(Joan.
XVI, 20)</note>
            </hi>. Qua spe? qua promissione? Paulo post additur: <hi>Iterum videbo vos, et gaudebit cor vestrum, et
gaudium vestrum nemo auferet a vobis 
 <note>(Ibid., 22)</note>
            </hi>.
Hinc iterum discipulis dicit: <hi>In patientia vestra possidebitis
animas vestras <note>(Luc. XXI, 19)</note>
            </hi>.</p>
<p>Pensate, quaeso, ubi erit patientia, si deest quod
toleretur. Ego Abel esse non suspicor, qui Cain fratrem
non habuerit. Boni enim si sine malis fuerint,
 perfecte esse boni non possunt, quia minime purgantur.
Ipsa autem malorum societas purgatio bonorum
est. Tres in arca filii Noe fuerunt, unus irrisor
patris exstitit, qui etsi in se benedictus fuit, maledictionis
<pb n="1157D"/>
tamen sententiam in filio suscepit. Duos
Abraham priusquam uxorem Cethuram acciperet, filios
habuit, sed tamen carnalis ejus filius est repromissionis
filium persecutus <note>(Genes. IX)</note>. Quod magnus
Doctor exponit, dicens: <hi>Sicut is qui secundum carnem
est persequebatur eum qui secundum spiritum, ita et
<pb n="1158A"/>
nunc <note>(Gal. IV, 29)</note>
            </hi>. Duos Isaac filios habuit, sed
unus, qui spiritalis exstitit, ante minas carnalis fratris
fugit. Duodecim Jacob filios habuit, sed unum,
qui rectius vivebat, decem in Aegypto vendiderunt. In
David propheta, quia fuit quod purgari debuisset,
actum est ut persecutorem filium pateretur beatus. Job
de societate reproborum dicit: <hi>Frater fui draconum,
et socius struthionum <note>(Job. XXX, 29)</note>
            </hi>. Ad Ezechielem
Dominus ait: <hi>Fili hominis, increduli et subversores
sunt tecum,</hi> <emph>1128</emph> <hi>et cum scorpionibus habitas <note>(Ezech.
II, 6)</note>
            </hi>. In duodecim apostolis unus reprobus mistus
est, ut esset cujus persecutione undecim tentarentur.
Apostolorum princeps discipulis loquitur dicens: <hi>Justum Lot oppressum a nefandorum injuria et conversatione
eripuit. Aspectu enim et auditu justus erat,
<pb n="1158B"/>
habitans apud eos qui de die in diem animam justi iniquis
operibus cruciabant 
 <note>(II Pet. II, 7, 8)</note>
            </hi>. Paulus quoque
apostolus discipulis scribit, dicens: <hi>In medio nationis
pravae et perversae, inter quos lucetis, sicut luminaria
in mundo, verbum vitae continentes <note>(Philip. II, 15.)</note>
            </hi> </p>
<p>Quia ergo Scriptura teste cognoscimus in hac vita
bonos sine malis esse non posse, de stultorum vocibus
excellentia vestra turbari nullatenus debet, maxime
 quia in omnipotente Deo tunc certa fiducia
est, quando pro bono opere adversitatis aliquid in
hoc mundo recipitur, ut plena merces in aeterna retributione
servetur. Unde et in sancto Evangelio
Veritas dicit: <hi>Beati eritis cum adversum vos omne
malum dixerint homines, mentientes propter nomen
meum <note>(Matth. V, 11)</note>
            </hi>. Qui in consolatione nostra sua
<pb n="1158C"/>
in exemplum adducere opprobria dignatus est, dicens: <hi>Si patrem familias Beelzebub vocaverunt, quanto
magis domesticos ejus 
 <note>(Ibid., X, 25)</note>
            </hi>?</p>
<p>Sunt autem plurimi <note>(Grat. 6, q, 1, c. 11)</note> qui vitam
 bonorum fortasse amplius quam debent laudant; et
ne qua elatio de laude subripiat, permittit omnipotens
Deus malos in obtrectationem et objurgationem
prorumpere, ut si qua culpa ab ore laudantium in
corde nascitur, ab ore vituperantium suffocetur. Hinc
est ergo quod doctor gentium se in praedicatione
currere testatur <hi>per infamiam et bonam famam <note>(II
Cor. VI, 8)</note>
            </hi>. Qui etiam dicit: <hi>Ut seductores et veraces.</hi> 
Si fuerunt qui malam famam Paulo imponerent, qui
hunc seductorem vocarent, quis ergo nunc Christianus
debet indignum ducere pro Christo injurias audire?
<pb n="1158D"/>
Quantae autem virtutis praecursor nostri Redemptoris
fuit novimus, qui per sacrum eloquium non
solum plusquam propheta, sed etiam angelus vocatur;
et tamen, sicut mortis ejus historia testatur, post
mortem a persecutoribus ejus corpus incensum est.
Sed quid ista de sanctis hominibus dicimus? De ipso
<pb n="1159A"/>
sancto sanctorum, id est de Deo qui pro nobis homo
factus est, loquamur, qui ante mortem in injuriam
quia daemonium haberet audivit; post mortem vero
a suis persecutoribus seductor appellatus est, cum
diceret: <hi>Scimus quia seductor ille dixit: Post tres dies
resurgam <note>(Matth. XXVII, 63)</note>
            </hi>. Quanta ergo nos peccatores
a lingua vel manibus iniquorum hominum portare
necesse est, qui in adventu aeterni judicis judicandi
sumus, si et ipse tanta tam ante quam post
mortem pertulit, qui et judex venit?</p>
<p>Haec, dulcissima et excellentissima filia, breviter
dixi, ne quoties stultos homines tibi derogare cognoscis,
qualibet vel parvula mentis tristitia tangaris.
Sed quia sedari hoc ipsum stultorum hominum murmur
tranquilla ratione potest, peccatum credo si
<pb n="1159B"/>
bonum quod valet fieri negligitur ut fiat. Nam cum
placare insanas mentes atque <emph>1129</emph> ad salutem
reducere possumus, scandalizare eos minime debemus.
Sunt enim quaedam scandala quae omnino despicienda
sunt; quaedam vero, cum vitari sine culpa
possunt, despicienda non sunt, ne cum culpa
serventur. Quod sacro Evangelio praedicante cognovimus,
quia cum Veritas diceret: <hi>Non quod intrat
in os coinquinat hominem, sed quod procedit ex ore,
hoc coinquinat homimem <note>(Matth. XV, 11)</note>
            </hi>, et discipuli
responderent, dicentes: <hi>Scis quia Pharisaei audito
hoc verbo scandalizati sunt <note>(Ibid., 12)</note>
            </hi>? protinus respondit: <hi>Omnis plantatio quam non plantavit Pater
meus coelestis, eradicabitur. Sinite illos, caeci sunt, et
duces caecorum 
 <note>(Ibid., 13)</note>
            </hi>. Et tamen cum tributum
<pb n="1159C"/>
peteretur, prius rationem reddidit perquam tributum
solvere non deberet, atque illico subjunxit: <hi>Ut autem
non scandalizemus eos, vade ad mare, et mitte hamum,
et eum piscem qui primus ascenderit tolle; et aperto
ore ejus, invenies staterem. Illum sumens, da eis pro
me et te <note>(Matth. XVII, 26)</note>
            </hi>. Quid est quod de scandalizatis
aliis dicitur: <hi>Sinite illos, caeci sunt, et duces
caecorum;</hi> et aliis ne scandalizentur a Domino tributum
solvitur, quod etiam non debetur? Quid est autem
quod aliud scandalum esse permisit, aliud vero
aliis venire prohibuit? nisi ut nos doceret et illa
scandala quae nos ad peccata implicant contemnere,
et ea quae placare sine peccato possumus, modis
omnibus mitigare?</p>
<p>Vestra itaque excellentia potest, protegente Domino,
<pb n="1159D"/>
pravorum hominum scandala cum magna
tranquillitate declinare. Priores enim eorum sponte
vobis secreto vocandi sunt, atque ipsis ratio reddenda,
et perversa quaedam capitula, quae teneri existimant,
coram ipsis anathematizanda. Quod si etiam,
sicut dicitur, dari anathema ficte suspicantur, etiam
<pb n="1160A"/>
jurejurando firmandum est vos nunquam eadem capitula
tenere, nunquam tenuisse. Nec vobis indignum
videatur tali eis modo satisfacere, nec de
imperiali genere sit contra eos aliquod in vestra
mente fastidium. Omnes etenim fratres sumus,
unius imperatoris potestate conditi, et sanguine
redempti. Et ideo fratres nostros, quantumlibet
pauperes et abjectos, in nullo despicere debemus.</p>
<p>Certe etenim <note>(Grat. 2, q. 7, c. 11)</note> Petrus potestatem
regni coelestis acceperat, ut quaeque in terra ligaret
vel solveret, essent in coelo ligata vel soluta:
super mare ambulavit, aegrotantes umbra curabat,
peccantes verbo occidebat, mortuos oratione suscitabat.
Et quia ex admonitione Spiritus ad Cornelium
gentilem fuerat ingressus, contra eum quaestio a fidelibus
<pb n="1160B"/>
facta est cur ad gentiles intrasset, et comedisset
cum eis, cur eos in baptismate recepisset. Et
tamen idem apostolorum primus, tanta donorum
gratia repletus, tanta miraculorum potestate suffultus,
querelae fidelium non ex potestate, sed ex ratione
respondit, causam per ordinem exposuit, quomodo
vas quoddam, velut linteum, in quo quadrupedia
terrae, et bestiae, et reptilia atque volatilia inerant,
de coelo submitti viderit <note>(Act. XI, 5 seq.)</note>, vocemque
audierit: <hi>Surge, Petre, occide et manduca <note>(Ibid., 7)</note>
            </hi>;
qualiter tres viri venerint, eum ad Cornelium vocantes;
qualiter Spiritus sanctus hunc cum eis ire praeceperit;
qualiter idem Spiritus <emph>1130</emph> sanctus qui
venire in baptizatos in Judaea post baptismum consueverat,
in gentilibus ante baptismum venit. Si enim
<pb n="1160C"/>
cum a fidelibus culparetur, auctoritatem quam in
sancta Ecclesia acceperat attendisset, respondere
poterat ut pastorem suum oves quae ei commissae
fuerant reprehendere non auderent. Sed si in querela
fidelium aliquid de sua potestate diceret, profecto
doctor mansuetudinis non fuisset. Humili ergo
eos ratione placavit, atque in causa reprehensionis
suae etiam testes exhibuit, dicens: <hi>Venerunt autem
mecum et sex fratres isti <note>(Act. XI, 12)</note>
            </hi>. Si ergo pastor
Ecclesiae, apostolorum princeps, signa et miracula
singulariter faciens, non dedignatus est in causa reprehensionis
suae rationem humiliter reddere; quanto
magis nos peccatores, cum de re aliqua reprehendimur,
reprehensores nostros ratione humili placare
debemus?</p>
<p>
            <pb n="1160D"/>Ad me etenim, sicut nostis, cum apud vestigia
dominorum in regia urbe demorarer, multi ex eis
venire consueverant qui de praedictis capitulis accusabantur.
Sed teste conscientia fateor, nunquam in
eis aliquid erroris, aliquid pravitatis, aliquid de his
quae contra eos dicebantur inveni. Unde et eos opinione
<pb n="1161A"/>
contempta familiariter suscipere, et magis ab
insequentibus defendere curabam. Dicebatur namque
contra eos quia sub obtentu religionis conjugia solverent;
et quia dicerent quod baptisma peccata penitus
non auferret, et si de iniquitatibus suis quis in
triennium poenitentiam ageret, postmodum ei perverse
vivere liceret; et quia si compulsi aliquid de
quibus reprehendebantur anathematizare se dicerent,
anathematis vinculo nullo modo teneri. Et si sunt
qui certissime talia sentiunt vel tenent, quia Christiani
non sunt, dubium non est. Eosque et ego, et
omnes catholici episcopi, atque universa Ecclesia,
anathematizamus, quia veritati contraria sentiunt,
contraria loquuntur. Si enim dicunt <note>(Grat. 27, q. 2,
c. 19)</note> religionis causa conjugia debere dissolvi,
<pb n="1161B"/>
sciendum est quia etsi hoc lex humana concessit,
divina lex tamen prohibuit. Per se enim Veritas dicit: <hi>Quae Deus conjunxit, homo non separet 
 <note>(Matth.
XIX, 6)</note>
            </hi>. Quae etiam ait: <hi>Non licet dimittere uxorem, 
 excepta causa fornicationis <note>(Ibid., 9)</note>
            </hi>. Quis ergo
huic coelesti legislatori contradicat? Scimus quia
scriptum est: <hi>Erunt duo in carne una <note>(Luc. XVI;
I Cor. VI; Genes. II, 24)</note>
            </hi>. Si ergo vir et uxor una
caro sunt, et religionis causa vir dimittit uxorem,
vel mulier virum in hoc mundo remanentem, vel
etiam fortasse ad illicita migrantem, quae est ista
conversio, in qua una eademque caro et ex parte
transit ad continentiam, et ex parte remanet in pollutione?
Si vero utrisque conveniat continentem vitam
ducere, hos quis audeat accusare, quando certum
<pb n="1161C"/>
est quod omnipotens Deus qui minora concessit,
majora non prohibuit? Et quidem multos sanctorum
novimus cum suis conjugibus et prius continentem
vitam duxisse, et postmodum ad sanctae Ecclesiae
regimina migrasse. Duobus enim modis sancti viri
etiam a licitis abstinere solent. Aliquando ut merita
sibi apud omnipotentem Deum augeant, aliquando
vero ut anteactae vitae culpas detergant. Tres etenim
pueri in regis Babylonici <emph>1131</emph> obsequium deducti,
legumina ad ve cendum petentes, cibis regiis uti
noluerunt, non quia culpa esset si ea quae Deus
creaverat ederent. Noluerunt ergo ea sumere quae
licebant, ut per continentiam virtus excresceret. David
vero qui alienam conjugem tulerat, et pro sua
culpa valde fuerat flagellatus, aquam bibere longe
<pb n="1161D"/>
post de Bethleemitica cisterna voluit. Quam cum
ei fortissimi milites detulissent, bibere recusavit,
eamque fundendo, Domino libavit. Licebat enim ei
bibere si voluisset; sed quia illicita se fecisse meminerat,
laudabiliter et a licitis abstinebat. Et qui
<pb n="1162A"/>
prius pro culpa sua morientium militum sanguinem
fundi non timuit, postmodum, si aquam biberet,
etiam viventium militum sanguinem se fudisse judicavit,
dicens: <hi>Num sanguinem istorum hominum qui
profecti sunt et animarum periculum bibam <note>(I Paral.
XI, 19)</note>
            </hi>? Proinde cum boni conjuges aut meritum
augere desiderant, aut anteactae vitae culpas delere,
ut se ad continentiam astringant, et meliorem vitam
appetant, licet. Si vero continentiam quam vir appetit
uxor non sequitur, aut quam uxor appetit vir
recusat, dividi conjugium non licet, quia scriptum
est: <hi>Mulier sui corporis potestatem non habet, sed vir;
et vir sui corporis potestatem non habet, sed mulier <note>(I Cor. VII, 4)</note>
            </hi>.</p>
<p>Si qui vero sunt qui dicunt peccata in baptismate
<pb n="1162B"/>
superficietenus dimitti, quid est hac praedicatione infidelius,
in qua ipsum fidei sacramentum festinant solvere?
in quo principaliter ad coelestis munditiae mysterium
anima ligatur, ut absoluta radicitus a peccatis
omnibus soli illi inhaereat de quo Propheta ait: <hi>Mihi
autem adhaerere Deo bonum est <note>(Psal. LXXII, 28)</note>
            </hi>.
Certe enim maris Rubri transitus figura sancti baptismatis
fuit, in quo hostes a tergo sunt mortui, sed
alii contra faciem in eremo sunt inventi. Sic quippe
omnes qui in sancto baptismate tinguntur eorum
peccata praeterita omnia laxantur, quia eis veluti
Aegyptii hostes a tergo moriuntur. Sed in eremo
alios hostes invenimus, quia dum in hac vita vivimus,
priusquam ad promissionis patriam pertingamus,
multae nos tentationes fatigant, et ad terram
<pb n="1162C"/>
viventium tendentibus iter intercludere festinant. Qui
ergo dicit peccata in baptismate funditus non dimitti,
dicat in mari Rubro Aegyptios non veraciter
mortuos. Si autem fatetur Aegyptios veraciter mortuos,
fateatur necesse est peccata in baptismate
funditus mori, quia nimirum plus valet in absolutione
nostra veritas, quam umbra veritatis. In
Evangelio Dominus dicit: <hi>Qui lotus est, non indiget 
 ut lavet, sed est mundus totus <note>(Joan. XIII, 10)</note>
            </hi>. Si
igitur peccata in baptismate funditus minime dimittuntur,
quomodo is qui lotus est mundus est totus?
Totus enim mundus dici non potest, cui de peccato
aliquid remansit. Sed nemo resistit voci Veritatis: <hi>Qui totus est, mundus est totus.</hi> 
 Nihil ergo ei de peccati
sui contagio remanet, quem totum fatetur mundum
<pb n="1162D"/>
ipse qui redemit.</p>
<p>Si qui autem sunt qui dicunt quia de peccato quolibet
triennio poenitentia agenda est, et post triennium
in voluptatibus vivendum, isti adhuc nec praedicamenta
verae fidei, nec sacrae <emph>1132</emph> Scripturae
<pb n="1163A"/>
praecepta noverunt. Contra hos praedicator egregius
Paulus dicit: <hi>Qui seminat in carne sua, de carne et
metet corruptionem <note>(Gal. VI, 8)</note>
            </hi>. Contra hos iterum
dicit: <hi>Qui in carne sunt, Deo placere non possunt <note>(Rom. VIII, 8)</note>
            </hi>.
Ubi discipulis subjungit: <hi>Vos autem
non estis in carne, sed in spiritu.</hi> Hi quippe in carne
sunt, qui in carnalibus voluptatibus vivunt. Contra
hos dicitur: <hi>Neque corruptio incorruptionem possidebit <note>(I Cor. XV, 50)</note>
            </hi>.
Si autem dicunt pauci temporis
poenitentiam contra peccatum debere sufficere, ut
iterum liceat ad peccatum redire, recte eos pastoris
primi percutit sententia, qui ait: <hi>Contigit illis illud
veri proverbii: Canis reversus ad suum vomitum, et
sus lota in volutabro luti <note>(II Petr. II, 21)</note>
            </hi>. Magna est
enim contra peccatum virtus poenitentiae, sed si quis
<pb n="1163B"/>
in eadem poenitentia perseveret. Nam scriptum est: <hi>Qui perseveraverit usque in finem, hic salvus erit 
 <note>(Matth.
X, 22; XXIV, 13)</note>
            </hi>. Hinc rursum scriptum est: <hi>Qui
baptizatur a mortuo, et iterum tangit eum, quid proficit
lavatio ejus <note>(Eccl. XXXIV, 30)</note>
            </hi>? Mortuum quippe est
omne opus perversum, quod pertrahit ad mortem,
quod vita justitiae non vivit. Baptizatur ergo a mortuo,
et iterum tangit eum, qui prava opera quae se
meminit egisse deplorat, sed in eisdem se iterum
post lacrymas implicat. Anima itaque quaelibet ejusdem
mortui lavatione non proficit, quae hoc iterum
faciendo quod planxit, nec per lamenta poenitentiae
ad rectitudinem justitiae exsurgit. Poenitentiam enim
vere agere, est commissa plangere, sed iterum
plangenda declinare.</p>
<p>
            <pb n="1163C"/>Si qui vero sunt qui dicunt quia compulsus quispiam
necessitate, si anathematizaverit, anathematis
vinculo non tenetur, ipsi sibi testes sunt quia Christiani
non sunt. Quia ligamenta sanctae Ecclesiae
vanis se existimant conatibus solvere, ac per hoc
nec absolutionem sanctae Ecclesiae, quam praestat fidelibus,
veram putant, si ligaturas ejus valere non
existimant. Contra quos diutius disputandum non est,
quia despiciendi per omnia et anathematizandi sunt,
ut unde veritatem fallere se credunt, inde in peccatis
suis veraciter ligentur.</p>
<p>Si qui sunt igitur qui sub nomine Christiano haec
quae praediximus errorum capitula aut praedicare audent,
aut taciti apud semetipsos tenere, hos procul
dubio et anathematizavimus et anathematizamus.
<pb n="1163D"/>
Ex omnibus tamen capitulis in eis, sicut praedixi,
<pb n="1164A"/>
qui ad me in urbem regiam venire consueverant,
nullum omnino errorem cujuslibet praedicti capituli
agnovi, sed neque fuisse existimo. Nam si fuisset,
agnovissem. Quia vero sunt multi fidelium qui imperito
zelo succenduntur, et saepe, dum quosdam quasi
haereticos insequuntur, haereses faciunt, eorum infirmitati
consulendum est, et, sicut praedixi, ratione
et mansuetudine sunt placandi. Illis quippe sunt similes
de quibus scriptum est: <hi>Testimonium illis perhibeo,
quod aemulationem Dei habent, sed non secundum
scientiam <note>(Rom. X, 2)</note>
            </hi>. Vestra itaque excellentia
quae in lectione, in lacrymis, atque in eleemosynis
incessabiliter vivit, eorum, sicut petii, imperitiam
placare mansuetis exhortationibus ac responsionibus
debet, ut non solum de semetipsa, sed etiam <emph>1133</emph> 
<pb n="1164B"/>
de illis gloriam aeternae retributionis inveniat. Haec
me vobis dicere nimius amor suasit, quia et in vestra
laetitia me crescere, et in vestra tristitia me existimo
minorari. Omnipotens Deus gratia vos coelesti
custodiat, et salva domni nostri pietate et piissimae
domnae tranquillitate, pro parvulorum dominorum
nutrimento vitam vestram longius extendat.</p>
</div2>

<div2>
          <head>EPISTOLA XLVI. AD ISACIUM JEROSOLYMITANUM EPISCOPUM. <hi>Synodicae illius epistolae respondens, Ecclesiam arcae confert, extra quam salus nulla. Laudat Isacii fidem, quam profitetur suam. Gaudet compressa sub Christianissimo imperatore haereticorum ora. Isacium hortatur ut in Ecclesiis suis compescat simoniam, ac quaedam compescendo, quaedam tolerando jurgia mitiget.</hi> </head>
<p>Gregorius Isacio episcopo Jerosolymitano.</p>
<p>
            <pb n="1164C"/>Servata veritate historiae, quid aliud est quod diluvii
tempore humanum genus extra arcam moritur,
ad vitam vero in arca servatur, nisi hoc quod aperte
nunc cernimus, quia infideles quosque extra Ecclesiam
peccati sui unda perimit, et fideles suos in fide
atque in charitate sanctae Ecclesiae unitas, quasi arcae
compago, custodit? Quae arca videlicet de imputribilibus
lignis compingitur, quia de animabus fortibus
atque in bono suo perseverantibus aedificatur. Et
cum a saeculari vita unusquisque convertitur, quasi
adhuc ligna de montibus succiduntur. Cum vero ad
sanctae Ecclesiae ordinem ad aliorum custodiam deducitur,
quasi de excisis atque compositis lignis ad
servandam vitam hominum arca aedificatur. Quae
profecto arca, cessante diluvio, in monte requievit,
<pb n="1164D"/>
quia hujus vitae corruptione cessante, cum malorum
<pb n="1165A"/>
operum fluctus transierint, in coelesti patria sancta
Ecclesia velut in monte requiescet excelso. In hujus
itaque arcae aedificationem vos currere, relecta fraternitatis
vestrae epistola, rectae fidei compage gaudemus,
magnasque omnipotenti Deo gratias exsolvimus,
qui, et immutatis gregis sui pastoribus, fidem
quam semel sanctis Patribus tradidit etiam post eos
immutabilem custodit. Praedicator autem egregius
dicit: <hi>Fundamentum aliud nemo potest ponere, praeter
id quod positum est, quod est Christus Jesus <note>(I Cor.
III, 11)</note>
            </hi>. Quisquis igitur cum dilectione Dei et
proximi, fidei, quae est in Christo, firmitatem tenet,
eumdem Jesum Christum Dei et hominis filium apud
se a Patre posuit fundamentum. Sperandum ergo est
quia ubi Christus fundamentum est, bonorum quoque
<pb n="1165B"/>
operum sequatur aedificium. Ipsa quoque Veritas
per se dicit: <hi>Qui non intrat per ostium in ovile
ovium, sed ascendit aliunde, ille fur est et latro. Qui
autem intrat per ostium, pastor est ovium <note>(Joan. X, 1)</note>
            </hi>.
Et paulo post subjicit, dicens: <hi>Ego sum ostium.</hi> Ille
ergo ad ovile ovium intrat per ostium, <emph>1134</emph> qui
intrat per Christum. Ipse autem per Christum ingreditur,
qui de eodem Creatore ac Redemptore humani
generis vera sentit et praedicat, praedicata custodit,
culmen regiminis ad officium portandi oneris
suscipit, non ad appetitum gloriae transitorii honoris.
Curae quoque suscepti ovilis solerter invigilat, ne oves
Dei aut perversi homines prava loquentes dilanient,
aut maligni spiritus oblectamenta vitiorum persuadentes
devastent. Sed in his omnibus ipse nos instruat,
<pb n="1165C"/>
qui propter nos homo factus est. Qui dignatus
est fieri quod fecit, ipse et infirmitati meae, et
tuae charitati spiritum sui amoris infundat, atque in
omni sollicitudine et custodia circumspectionis oculum
nostri cordis aperiat.</p>
<p>Quod vero ad sacros ordines rectae fidei viri perducuntur,
eidem omnipotenti Deo sine cessatione
gratiae solvendae sunt, et pro vita piissimi et Christianissimi
domni imperatoris nostri, et tranquillissima
ejus conjuge, et ejus mansuetissima sobole, semper
orandum est, quorum temporibus haereticorum ora
conticescunt, quia etsi eorum corda in insania perversi
sensus ebulliunt, orthodoxi tamen imperatoris
tempore prava quae sentiunt eloqui non praesumunt;
ita ut aperte videamus impleri quod scriptum est:
<pb n="1165D"/>
 <hi>Congregans sicut in utre aquas maris <note>(Psal. XXXII, 7)</note>
            </hi>.
Aqua enim maris sicut in utre congregata est, quia
amara haereticorum scientia quidquid hodie pravum
sentit, in pectore comprimit, et aperte dicere non
praesumit. Tua vero fraternitas spiritaliter edocta
rectam per omnia fidem protulit, et quae quaerenda erant
subtiliter enarravit. Fides itaque vestra fides est nostra.
<pb n="1166A"/>
Ea tenemus quae dicitis, ea dicimus quae tenetis.</p>
<p>Quia vero pervenit ad nos in Orientis Ecclesiis
nullum ad sacrum ordinem nisi ex praemiorum datione
pervenire, si ita esse vestra fraternitas agnoscit,
hanc primam oblationem omnipotenti Deo offerat,
ut a subjectis sibi Ecclesiis errorem simoniacae
haereseos compescat. Nam ut alia taceam, quales esse
in sacris ordinibus poterunt, qui ad hos non merito,
sed praemio provebuntur? Scimus autem quanta animadversione
hanc apostolorum princeps insecutus
est, qui primam damnationis sententiam contra Simonem
protulit, dicens: <hi>Pecunia tua tecum sit in
perditionem, quia donum Dei existimasti pecunia possideri <note>(Act. VIII, 20)</note>
            </hi>.
Ipse quoque Creator ac Redemptor
humani generis Dominus Deus noster cum flagellum
<pb n="1166B"/>
de resticulis fecisset, de templo cathedras
vendentium columbas evertit <note>(Matth. XXI)</note>. Quid est
enim aliud in templo columbas vendere, nisi in
sancta Ecclesia eam per quam Spiritus sanctus datur
ad pretium manus impositionem dare? Sed cathedrae
vendentium columbas eversae sunt, quia
talium sacerdotium in sacerdotio non deputatur.</p>
<p>Praeterea pervenit ad me, quia in ea Ecclesia quae
Neas dicitur, saepe in Jerosolymorum urbe vestrae
Ecclesiae <emph>1135</emph> jurgia nascuntur. Unde sanctitas
vestra debet sollicite cuncta pensare, et quaedam
mansuete corrigere, quaedam vero quae corrigi nequeunt
aequanimiter tolerare. Aperte enim videmus
quod per Psalmistae vocem a sancta Ecclesia dicitur: <hi>Supra dorsum meum fabricaverunt peccatores</hi> 
<pb n="1166C"/> <note>(Psal. CXXVIII, 1, 2)</note>.
In dorso quippe onera portantur.
Supra dorsum ergo nostrum fabricant peccatores,
quando eos quos corrigere non possumus patiendo
portamus. Navis etenim gubernator cum adversari
sibi ventum considerat, quosdam fluctus
directo clavo exsuperat, quosdam vero quos superari
non posse praevidet inflexo cursu prudenter declinat.
Sic itaque sanctitas vestra quaedam compescendo,
quaedam tolerando mitiget, ut in sancta Jerosolymorum
Ecclesia pacem cohabitantium per omnia conservet.
Scriptum quippe est: <hi>Pacem sequimini cum
omnibus, et sanctimoniam, sine qua nemo videbit Deum <note>(Hebr. XII, 14)</note>
            </hi>.
In rixa etenim mentis ipsum lumen
clauditur bonae intentionis. Unde Psalmista dicit: <hi>Turbatus est prae ira oculus meus 
 <note>(Psal. VI, 8)</note>
            </hi>. Et
<pb n="1166D"/>
quid jam in nobis boni operis remanet, si pacem ex
corde perdimus, sine qua Dominum videre non valemus?
Vos itaque ita agite, ut de his quoque qui per
jurgium perire poterant mercedis vestrae lucra colligatis.
Omnipotens Deus dilectionem tuam gratia coelesti
custodiat, et de his qui tibi commissi sunt
 fructum multiplicem ac mensuram supereffluentem ad
<pb n="1167A"/>
aeterna gaudia reportare concedat. <note>(Videl. VII, ep. 32.)</note> </p>
</div2>

<div2>
          <head>EPISTOLA XLVII. AD ANATOLIUM DIACONUM CONSTANTINOPOLITANUM. <hi>Neque Joannem, neque episcopum alium ob corporis infirmitatem deponendum.</hi> </head>
<p>Gregorius Anatolio diacono Constantinopolitano.</p>
<p>Scripsit mihi tua dilectio <note>(Grat. 7, q. 1, c. 1)</note>,
piissimum domnum nostrum reverendissimo fratri
meo Joanni, primae Justinianae episcopo, pro aegritudine
capitis quam patitur, praecipere succedi, ne forte
dum episcopi jura eadem civitas non habet, quod
absit, ab hostibus pereat. Et quidem nusquam canones
praecipiunt ut pro aegritudine episcopo succedatur.
Et omnino injustum est ut si molestia corporis
irruit, honore suo privetur aegrotus. Atque ideo hoc
per nos fieri nullatenus potest, ne peccatum in mea
<pb n="1167B"/>
anima ex ejus depositione veniat. Sed suggerendum
est ut si is qui est in regimine, aegrotat, dispensator
illi requiratur talis qui possit ejus curam omnem
agere, et locum illius in regimine Ecclesiae, ipso non
deposito, conservare, ac in custodia civitatis implere, <emph>1136</emph> 
 ut nec omnipotens Deus offendatur, neque
civitas inveniatur esse neglecta. Si vero idem
reverendissimus Joannes fortasse pro molestia sua
petierit ut ab episcopatus honore debeat vacare, eo
petitionem scripto dante concedendum est. Aliter
autem nos id facere pro omnipotentis Dei timore
omnimodo non valemus. Quod si hoc ita petere
ille noluerit, quod piissimo imperatori placet, quidquid
jubet facere, in ejus potestate est. Sicut novit,
<pb n="1167C"/>
ipse provideat. Nos tantummodo in depositione talis
viri non faciat permisceri. Quod vero ipse fecerit, si
canonicum est, sequimur. Si vero canonicum non est,
in quantum sine peccato nostro valemus portamus. <note>(Cf. Joan. Diac. l. IV, c. 39.)</note> 
</p>
        </div2>

<div2>
          <head>EPISTOLA XLVIII. AD URBICUM ABBATEM. <hi>Inconstantiam ac temeritatem illius increpat. Quis in Lucusiano monasterio abbas, quis praepositus esse debeat, ipse praecipit.</hi> </head>
<p>Gregorius Urbico abbati.</p>
<p>Valde me contristatum dilectio tua cognoscat quod
tantam in congregatione monasterii nostri confusionem
evenisse cognovi, quod dum de ordinando abbate
aliquid in Lucusiano monasterio disponeres,
<pb n="1167D"/>
non unum, sed pene duos abbates fecisti: mane, sicut
<pb n="1168A"/>
audio, Domitium presbyterum, vespere vero latorem
praesentium Bonum servum Dei. Ex qua re
aspicio quam dissoluta sit regula monasterii, dum nec
monachi ejusdem monasterii tibi ad obediendum
parati exstiterint, nec tu constanter aliquid disponere
potuisti. Unde vehementer ingemisco quia aliter
esse monasterium nostrum quam putabam invenio.
Quod ex nulla alia re evenire valuit, nisi quia
tua dilectio in regimine suo inordinata est, nec cum
gravitate aliquid valet disponere; sed modo studet
peccantibus enerviter blandiri, modo inordinate et
extra modum nimie irasci. Nam si semetipsam in
mentis suae ratione tenere potuisset, et ipsa ejus
maturitas haberi in reverentia potuit, et disciplinae
in monasterio ordo servari. Hoc autem factum deterius
<pb n="1168B"/>
puto, quod praedictum Bonum, monachum, de
monasterio quod construxit, sine jussione mea tollere
praesumpsisti, maxime quia nec aetati ejus expedire
suspicor, ut possit in regimine praeesse. Ideoque
volumus ut Domitius presbyter abbas esse Lucusiani
monasterii debeat, eique praepositus Lucifer
monachus fiat, in cujus requiescere solatio valeat.
Ex nostra itaque auctoritate haec te disponere, Deo
adjuvante, praecipimus. Cui dispositioni si quis praesumpserit
ingratus existere, ad nos sine dubio transmittatur.
Acceptis ergo scriptis nostris, fratrem et
coepiscopum nostrum Victorem <emph>1137</emph> ad Lucusianum
monasterium dilectio tua invitet, quatenus ipse
illic missarum solemnia celebrare, et praedictum Domitium
auctore Deo abbatem ordinare debeat; ne
<pb n="1168C"/>
dum tuum consilium sequimur in errorem sicut
caeci ducamur. Nam Catellum monachum in Lucusiano
monasterio praepositum dilectio tua fieri voluerat.
Quod postquam fieri mandavimus, quia monachus
non sit agnovimus. Ex parva enim eulogia,
quam Bonus monachus accepit, partem petendo contentionem
facere in itinere minime timuit. Quod ex
quanta amaritudine cordis descenderit, tua poterit
dilectio scire, si regulam monachorum nosse voluisset.
Ex discipulo autem tuo cognovimus quia tu
qui abbas diceris, esse adhuc monachus nescis. Et
credo quod non disparis mentis sit in hac divisione
 cellerarius etiam Lucifer, quem praepositum fieri
diximus. Sed tolerabilius est antiquiorem fratrem
<pb n="1168D"/>
quam novum et puerum tolerare.
</p>
        </div2>

<div2>
          <head>EPISTOLA XLIX. AD URBICUM ABBATEM. <hi>De Lucusiam monasterii pecunia Petro Tricalitano episcopo det solidos</hi> XL.</head>

<pb n="1169A"/>
<p>Gregorius Urbico abbati.</p>
<p>Dilectio tua praesentia scripta suscipiens de solidis
Lucusiani monasterii, quos apud eum Salerius notarius
noster esse renuntiavit, sine mora vel excusatione
aliqua XL solidos fratri nostro Petro Tricalitano
episcopo dare studeat. Sed et monachis quos
apud se pro eorum salute de oedem monasterio praefatus
frater noster abstulit studii tui sit abbati antefati
Lucusiani monasterii districtius imminere, ut
alimoniam et vestimenta annis singulis exinde
praebere modis omnibus debeat.
</p>
        </div2>

<div2>
          <head>EPISTOLA L. AD ADRIANUM NOTARIUM. <hi>Agathosae maritum suum, nolente ipsa tonsuratum et monachum, reddi jubet.</hi> </head>

<pb n="1169B"/>
<p>Gregorius Adriano notario Panormitano.</p>
<p>Agathosa <note>(Grat. 27, q. 2, c. 21)</note> latrix praesentium
questa est maritum suum contra voluntatem suam in
monasterio Urbici abbatis esse conversum. Quod
quia ad ejusdem abbatis culpam et invidiam non est
dubium pertinere, experientiae tuae praecipimus ut
diligenti inquisitione discutiat, ne forte cum ejus
voluntate conversus sit, vel ipsa se mutare promiserit.
Et si hoc repererit, et illum in monasterio permanere
provideat, et hanc, sicut promisit, <emph>1138</emph> 
mutare compellat. Si vero nihil horum est, nec
quoddam fornicationis crimen, propter quod viro
<pb n="1169C"/>
licet relinquere uxorem, praedictam mulierem commisisse
cognoveris, ne illius conversio uxori relictae
in saeculo fieri possit perditionis occasio, volumus
ut maritum suum illi, vel si jam tonsuratus est,
reddere omni debeas excusatione cessante. Quia
etsi mundana lex praecipit, conversionis gratia,
utrolibet invito, posse solvi conjugium, divina hoc
tamen lex fieri non permittit. Nam, excepta fornicationis
causa, vir uxorem dimittere nulla ratione conceditur,
quia postquam copulatione conjugii viri
atque mulieris unum corpus efficitur, non potest ex
parte converti, et ex parte in saeculo remanere. <note>(Cf.
Joan. Diac. l. IV, c. 41.)</note> 
</p>
        </div2>

<div2>
          <head>EPISTOLA LI. AD UNIVERSOS SICILIAE EPISCOPOS. <hi>Adversus imminentem hostium invasionem binas per hebdomadam litanias indicant, et fideles a saeculari perversitate dehortentur.</hi> </head>

<pb n="1169D"/>
<p>Gregorius universis episcopis Siciliae.</p>
<p>
            <pb n="1170A"/>Super afflictiones et gemitus quos annosa hic continuatione
de hostibus sustinemus major nos metus
excruciat, quod inimicos nostros omni annisu ad Siciliae
invasionem cognoscimus festinare. Sed ne haec
illis molientibus prosperitatem multitudo nostrorum
praebeat peccatorum, toto nos corde ad Redemptoris
nostri remedia conferamus, et quibus resistere
virtute non possumus, lacrymis obviemus. Nam quid
vobis cavendum, quidve sit vehementius formidandum,
ex istius provinciae debetis desolatione colligere.
Itaque hortor, fratres charissimi, ut omni hebdomada
quarta et sexta feria litaniam inexcusabiliter
indicatis, et contra barbaricae crudelitatis
incursus supernae protectionis auxilium imploretis.
Sed ut ad aures Dei viam precibus faciatis, vigilantius
<pb n="1170B"/>
studendum est ut voces actibus adjuventur; nam
inanis fit oratio, ubi prava est actio. Quia igitur
quanto immane cernitis imminere periculum, tanto
simul omnes in fletu debetis et gemitu occupari, filios
vestros a saeculari perversitate, sacerdotali
quamprimum adhortatione compescite. Discant injusta
contemnere, et quae Deo placita sunt amare,
ut illos possitis habere ad impetrandam divinae misericordiae
gratiam adjutores, ne si neglexeritis, actio
eorum preces orationum superet, et saevientis inimici
gladius, quod absit, resecet quos monentis verba non
corrigunt. Deus autem noster justus et pius est, et
sicut perseverantibus in pravitate districtus est, ita
conversis misericors. Ad ipsum ergo <emph>1139</emph> tota
mente contriti cordis ejulatione curramus, ab ipso
<pb n="1170C"/>
ereptionis nostrae solatia postulemus. Qui quoniam
benignus et mitis est, si nos a malis nostris emendatos
sua viderit mandata diligere, et hic nos potens
est ab hoste defendere, et in futuro aeterna nobis
gaudia praeparare. <note>(Cf. Joan. Diac. l. IV, c. 53.)</note> 
</p>
        </div2>

<div2>
          <head>EPISTOLA LII. AD DONUM MESSANENSEM EPISCOPUM. <hi>Id compleatur quod Placidum inter et Messanensis Ecclesiae actores judicatum est.</hi> </head>
<p>Gregorius Dono episcopo Messanensi.</p>
<p>Nullus unquam contentionibus finis imponitur, si
impleri ea quae judicata fuerint differantur. Filius
itaque noster Placidus, vir magnificus, questus est
<pb n="1170D"/>
nobis ea quae inter eum et actores Ecclesiae vestrae
Dei judicio definita sunt fraternitatem vestram nolle
complere. Quod si ita est miramur, ut dum quieti
vestrae vos deceat studere, contentionis vobis scrupulum
reservetis. Proinde scriptis vos praesentibus
<pb n="1171A"/>
adhortamur ut subtiliter requirere debeatis. Et si
quid minus impletum est, si tamen nihil est quod
juste possit obsistere, sine discordia compleatur;
quatenus nec supradictus magnificus vir se queratur
irrationabiliter fatigari, nec vos contra ordinis
vestri propositum videamini despexisse quod justum
est. Datum mense Junii, indict. 4.
</p>
        </div2>

<div2>
          <head>EPISTOLA LIII. AD ADRIANUM NOTARIUM. <hi>Incantatores et sortilegos insequi pergat.</hi> </head>
<p>Gregorius Adriano notario.</p>
<p>Pervenit ad nos <note>(Grat. 26, q. 5, c. 8)</note> quod quosdam
 incantatores atque sortilegos fueris insecutus.
Et omnino nobis sollicitudinem zelumque tuum gratum
fuisse cognoscas; sed moleste tulimus quod te
<pb n="1171B"/>
dubitare ne ab eis nobis contra experientiam tuam
subripi potuisset didicimus, cum certus esse ac scire
debueris hoc tibi apud nos ad commendationem
magis proficere, non ad culpam ascribi. Et ideo studii
tui sit sollicite quaerere, et quoscunque hujusmodi
inimicos Christi inveneris, ita districta ultione
corrigere, ut et nos de experientia tua melius debeamus
habere judicium, et Deo nostro te, quod
maxime studendum est, valeas commendare.
</p>
        </div2>

<div2>
          <head>EPISTOLA LIV. AD DESIDERIUM GALLIAE EPISCOPUM. <hi>Quod episcopus grammaticam artem docere non debeat. Quos cum Laurentio et Mellito mittit in Britanniam monachos commendat.</hi> </head>
<p>
            <pb n="1171C"/>Gregorius Desiderio episcopo Galliae.</p>
<p>Cum multa nobis bona de vestris fuissent studiis
nuntiata <note>(Grat., dist. 86, c. 5)</note>, ita cordi nostro nata
est laetitia, <emph>1140</emph> ut negare ea quae sibi fraternitas
vestra concedenda poposcerat minime pateremur.
Sed post hoc pervenit ad nos, quod sine verecundia
memorare non possumus, fraternitatem tuam grammaticam
quibusdam exponere. Quam rem ita moleste
suscepimus, ac sumus vehementius aspernati, ut ea
quae prius dicta fuerant in gemitum et tristitiam
verteremus, quia in uno se ore cum Jovis laudibus
Christi laudes non capiunt. Et quam grave nefandumque
sit episcopis canere quod nec laico religioso
conveniat, ipse considera. Et quamvis dilectissimus
filius noster Candidus presbyter postmodum veniens
<pb n="1171D"/>
hac de re subtiliter requisitus negaverit, atque conatus
<pb n="1172A"/>
vos fuerit excusare, de nostris tamen adhuc
animis non recessit quia quanto exsec abile est hoc
de sacerdote enarrari, tanto utrum ita necne sit districta
et veraci oportet satisfactione cognosci. Unde
si post hoc evidenter ea quae ad nos perlata sunt
falsa esse claruerint, nec vos nugis et saecularibus
litteris studere constiterit, Deo nostro gratias agimus,
qui cor vestrum maculari blasphemis nefandorum
laudibus non permisit, et de concedendis quae poscitis
securi jam et sine aliqua dubitatione tractabimus.
Monachos vero quos una cum dilectissimo filio
nostro Laurentio presbytero et Mellito abbate ad
reverendissimum fratrem et coepiscopum nostrum
Augustinum transmisimus vobis in omnibus commendamus,
ut, fraternitate vestra solatiante, nulla
<pb n="1172B"/>
illos ad proficiscendum mora valeat impedire. <note>(Cf.
Joan. Diac. l. III, c. 53.)</note> 
</p>
        </div2>

<div2>
          <head>EPISTOLA LV. AD VIRGILIUM ARELATENSEM EPISCOPUM. <hi>Ut synodus ad eradendam simoniam cogatur insistat. Serenum episcopum a pravorum hominum societate cohibeat. Monachos ad Augustinum euntes habeat commendatos.</hi> </head>
<p>Gregorius Virgilio episcopo Arelatensi.</p>
<p>Cum divinae lectionis testimonio idolorum servitus
avaritia nuncupetur, quo studio de templo Dei sit
pellenda cognoscitur, et a quibusdam sacerdotibus,
quod gementes dicimus, non cavetur. Tenet
enim captivum cor saeva cupiditas, et licitum suadet
esse malum quod imperat, atque id agit, ut uno eodemque
<pb n="1172C"/>
gladio et dantem et accipientem interimat.
Quis igitur post hoc locus contra avaritiam tutus
esse praevaleat, si Dei illi a pravis sacerdotibus aperiatur
Ecclesia? Quando ovium septa inviolata custodiat,
qui intrare lupum invitat? Proh nefas! manus
illicito munere polluit, et alios se benedictione
credit erigere, cum ipse jam sit propria iniquitate
substratus, et sua nihilominus ambitione captivus.
Hujus ergo mali rapacitas, quia arcem vestrae mentis
nunquam intraverit, et innoxias habere vos manus
de ordinationibus perhibetis, omnipotenti Deo
gratias agite, et tanto ei vos debitores esse cognoscite,
quanto illaesi ab hujus morbi contagio eo custodiente
mansistis. Sed haec vobis minus quam
poterant bona proficiunt, si hoc et in aliis sollicite
<pb n="1172D"/> <emph>1141</emph> 
 non vetastis. Sicut autem in te istud tibi
<pb n="1173A"/>
malum displicuit, ita hoc et in fratre zelari debueras.
Nam dum divina praecepta nos moneant proximos
sicut nos ipsos debere diligere, non parvae culpae
est despicere, et quod sibi quisque metuit, aliis
non timere. Vel nunc ergo, dilectissime frater, da
operam ut quod a correptione quiescendo in aliis
perdidisti resarcias, et ab hac quos potueris pravitate
compescas, atque ut synodus ad eradendam
ipsam haeresim congregari possit insiste, quatenus
cum dilectionis vestrae mercede melius ab omnibus
caveatur quod, auctore Deo, omnium fuerit constitutione
damnatum.</p>
<p>Pervenit praeterea ad nos <note>(Grat. 2, q. 7, c. 59)</note> fratrem
et coepiscopum nostrum Serenum Massiliensem pravos
homines omnino in societatem suam recipere, ita
<pb n="1173B"/>
denique ut presbyterum quemdam, qui post lapsum
in suis adhuc dicitur iniquitatibus volutari, familiarem
habeat. Quod a vobis subtiliter requirendum
est. Et si ita constiterit, curae vobis sit nostra hoc
sic vice corrigere, ut et qui talem recipit, non familiaritate
fovere, sed discat potius ultione comprimere;
et qui receptus est, idem discat cum lacrymis peccata
diluere, non iniquitatem in immunditiis cumulare.</p>
<p>Monachos vero quos ad reverendissimum fratrem
et coepiscopum nostrum Augustinum transmisimus
fraternitas vestra habeat in omnibus commendatos;
et ita eis ad proficiscendum solatiari studeat, atque
concurrere, ut vobis sibi opitulantibus celeriter, Deo
protegente, quo directi sunt valeant perexire.
</p>
        </div2>

<div2>
          <head>EPISTOLA LVI. AD AETHERIUM EPISCOPUM LUGDUNENSEM. <hi>Ut insistat ad synodum cogendam. De privilegiis Ecclesiae suae mittat exemplaria. Irenaei scripta non inveniri. Commendat monachos ad Augustinum in Angliam missos.</hi> </head>

<pb n="1173C"/>
<p>Gregorius Aetherio episcopo Galliae.</p>
<p>Epistolarum vestrarum plena venerabili gravitate
locutio ita sibi cordis nostri fixit affectum, ut mutuum
semper libeat miscere sermonem, quatenus et
si corporali vestra praesentia frui non valemus, nil
sibi contra nos absentia hoc intercurrente valeat
commercio vindicare. Quantus namque in vobis ecclesiastici
ordinis amor eniteat, quanta sit dilectio
disciplinae, quantum observantiae studium salubrium
decretorum, ex illo quod nostram submisse et omnino
<pb n="1174A"/>
libenter adhortationem accipitis, et servandam inviolabiliter <emph>1142</emph> 
 praedicatis, ostenditis. Quia igitur
ad aliorum emendationem promptum cor geritis,
et vetustatis malum libera, sicut decet, voce damnatis,
postquam et aliis fratribus coepiscopisque nostris
ipsa voluntas est, oportet ut unanimes contra
dominicos hostes insurgere, et avaritiam de domo
Dei synodali debeatis definitione projicere. Nihil in
dandis ecclesiasticis ordinibus auri saeva fames inveniat,
nil blandimenta subripiant, nil gratia conferat:
 honoris praemium vita sit, provectus incrementum
modestia, ut obtinente hujusmodi observantia,
et indignus qui praemiis quaerit ascendere judicetur,
et digne cui bonum testimonium actio perhibet
honoretur. Haec vobis, dilectissime frater, cura sit,
<pb n="1174B"/>
haec animis vestris sollicitudo semper invigilet, ut et
zelum quem litteris ostenditis cordis vestri testem
esse opere demonstretis. Itaque assidue instanterque
ad congregandam synodum imminete; et ita vos
enixius exhibete, ut nominis dignitatem officii administratione
compleatis.</p>
<p>De eo vero quod Ecclesiae vestrae concedendum ex
antiqua consuetudine deposcitis, requiri in scrinio
fecimus, et nihil inventum est. Unde nobis epistolas
quas vos dicitis habere transmittite, ut ex eis quid
concedendum est colligamus.</p>
<p>Gesta vero vel scripta beati Irenaei jam diu est
quod sollicite quaesivimus, sed hactenus ex eis inveniri
aliquid non valuit.</p>
<p>Praeterea fraternitas vestra monachos quos ad reverendissimum
<pb n="1174C"/>
fratrem et coepiscopum nostrum
Augustinum direximus habere studeat in omnibus
commendatos, suamque illis charitatem propter
Deum exhibeat; atque illis ita studio sacerdotali obnixe
concurrat, et suo eos solatio ad agendum iter
adjuvare festinet, ut dum nulla eis illic res morandi
causas intulerit, et hi celerius pergere, et vos mercedem
de praestitis invenire possitis. Datum die 10
Julii, indict. 4. <note>(Vid. sup. epist. 49.)</note> </p>
</div2>

<div2>
          <head>EPISTOLA LVII. AD ARIGIUM EPISCOPUM VAPINCENSEM. <hi>Damnandae in concilio simoniae operam impendat. Faveat monachis ad Augustinum euntibus.</hi> </head>
<p>Gregorius Arigio episcopo Galliarum.</p>
<p>
            <pb n="1175A"/>Cum in fraterna dilectione unum cor, unus sit
animus, sicut in alterius prosperis mens laetatur, ita
in adversis affligitur, quia in utroque particeps
esse lege charitatis astringitur. <emph>1143</emph> Atque ideo
major nos de tristitia vestra moeror invaserat, ne
fortasse prolixi luctus afflictio assiduo cor vestrum
dolore pulsaret, et vitam gemitibus oneraret. Sed,
susceptis charitatis vestrae epistolis, optato sumus
gaudio consolati, atque omnipotenti Deo gratias egimus,
 quia et unanimitatem vestram incolumem, et
animum ad consolationem rediisse cognovimus. Nec
enim aliter de vobis fuerat aestimandum, nisi quia
quidquid adversitatis esset sacerdotali sine dubio
patientia vinceretis.</p>
<p>Qualiter praeterea in abscindenda simoniaca haeresi
<pb n="1175B"/>
fraternitatis vestrae zelus olim exarserit, bene
recolimus. Unde hortamur ut, operam studiosius
impendentes, districta inter alia quae scripsimus,
concilii definitione damnetur; quatenus dum voluntatis
nostrae intentio sollicitudinis vestrae fuerit ope
completa et omnipotenti Deo oblationem gratissimam
de vitiorum correptionibus offeratis, et aliorum
<pb n="1176A"/>
aedificationem qualiter in vobis pastoralis officii
cura fulgeat ostendatis. Experientia autem vitae
vestrae nos provocat, quam valde multis praeeminere
cognovimus, ut de vobis hac in re grande solatium
praesumamus. Et ideo favorem vestrum sicut Deo
auctore coepistis explete, ut bona quae in vobis recta
intentione coepta sunt, juvante Deo Creatore omnium
rectius impleantur.</p>
<p> <emph>1144</emph> Praeterea monachis quos ad reverendissimum
fratrem et coepiscopum nostrum Augustinum
transmisimus, charitatem suam fraternitas vestra,
ut consuevit, impendat; et ita eis tam per se quam
per alios quos potuerit ad proficiscendum solatiari
studeat, ut dum vobis providentibus nullas illic difficultates
vel moras habuerint, et nos quod de vobis
<pb n="1176B"/>
confidimus sentiamus, et Deus vobis omnipotens pro
conversione animarum, pro quibus transmissi sunt,
suam gratiam recompenset.
</p>
        </div2>

<div2>
          <head>EPISTOLA LVIII. AD DIVERSOS EPISCOPOS GALLIAE. <hi>Commendat monachos in Angliam ad Augustinum euntes.</hi> </head>
<p>Gregorius, Mennae Telonae, Sereno Massiliae,
<pb n="1177A"/>
Lupo Cabilloni, Aigulfo Mettis, Simplicio Parisiis,
 Melantio Rotomo, et Licinio, episcopis Francorum
a paribus.</p>
<p>Licet fraternitatem vestram suscepti officii cura
commoneat, ut religiosis viris, et praecipue in causa
animarum laborantibus, omni debeat adnisu concurrere,
non tamen ab re est, si sollicitudinem vestram
epistolarum nostrarum sermo pulsaverit, <emph>1145</emph> 
 quia sicut ignis aura flante fit grandior, ita bonae
mentis studia commendatione proficiunt. Quia igitur,
<pb n="1178A"/>
Redemptoris nostri gratia cooperante, tanta de Anglorum
gente ad Christianae fidei gratiam multitudo
convertitur, ut reverendissimus communis frater et
coepiscopus noster Augustinus eos qui secum sunt ad
hoc opus exsequendum per diversa loca asserat non
posse sufficere, aliquantos ad eum monachos cum
dilectissimis et communibus filiis Laurentio presbytero,
et Mellito abbate praevidimus transmittendos.
Et ideo fraternitas vestra eis charitatem quam decet
exhibeat, atque ita illis ubicunque necesse fuerit auxiliari
<pb n="1179A"/>
festinet, quatenus dum vobis opitulantibus nullas
illic remorandi causas habuerint, et ipsi vestra
se relevatos consolatione congaudeant, et vos solatiorum
exhibitione in causa pro qua directi sunt possitis
participes inveniri.
</p>
        </div2>

<div2>
          <head>EPISTOLA LIX. AD THEODERICUM FRANCORUM REGEM. <hi>Hortatur ad synodum convocandam, et monachos eosdem commendat.</hi> </head>
<p>Gregorius Theoderico regi Francorum.</p>
<p>Excellentiae vestrae index cordis epistola, quanta
in vobis fulgeat cum regia potestate prudentia, ita
luculenti copia sermonis edocuit, ut dubium esse
non valeat quidquid laudabile de vobis fama narraverit.
<pb n="1179B"/>
Et quoniam adhortationem nostram adeo regiis
animis per laudis praedicamenta placuisse signastis,
ut quidquid ad Dei nostri cultum, quidquid ad
Ecclesiarum reverentiam, quidquid ad honorem
pertinere cognoscitis sacerdotum, et studiose statui,
et velitis in omnibus custodiri, iterata vos pro vestra
magis mercede adhortatione pulsamus, ut congregari
synodum jubeatis, et, sicut dudum scripsimus,
corporalia in sacerdotibus vitia et simoniacae haereseos
pravitatem omnium episcoporum definitione
damnari, atque de regni vestri amputari finibus
faciatis, <emph>1146</emph> nec plus illic pecuniam obtinere
quam praecepta dominica permittatis. Nam <note>(Grat. 1,
q. 1, c. 20)</note> cum omnis avaritia idolorum sit servitus,
quisquis hanc et maxime in dandis ecclesiasticis
honoribus vigilanter non praecavet, infidelitatis perditioni
<pb n="1179C"/>
subjicitur, etiamsi tenere fidem quam negligit
videatur. Sicut ergo contra exteriores hostes, ita
quoque contra interiores animarum adversarios
studete esse solliciti, ut per hoc quod Dei nostri
inimicis fideliter repugnatis, et hic feliciter ipsius
protectione regnetis, et ad aeterna postmodum gaudia
ejus duce gratia veniatis.</p>
<p>Quanta praeterea bona reverendissimo fratri et
coepiscopo nostro Augustino ad Anglorum gentem
proficiscenti excellentia vestra praebuerit, revertentes
ab eo quidam monachi retulerunt. Unde, uberes
gratias referentes, petimus ut his quoque monachis
qui ad eum directi sunt suffragia vestra copiosius
praebere atque eos ad proficiscendum juvare dignemini,
ut quanto beneficia vestra eis amplius exhibetis,
<pb n="1180A"/>
tanto majorem vicissitudinem ab omnipotente
Deo, cui serviunt, exspectetis.</p>
</div2>

<div2>
          <head>EPISTOLA LX, AD THEODEBERTUM FRANCORUM REGEM. <hi>Hortatur ad synodum congregandam et eosdem commendat monachos.</hi> </head>
<p>Gregorius Theodeberto regi Francorum.</p>
<p>Qui paternae adhortationis verba libenti animo
suscipit, et sinu cordis amplectitur, emendatorem se
vitiorum fore procul dubio profitetur. Ex qua re
satis nos excellentiae vestrae certos reddit absoluta
promissio. Nam ejus quem idoneum ad solvendum
esse cognoscimus verba pro pignore retinemus.
Itaque excellentia vestra, Dei nostri mandatis inhaerens,
studium ad congregandam synodum pro sua
<pb n="1180B"/>
mercede adhibere dignetur, ut omne a sacerdotibus
corporale vitium, et simoniaca haeresis, quae prima
in Ecclesiis iniqua ambitione surrexit, potestatis
vestrae <emph>1147</emph> imminente censura, concilii definitione
tollatur, et abscissa radicitus amputetur, ne si
plus illic aurum quam Deus diligitur, qui modo tranquillus
in suis praeceptis despicitur iratus in vindicta
postmodum sentiatur. Et haec quidem quia pro vobis
loquimur, idcirco imminere saepius non cessamus,
ut prodesse excellentissimis ac dulcissimis filiis
nostris vel importunitate possimus. Nam regno vestro
per omnia proficit, si quod contra Deum in illis
partibus geritur emendatione vestrae excellentiae corrigatur.</p>
<p>Quanta praeterea bona proficiscenti ad Anglorum
<pb n="1180C"/>
gentem reverendissimo fratri et coepiscopo nostro
Augustino excellentia vestra impenderit, referentibus
quibusdam monachis qui ab eo reversi sunt cognovimus.
De qua re maximas gratias exsolventes, petimus
ut et monachis praesentium portitoribus, quos
ad eumdem fratrem nostrum direximus, vestra
uberius beneficia ministretis, quatenus dum vobis
patrocinantibus nullas illic difficultates invenerint,
sed coeptum iter facile, Christo adjuvante, peregerint,
uberiorem mercedis vestrae fructum ante Dei nostri
oculos faciatis.</p>
</div2>

<div2>
          <head>EPISTOLA LXI. AD CLOTARIUM FRANCORUM REGEM. <hi>Monachos ad Augustinum euntes commendat. Hortatur ad cogendam synodum adversus simoniacos.</hi> </head>
<p>Gregorius Clotario regi Francorum.</p>
<p>
            <pb n="1181A"/>Inter tot curas et sollicitudines, quas pro subjectarum
vobis gentium regimine sustinetis, existere
vos in causa Dei laborantibus adjutores, eximiae
laudis et magnae mercedis est. Et quia tales vos
bonis praecedentibus ostendistis, ut praesumere de
vobis meliora possimus, petere quae pro mercede
vestra sunt libentissime provocamur. Quidam igitur
qui cum reverendissimo fratre et coepiscopo nostro
Augustino ad Anglorum gentem perrexerant, revertentes,
quanta eumdem fratrem nostrum excellentia
vestra in praesentia positum charitate refecerit,
quantisque suffragiis proficiscentem adjuverit,
narraverunt. Sed quia illorum Deo nostro opera
grata sunt semper qui a bonis quae coeperint non
recedunt paterno affectu salutantes, petimus ut
<pb n="1181B"/>
monachos praesentium portitores, quos ad praedictum
fratrem nostrum una cum dilectissimis filiis nostris
Laurentio presbytero et Mellito abbate transmisimus,
habeatis peculiariter commendatos. Et quidquid
illi ante exhibuistis, his quoque ad laudis
vestrae cumulum uberius impendatis, quatenus dum
vobis providentibus coeptum sine mora iter expleverint,
bonorum vestrorum omnipotens Deus recompensator
existat, atque vobis et in prosperis custos,
et in adversitatibus sit adjutor.</p>
<p>Praeterea pervenit ad nos quod sacri illic ordines
cum datione pecuniae conferantur. Et vehementer
affligimur, si ad Dei dona non meritis acceditur, <emph>1148</emph> 
 sed praemiis prosilitur. Et quia haec simoniaca
haeresis, prima in Ecclesia surgens, apostolorum
<pb n="1181C"/>
est auctoritate damnata, petimus ut pro mercede
vestra congregari synodum faciatis; quatenus
omnium sacerdotum definitione compressa et radicitus
amputata, nullas illic vires de caetero in periculum
animarum inveniat, nec ulterius sub qualibet
excusatione permittatur exsurgere, ut tanto vos
omnipotens Deus noster contra adversarios vestros
exaltet, quanto vos in suis mandatis zelum habere,
et pro animarum salute quae hujus fuerant sceleris
gladio periturae viderit cogitare.</p>
</div2>

<div2>
          <head>EPISTOLA LXII. AD BRUNICHILDEM FRANCORUM REGINAM. <hi>Monachos in Britanniam euntes commendat.</hi> </head>
<p>Gregorius Brunichildae reginae Francorum.</p>
<p>Gratias omnipotenti Deo referimus qui, inter caetera
<pb n="1181D"/>
pietatis suae dona quae excellentiae vestrae largitus
est, ita vos amore Christianae religionis implevit,
ut quidquid ad animarum lucrum, quidquid ad
propagationem fidei pertinere cognoscitis, devota
mente et pio operari studio non cessetis. Quanto
autem favore quantaque opitulatione excellentia
vestra reverendissimum fratrem et coepiscopum
nostrum Augustinum proficiscentem ad Anglorum
gentem adjuverit, nec ante silentio fama conticuit,
et postea quidam ab eo ad nos monachi redeuntes
<pb n="1182A"/>
subtiliter retulerunt. Et quidem haec de Christianitate
vestra mirentur alii, quibus adhuc beneficia
vestra minus sunt cognita; nam nobis, quibus experimentis
jam nota sunt, non mirandum est, sed
gaudendum, quia per hoc quod aliis impenditis, vos
juvatis. Qualia igitur, quantaque in conversione
suprascriptae gentis Redemptor noster fuerit miracula
operatus, excellentiae vestrae jam notum est.
Ex qua re magnam vos oportet habere laetitiam,
quia majorem sibi partem hac in re praestitorum
vestrorum solatia vindicant, cujus post Deum auxiliis
verbum illic praedicationis innotuit. Nam qui
alterius bonum adjuvat, suum facit. Sed ut mercedis
vestrae magis magisque sit fructus uberior, petimus
ut monachis praesentium portitoribus, quos cum
<pb n="1182B"/>
dilectissimis filiis nostris Laurentio presbytero, et
Mellito abbate ad praedictum reverendissimum fratrem
et coepiscopum nostrum, pro eo quod illos qui
secum sunt sufficere sibi dicit non posse, transmisimus,
patrocinii vestri suffragia benignius ministretis,
atque ita eis in omnibus adesse dignemini, quatenus
dum bonis excellentiae vestrae initiis meliora successerint,
et nullas illic moras vel difficultates invenerint,
tanto erga vos ac dulcissimos nobis nepotes
vestros Dei nostri misericordiam provocetis, quanto
pro ejus vos amore in hujusmodi causis misericorditer
exhibetis.
</p>
        </div2>

<div2>
          <head> <emph>1149</emph> EPISTOLA LXIII. AD BRUNICHILDEM FRANCORUM REGINAM. <hi>Ut ad evellendam simoniam synodum congregari praecipiat.</hi> </head>

<pb n="1182C"/>
<p>Gregorius Brunichildae reginae Francorum.</p>
<p>Quanta in vobis bona divino munere sint collata,
quantaque vos supernae gratiae pietas impleverit, inter
caetera vestrorum testimonia meritorum, illud
etiam cunctis patenter insinuat, quia et effera corda
gentilium providi gubernatis arte consilii, et regiam,
quod majoris adhuc laudis est, ornatis sapientia potestatem.
Et quoniam sicut multis in utroque gentibus
eminetis, ita quoque eas fidei sinceritate praecellitis,
magnam de vobis in emendandis illicitis
fiduciam capimus. Nam qualiter adhortationem nostram
excellentia vestra amplexa sit, quantaque
eamdem devotione gestiat adimplere, scriptorum
vestrorum emissa dudum pagina testis est. Sed quia
<pb n="1182D"/>
ipse bonarum mentium esse consuevit adjutor, qui
etiam earum largitor est, confidimus quod tanto
propitius causas vestras sua pietate disponat, quanto
ipse de sua vos videt esse causa sollicitas. Facite
quod Dei est, et Deus faciet quod vestrum est. Itaque
synodum congregari praecipite, et peccatum
simoniacae haeresis de regno vestro inter alia, sicut
antea scripsimus, definitione concilii studiosius
prohibete. Sacrificium Deo, devicto interiori hoste,
offerte, ut exteriores adversarios, ipso adjuvante,
<pb n="1183A"/>
vincatis; et quale vos contra inimicos ipsius studium
gesseritis, talem illum in vestro juvamine sentiatis.
Mihi autem credite, quia, sicut jam experimento multorum
didicimus, in damno expenditur quidquid
cum peccato congregatur. Si vultis igitur nihil injuste
perdere, <emph>1150</emph> summopere studete de injustitia
nihil habere. In terrenis etenim rebus semper causa
damni est origo peccati. Vos itaque si eminere adversantibus
gentibus vultis, si eis, auctore Deo, victrices
existere festinatis, ejusdem omnipotentis Dei
cum tremore praecepta suscipite, ut ipse pro vobis
contra adversarios vestros pugnare dignetur, qui per
sacrum eloquium pollicitus est, dicens: <hi>Dominus
pugnabit pro vobis, et vos tacebitis <note>(Exod. XIV, 14)</note>
            </hi>.
</p>
        </div2>

<div2>
          <head> EPISTOLA LXIV. AD AUGUSTINUM ANGLORUM EPISCOPUM. <hi>Ad varia dubia, de quibus ab Augustino consultus fuerat, respondet.--1. De quadripartita bonorum ecclesiasticorum divisione.--2. De clericis post clericatum uxorem ducentibus.--3. De diversis consuetudinibus diversarum Ecclesiarum non improbandis.--4. De poenitentia furum et restitutione ecclesiasticarum rerum.--5. Duo fratres possunt contrahere cum duabus sororibus.--6. Qui sunt in contrahendo prohibiti gradus consanguinitatis et affinitatis.--7. Neophyti in gradu prohibito juncti, nec separandi sunt, nec sacra communione privandi, sed admonendi ut abstineant.--8. Quot sunt necessarii episcopi in episcopi consecratione.--9. Qualiter metropolitanus in aliena provincia se habere debeat.--10. Quod mulier praegnans et puer natus possit baptizari. Quae menstrua patitur ab ecclesiae ingressu non prohibetur, sed post concubitum conjuges ab ecclesiae ingressu se abstinere debent.--11. Quando nocturna pollutio celebrationem et communionem impediat.</hi> </head>

<pb n="1183B"/>
<p>
            <pb n="1183C"/> Incipit epistola de expositione diversarum rerum
<pb n="1184A"/>
beati Gregorii papae urbis Romae, quam transmisit
 in Saxoniam transmarinam ad Augustinum, quem
ipse pro se ad praedicandum misit.</p>
<p>
            <emph> <hi>Prima interrogatio Augustini.</hi> </emph>
          </p>
<p> Quaero, pater beatissime, de episcopis qualiter
cum suis clericis conversentur. Vel de his quae fidelium
oblationibus accedunt ad altaria, et quantae
debeant fieri portiones, et qualiter episcopus agere
in Ecclesia debeat.</p>
<p>
            <emph> <hi>Responsio sancti Gregorii papae urbis Romae.</hi> </emph>
          </p>
<p> Sacra Scriptura testatur, quam te bene nosse
non dubium est, et specialiter beati Pauli ad Timotheum
epistolae, in quibus eum erudire studuit qualiter
in domo Dei conversari debuisset. Mos autem
apostolicae sedis est <note>(Grat. 12, q. 2, c. 30)</note> ordinatis
<pb n="1184B"/>
episcopis praeceptum tradere, ut de omni stipendio
quod accedit quatuor fieri debeant portiones. <emph>1151</emph> 
Una videlicet episcopo et familiae ejus propter hospitalitatem
et susceptionem, alia clero, tertia vero
pauperibus, quarta ecclesiis reparandis. Sed quia tua
fraternitas <note>(Grat. 12, q. 8, c. 8)</note>, monasterii regulis
erudita, seorsum vivere non debet a clericis suis
in Ecclesia Anglorum, quae auctore Deo nuper ad
fidem perducta est, hanc debet instituere conversationem
quae in initio nascentis Ecclesiae fuit Patribus
nostris, in quibus nullus eorum ex his quae possidebant
aliquid suum esse dicebat, sed erant illis
omnia communia <note>(Act. IV)</note>.</p>
<p>
            <emph> <hi>Secunda interrogatio Augustini.</hi> </emph>
          </p>
<p>
            <pb n="1184C"/> Opto enim doceri an clerici continere non valentes,
possint contrahere; et si contraxerint, an debeant
ad saeculum redire.</p>
<p>
            <emph>
              <pb n="1185A"/> <hi>Responsio beati Gregorii papae.</hi> </emph>
          </p>
<p>Si qui vero sunt clerici extra sacros ordines constituti <note>(Grat. dist. 32, c. 3)</note>,
qui se continere non
possunt, sortiri uxores debent, et stipendia sua exterius
accipere, quia et de eisdem Patribus, de
quibus praefati sumus, novimus scriptum quod dividebatur
singulis prout cuique opus erat. De eorum
ergo stipendio cogitandum atque providendum est,
et sub ecclesiastica regula sunt tenendi, ut bonis
moribus vivant, et canendis psalmis invigilent, et ab
omnibus illicitis cor et linguam et corpus Deo auctore
<pb n="1186A"/>
conservent. Communi autem vita viventibus, jam
de faciendis portionibus, vel exhibenda hospitalitate,
et adimplenda misericordia, nobis quid erit loquendum?
cum omne quod superest necessitatibus, in
causis piis ac religiosis <emph>1152</emph> erogandum est, Domino
 et magistro omnibus dicente: <hi>Quod superest,
date eleemosynam, et ecce omnia munda sunt vobis <note>(Luc. XI, 41)</note>
            </hi>.</p>
<p>
            <emph> <hi>Tertia interrogatio Augustini.</hi> </emph>
          </p>
<p>Cum una sit fides, cur sunt Ecclesiarum consuetudines
<pb n="1187A"/>
tam diversae; et altera consuetudo missarum
est in Romana Ecclesia, atque altera in Galliarum
Ecclesiis tenetur?</p>
<p>
            <emph> <hi>Responsio beati Gregorii papae.</hi> </emph>
          </p>
<p>Novit fraternitas tua <note>(Grat. dist. 12, c. 10)</note> Romanae
Ecclesiae consuetudinem, in qua se meminit
enutritam. Sed mihi placet ut sive in Romana, sive
in Galliarum, sive in qualibet Ecclesia aliquid invenisti
quod plus omnipotenti Deo possit placere, sollicite
eligas, et in Anglorum Ecclesia, quae adhuc
 in fide nova est, institutione praecipua quae de
multis Ecclesiis colligere potuisti, infundas. Non
enim pro locis res, sed pro rebus loca nobis amanda
sunt. Ex singulis ergo quibusque Ecclesiis quae pia,
quae religiosa, quae recta sunt elige, et haec quasi in
<pb n="1187B"/>
fasciculum collecta apud Anglorum mentes in consuetudinem
depone.</p>
<p>
            <emph> <hi>Quarta interrogatio Augustini.</hi> </emph>
          </p>
<p>Obsecro, edisseras mihi quid pati debeat, si quis
aliquid de ecclesia furto abstulerit.</p>
<p>
            <emph> <hi>Responsio beati Gregorii Papae.</hi> </emph>
          </p>
<p>Hoc tua fraternitas <note>(Grat. 12, q. 2, c. 11)</note> ex persona
furis pensare potest qualiter valeat corrigi.
Sunt enim quidam qui habentes subsidia furtum
perpetrant et sunt alii <emph>1153</emph> qui hac in re ex inopia
delinquunt. Unde necesse est ut quidam damnis,
<pb n="1188A"/>
quidam vero verberibus, et quidam districtius, quidam
vero levius corrigantur. Et cum paulo districtius
agitur, ex charitate agendum est, et non ex
furore, quia ipsi hoc praestatur qui corrigitur, ne gehennae
ignibus tradatur. Sic enim nos fidelibus tenere
disciplinam debemus, sicut boni patres carnalibus
filiis solent, quos et pro culpis verberibus feriunt,
et tamen ipsos quos doloribus affligunt habere haeredes
quaerunt, et quae possident ipsis servant quos
irati insequi videntur. Haec ergo charitas in mente
 tenenda est; et ipsa modum correctionis dictat, ut
mens extra rationis regulam omnino nihil faciat.</p>
<p>Addis etiam quomodo ea quae furto de ecclesiis
abstulerunt reddere debeant. Sed absit quod Ecclesia
cum augmento recipiat quod de rebus terrenis videtur
<pb n="1188B"/>
amittere, et lucra de damnis quaerat.</p>
<p>
            <emph> <hi>Quinta interrogatio Augustini.</hi> </emph>
          </p>
<p>Peto an debeant duo germani fratres singulas sorores
accipere, quae sunt ab illis longa progenie generatae.</p>
<p>
            <emph> <hi>Responsio beati Gregorii papae.</hi> </emph>
          </p>
<p>Hoc fieri modis omnibus licet. Nequaquam enim
in sacris eloquiis invenitur, quod huic capitulo contradicere
videatur.</p>
<p>
            <emph> <emph>1154</emph> <hi>Sexta interrogatio Augustini.</hi> </emph>
          </p>
<p> Usque ad quotam generationem fideles debeant
<pb n="1189A"/>
cum propinquis sibi conjugio copulari, et novercis et
cognatis si liceat conjugio copulari.</p>
<p>
            <emph> <hi>Responsio beati Gregorii papae.</hi> </emph>
          </p>
<p> Quaedam terrena lex <note>(Grat. 33, q. 2, c. 20.)</note> in
Romana republica permittit ut sive fratris, sive sororis,
seu duorum fratrum germanorum, vel duarum
sororum filius et filia misceantur. Sed experimento
didicimus ex tali conjugio sobolem non posse succrescere.
Et sacra lex prohibet cognationis turpitudinem
revelare. Unde necesse est ut jam tertia vel
quarta generatio fidelium licenter sibi jungi debeat.
Nam secunda quam diximus a se omnimodo debet
abstinere. Cum noverca autem misceri grave est
facinus, quia et in lege scriptum est: <hi>Turpitudinem
patris tui non revelabis <note>(I v. XVIII, 7)</note>
            </hi>. Neque enim
<pb n="1189B"/>
turpitudinem patris filius revelare potest; sed quia
in lege scriptum est: <hi>Erunt duo in carne una <note>(Genes.
II, 24)</note>
            </hi>, qui turpitudinem novercae, quae una caro cum
patre fuit, revelare praesumpserit, profecto patris
turpitudinem revelavit. Cum cognata quoque misceri
prohibitum est, quae per conjunctionem priorem
<pb n="1190A"/>
caro fratris facta est. Pro qua re etiam Joannes Baptista
capite truncatus est, et sancto martyrio coronatus.
Cui non est dictum ut Christum negaret, et
tamen pro Christi confessione <emph>1155</emph> occisus est;
sed quia idem Dominus noster Jesus Christus dixerat: <hi>Ego sum veritas 
 <note>(Joan. XIV, 6)</note>
            </hi>, quia pro veritate
occisus est Joannes, pro Christo sanguinem fudit.</p>
<p>
            <emph> <hi>Septima interrogatio Augustini.</hi> </emph>
          </p>
<p>Declarari posco an sic turpiter conjunctis sit indicenda
separatio, et sacrae communionis deneganda
oblatio.</p>
<p>
            <emph> <hi>Responsio beati Gregorii papae.</hi> </emph>
          </p>
<p> Quia vero multi sunt in Anglorum gente qui, dum
adhuc in infidelitate essent, huic nefando conjugio
dicuntur admisti, ad fidem venientes admonendi sunt
<pb n="1190B"/>
ut se abstineant, et grave hoc peccatum esse cognoscant.
Tremendum Dei judicium pertimescant, ne
pro carnali delectatione tormenta aeterni cruciatus
incurrant. Non tamen pro hac re corporis ac sanguinis
Domini communione privandi sunt, ne in eis illa
ulcisci videamur, in quibus se per ignorantiam ante
<pb n="1191A"/>
lavacrum baptismatis astrinxerunt. In hoc enim
tempore sancta Ecclesia quaedam per fervorem corrigit,
quaedam per mansuetudinem tolerat, quaedam
 per considerationem dissimulat atque portat, ut
saepe malum quod adversatur portando et dissimulando
compescat. Omnes autem qui ad fidem veniunt
admonendi sunt ne aliquid tale audeant perpetrare.
Si qui autem perpetraverint, corporis et sanguinis
Domini communione privandi sunt, quia sicut in his
qui per ignorantiam fecerunt culpa aliquatenus toleranda
est, ita est in his fortiter insequenda, qui non
metuunt sciendo peccare.</p>
<p>
            <emph> <hi>Octava interrogatio Augustini.</hi> </emph>
          </p>
<p>Peto si longinquitas itineris magna interjacet, ut
episcopi facile non possint convenire, an debet sine
<pb n="1191B"/>
aliorum episcoporum praesentia episcopus ordinari.</p>
<p>
            <emph> <hi>Responsio beati Gregorii papae.</hi> </emph>
          </p>
<p>Et quidem in Anglorum Ecclesia, in qua adhuc solus
tu episcopus inveniris, ordinare episcopum non aliter
 nisi sine episcopis potes. Nam quando de Galliis episcopi
venient, illi in ordinationem episcopi testes tibi
assistent. Sed <note>(Grat. dist. 80, c. 6)</note> fraternitatem tuam
ita volumus in Anglia episcopos ordinare, ut ipsi sibi
episcopi longo intervallo minime disjungantur, quatenus
nulla sit necessitas ut in ordinatione alicujus
episcopi convenire non possint. <emph>1156</emph> Pastorum
quoque aliquorum praesentia valde est utilis, ut facillime
debeant convenire. Cum igitur, Deo auctore, ita
fuerint episcopi etiam in propinquis sibi locis ordinati,
<pb n="1191C"/>
per omnia episcoporum ordinatio sine aggregatis
tribus vel quatuor episcopis fieri non debet. Nam in
ipsis rebus spiritalibus, ut sapienter et mature disponantur,
exemplum trahere a rebus etiam carnalibus
possumus. Certe enim dum conjugia in mundo
celebrantur, conjugati quique convocantur, ut qui
in via jam conjugii praecesserunt in subsequenti
quoque gaudio misceantur. Cur non ergo et in hac
spiritali ordinatione qua per sacrum mysterium homo
Deo conjungitur tales conveniant qui vel in profectu
<pb n="1192A"/>
ordinati episcopi gaudeant, vel pro ejus custodia
omnipotenti Domino preces pariter fundant?</p>
<p>
            <emph> <hi>Nona interrogatio beati Augustini.</hi> </emph>
          </p>
<p>Postulo etiam qualiter debeamus cum Galliarum
atque Britannorum episcopis agere.</p>
<p>
            <emph> <hi>Responsio beati Gregorii papae.</hi> </emph>
          </p>
<p>In Galliarum episcopos <note>(Grat. 25, q. 2, c. 3)</note> 
nullam tibi auctoritatem tribuimus, quia ab antiquis
praedecessorum meorum temporibus pallium Arelatensis
episcopus accepit, quem nos privare auctoritate
percepta minime debemus. Si igitur contingat
ut fraternitas tua ad Galliarum provincias transeat,
cum eodem Arelatensi episcopo debet agere, qualiter
si qua sunt in episcopis vitia corrigantur. Qui si forte
<pb n="1192B"/>
in disciplinae vigore tepidus existat, tuae fraternitatis
zelo accendendus est. Cui etiam epistolas fecimus <note>(indict. 4, epist. 68)</note>,
ut cum tuae sanctitatis praesentia
in Galliis fuerit, ei ipse tota mente subveniat, ut
quae sunt Creatoris nostri jussioni contraria ab episcoporum
moribus compescatis. Ipse autem auctoritate
propria episcopos Galliarum judicare non poteris;
sed suadendo, blandiendo, bona quoque tua opera
eorum imitationi monstrando, pravorum mentes ad
sanctitatis studia reformando, quia <note>(Grat. 6, q. 3,
c. 1)</note> scriptum est in lege: <hi>Per alienam messem
transiens falcem mittere non debet; sed manu spicas
conterere, et manducare <note>(Deut. XXIII, 25)</note>
            </hi>. Falcem
ergo judicii mittere non potes in eam segetem, quae
alteri videtur esse commissa; sed per affectum boni
<pb n="1192C"/>
operis frumenta dominica vitiorum suorum paleis
exspolia, et in Ecclesiae corpus monendo, et persuadendo,
 quasi mandendo converte. Quidquid vero ex
auctoritate agendum est, cum praedicto Arelatensi
episcopo agatur, ne praetermitti possit <emph>1157</emph> hoc
quod antiqua Patrum institutio invenit. Britannorum
vero omnium episcoporum tuae curam fraternitati
committimus, ut indocti doceantur, infirmi persuasione
roborentur, perversi auctoritate corrigantur.</p>
<p>
            <emph>
              <pb n="1193A"/> <hi>Obsecratio Augustini.</hi> </emph>
          </p>
<p> Obsecro ut reliquiae sancti Sixti martyris nobis
transmittantur.</p>
<p>
            <emph> <hi>Concessio Gregorii.</hi> </emph>
          </p>
<p>Fecimus quod petisti, quatenus populus qui in loco
quondam sancti Sixti martyris corpus dixerunt venerari,
quod tuae fraternitati nec verum nec veraciter
sanctum videtur, certa sanctissimi et probatissimi
martyris beneficia suscipiens, colere incerta non debeat.
Mihi tamen videtur quia si corpus quod a populo
cujusdam martyris esse creditur nullis illic miraculis
coruscat, et neque aliqui de antiquioribus
existunt qui se a parentibus passionis ejus ordinem
audisse fateantur, ita reliquiae quas petisti seorsum
condendae sunt, ut locus in quo praefatum corpus
<pb n="1193B"/>
jacet modis omnibus obstruatur, nec permittatur populus
certum deserere, et incertum venerari.</p>
<p>
            <emph> <hi>Decima interrogatio Augustini.</hi> </emph>
          </p>
<p>Si praegnans mulier debeat baptizari, aut postquam
genuerit, post quantum tempus possit ecclesiam intrare.
Aut etiam ne morte praeoccupetur quod genuerit,
post quot dies hoc liceat sacri baptismatis
sacramenta percipere. Aut post quantum temporis
huic vir suus possit in carnis copulatione conjungi.
Aut si menstrua consuetudine tenetur, an ecclesiam
introire ei liceat, aut sacrae communionis sacramentum
percipere. Aut vir suae conjugi permistus antequam
lavetur aqua, si ecclesiam intrare possit, vel
etiam ad ministerium sacrae communionis accedere.
Quae omnia rudi Anglorum genti oportet habere comperta.</p>
<p>
            <emph>
              <pb n="1193C"/> <hi>Responsio beati Gregorii papae.</hi> </emph>
          </p>
<p>Hoc non ambigo fraternitatem tuam esse requisitam
cui etiam et responsum addidisse me arbitror.
Sed hoc quod ipse dicere et sentire potuisti credo
quod mea apud te volueris responsione firmari. Mulier
etenim praegnans cur non debeat baptizari, cum
non sit ante omnipotentis Dei oculos culpa fecunditas
carnis? Nam cum primi parentes nostri in paradiso
deliquissent immortalitatem quam acceperant recto
Dei judicio perdiderunt. Quia itaque omnipotens
Deus humanum genus pro culpa sua funditus exstinguere
noluit, et immortalitatem homini pro peccato
suo abstulit, et tamen pro benignitate suae pietatis
fecunditatem ei sobolis reservavit. Quod ergo naturae
<pb n="1193D"/>
humanae ex omnipotentis Dei dono servatum est qua
ratione poterit a sacri baptismatis gratia prohiberi?
Illi quippe mysterio in quo omnis culpa funditus exstinguitur
valde stultum <emph>1158</emph> est si donum gratiae
contradicere posse videatur.</p>
<p>Cum vero enixa fuerit mulier, post quot dies debeat
<pb n="1194A"/>
ecclesiam intrare, Testamenti Veteris praeceptione
didicisti <note>(Grat. dist. 3, c. 1)</note> ut pro masculo
XXXIII diebus, pro femina vero LXVI debeat abstinere <note>(Levit. XII)</note>.
Quod tamen sciendum est quia in mysterio
accipitur. Nam si eadem hora qua genuerit actura
gratias intrat ecclesiam, nullo peccati pondere
gravatur. Voluptas etenim carnis, non dolor in culpa
est. In carnis autem commistione voluptas est, nam
 in prolis partu dolor et gemitus. Unde et ipsi primae
matri omnium dicitur: <hi>In doloribus paries <note>(Genes.
III, 6)</note>
            </hi>. Si itaque enixam mulierem prohibemus
ecclesiam intrare, ipsam ei poenam suam in culpam
deputamus. Baptizari autem vel enixam mulierem,
vel hoc quod genuerit sine mora, si mortis periculo
urgetur, vel ipsa hora eadem qua gignit, vel hoc
<pb n="1194B"/>
quod gignitur eadem qua natum est, nullo modo
prohibetur, quia sicut sancti mysterii gratia viventibus
atque discernentibus cum magna discretione
providenda est, ita his quibus mors imminet sine
ulla dilatione offerenda est, ne dum adhuc tempus
ad praebendum redemptionis mysterium quaeritur,
interveniente paululum morte, inveniri non valeat
qui redimatur.</p>
<p>Ad ejus vero concubitum vir ejus accedere non de
bet quousque qui gignitur ablactetur. Prava autem
in conjugatorum moribus consuetudo surrexit ut
mulieres filios quos gignunt nutrire contemnant, eosque
aliis mulieribus ad nutriendum tradant. Quod videlicet
ex sola causa incontinentiae videtur inventum,
quia dum se continere nolunt, despiciunt lactare
<pb n="1194C"/>
quos gignunt. Hae itaque quae filios suos ex prava
consuetudine aliis ad nutriendum tradunt, nisi purgationis
tempus transierit, viris suis non debent admisceri,
quippe quia et sine partus causa, cum
consuetis menstruis detinentur, viris suis misceri
prohibeantur, ita ut morte lex sacra feriat si quis
vir ad menstruatam mulierem accedat <note>(Levit. X)</note>. Quae
tamen mulier dum ex consuetudine menstrua patitur,
prohiberi ecclesiam intrare non debet, quia ei
naturae superfluitas in culpam non valet imputari, et
per hoc quod invita patitur, justum non est ut ingressu
ecclesiae privetur. Novimus namque quod mulier
quae sanguinis fluxum patiebatur, post tergum
Domini humiliter veniens vestimenti ejus fimbriam
tetigit, atque statim ab ea sua infirmitas recessit
<pb n="1194D"/> <note>(Luc. VIII)</note>.
Si ergo in fluxu sanguinis posita laudabiliter
potuit Domini vestimentum tangere, cur quae
menstruum sanguinis patitur, ei non liceat Domini
ecclesiam intrare?</p>
<p>Sed dices: illam infirmitas compulit, has vero de
quibus loquimur, consuetudo constringit. Perpende
<pb n="1195A"/>
autem, frater charissime, quia omne quod in hac
mortali carne patimur ex infirmitate naturae est digno
Dei judicio post culpam ordinatum. Esurire
namque et sitire, aestuare, algere, lassescere, ex
infirmitate naturae est. Et quid est aliud <emph>1159</emph> 
contra famem alimenta, contra sitim potum, contra
aestum auras, contra frigus vestem, contra lassitudinem
requiem quaerere, nisi medicamenta quaedam
 contra aegritudines explorare? Feminis namque et
menstruus sui sanguinis fluxus aegritudo est. Si igitur
bene praesumpsit quae vestimentum Domini in languore
posita tetigit, quod uni personae infirmanti
conceditur, cur non concedatur cunctis mulieribus
quae naturae suae vitio infirmantur?</p>
<p>Sanctae autem communionis mysterium in eisdem
<pb n="1195B"/>
diebus percipere non debet prohiberi. Si autem ex
veneratione magna percipere non praesumit, laudanda
est; sed si perceperit, non judicanda. Bonarum
quippe mentium est etiam ibi aliquo modo culpas
suas agnoscere, ubi culpa non est, quia saepe
sine culpa agitur quod venit ex culpa. Unde etiam
cum esurimus, sine culpa comedimus, quibus ex
culpa primi hominis factum est ut esuriremus. Menstrua
enim consuetudo mulieribus non aliqua culpa
est, videlicet quia naturaliter accidit; sed tamen
quod natura ipsa ita vitiata est, ut etiam sine voluntatis
studio videatur esse polluta, ex culpa venit vitium,
in quo seipsam qualis per judicium facta sit humana
natura cognoscat, ut homo qui sponte culpam perpetravit,
reatum culpae portet invitus. Atque ideo feminae
<pb n="1195C"/>
cum semetipsas considerant in menstrua consuetudine,
si ad sacramentum dominici corporis et
sanguinis accedere non praesumunt, de sua recta
consideratione laudandae sunt. Dum vero percipiendi
ex religiosae vitae consuetudine ejusdem mysterii
amore rapiuntur, reprimendae, sicut diximus, non
sunt. Sicut enim in veteri Testamento exteriora opera
servabantur, ita in Testamento novo non tam quod
exterius agitur, quam id quod interius cogitatur sollicita
intentione attenditur, ut subtili sententia puniatur.
Nam cum multa lex velut immunda manducari
<pb n="1196A"/>
praecipiat, in Evangelio tamen Dominus ait: <hi>Non quod intrat in os coinquinat hominem, sed quae
exeunt de corde, illa sunt quae coinquinant hominem <note>(Matth. XV, 11)</note>
            </hi>.
Atque paulo post subjecit, exponens: <hi>Ex corde exeunt cogitationes malae 
 <note>(Ibid., 19)</note>
            </hi>.
Unde ubertim indicatum est quia illud ab omnipotenti
Deo pollutum esse in opere ostenditur, quod
ex pollutae cogitationis radice generatur. Unde Paulus
quoque apostolus dicit: <hi>Omnia munda mundis, coinquinatis
autem et infidelibus nihil est mundum <note>(Tit. I, 15)</note>
            </hi>.
Atque mox ejusdem coinquinationis causam annuntians,
subjungit: <hi>Coinquinatae sunt enim eorum et mens
et conscientia.</hi> Si ergo ei cibus immundus non est,
cujus mens immunda non fuerit, <emph>1160</emph> cur quod
munda mente mulier ex natura patitur, ei in immunditiam
<pb n="1196B"/>
reputetur?</p>
<p>Vir autem <note>(Grat. de poenit., dist. 7, q. 4, c. 7)</note> 
cum propria conjuge dormiens, nisi lotus aqua intrare
ecclesiam non debet, sed neque lotus intrare
statim debet. Lex autem veteri populo praecepit, ut
mistus vir mulieri, et lavari aqua debeat, et ante
solis occasum ecclesiam non intrare. Quod intelligi
spiritaliter potest quia mulieri vir miscetur quando
illicitae concupiscentiae animus in cogitatione per delectationem
conjungitur. Qui nisi prius ignis concupiscentiae
a mente deferveat, dignum se congregatione
fratrum existimare non debet, qui se gravari
per nequitiam pravae voluntatis videt. Quamvis enim
de hac re diversae hominum nationes diversa sentiant,
atque alii alia custodire videantur, Romanorum tamen
<pb n="1196C"/>
semper ab antiquioribus usus fuit, post admistionem
propriae conjugis, et lavacri purificationem
quaerere, et ab ingressu ecclesiae paululum reverenter
abstinere.</p>
<p>Nec haec dicentes deputamus culpam esse conjugium.
Sed quia ipsa licita commistio conjugum sine
voluptate carnis fieri non potest, a sacri loci ingressu
abstinendum est, quia voluptas ipsa esse sine culpa
nullatenus potest. Non enim de adulterio vel fornicatione,
sed de legitimo conjugio natus fuerat qui dicebat: <hi>Ecce enim in iniquitatibus conceptus sum, et in
<pb n="1197A"/>
delictis peperit me mater mea 
 <note>(Psal. L, 7)</note>
            </hi>. Qui enim in
iniquitatibus conceptum se noverat, in delicto se natum
gemebat, quia portat arbor in ramo humorem
vitii quem traxit ex radice. In quibus tamen verbis
non ipsam admistionem conjugum iniquitatem nominat,
sed ipsam videlicet voluptatem admistionis.
Sunt enim multa licita ac legitima, et tamen in eorum
actu aliquatenus foedamur, sicut saepe irascendo
culpas insequimur, et tranquillitatem in nobis animi
perturbamus. Et cum rectum sit quod agitur, non
est tamen tunc approbabile quod in eo animus perturbatur.
Contra quippe vitia delinquentium iratus
fuerat qui dicebat: <hi>Turbatus est prae ira oculus meus <note>(Psal. VI, 8)</note>
            </hi>.
Quia enim non valet nisi tranquilla mens
in contemplationis lucem se suspendere, in ira suum
<pb n="1197B"/>
oculum turbatum dolebat, quia dum male acta deorsum
insequitur, confundi tamen atque turbari a summorum
contemplatione cogebatur. Et laudabilis ergo
est ira contra vitium, et tamen molesta, quia turbatum
se reatum aliquem incurrisse aestimabat. Oportet
itaque legitima carnis copula ut causa prolis sit,
non voluptatis; et carnis commistio creandorum liberorum
sit gratia, non satisfactio vitiorum. Si quis
ergo <emph>1161</emph> sua conjuge non cupidine voluptatis
captus, sed solummodo liberorum creandorum gratia
utitur, iste profecto de ingressu ecclesiae, seu
de sumendo corporis dominici sanguinisque mysterio,
suo est relinquendus judicio, quia a nobis prohiberi
non debet accipere, qui in igne positus nescit
ardere. Cum vero non amor procreandae sobolis, sed
<pb n="1197C"/>
voluptas dominatur in opere commistionis, habent
conjuges etiam de sua commistione quod defleant.
Hoc enim eis concedit sancta praedicatio, et tamen
de ipsa concessione metu animum concutit. Nam cum
Paulus apostolus diceret: <hi>Qui se continere non potest,
habeat uxorem suam,</hi> statim subjungere curavit: <hi>Hoc
autem dico secundum indulgentiam, non secundum imperium <note>(I Cor. VII, 9)</note>
            </hi>.
Non enim indulgetur quod licet
et justum est. Quod enim indulgeri dixit, culpam
esse demonstravit.</p>
<p>Vigilanti vero mente pensandum est quod in Sina 
monte Dominus ad populum locuturus prius eumdem
populum abstinere a mulieribus praecepit. Et si illic
ubi Dominus per creaturam subditam hominibus loquebatur
tanta provisione est munditia corporis requisita,
<pb n="1197D"/>
ut qui verba Dei perciperent mulieribus misti
<pb n="1198A"/>
non essent, quanto magis qui corpus Domini omnipotentis
accipiunt custodire in se munditiam carnis
debent, ne ipsi inaestimabilis mysterii magnitudine
praegraventur? Hinc etiam ad David de pueris
suis per sacerdotem dicitur, ut si a mulieribus
mundi essent, panes propositionis acciperent; quos
omnino non acciperent, nisi prius mundos eos David
a mulieribus fateretur. Tunc autem vir qui post commistionem
conjugis lotus fuerit aqua, etiam sacrae
communionis mysterium valet accipere, cum ei juxta
praefinitam sententiam ecclesiam etiam licuerit intrare.</p>
<p>
            <emph> <hi>Undecima interrogatio Augustini.</hi> </emph>
          </p>
<p>Quaero etiam si post illusionem, quae per somnium
solet accidere, vel corpus Domini quilibet accipere
<pb n="1198B"/>
valeat; vel, si sacerdos sit, sacra mysteria
celebrare?</p>
<p>
            <emph> <hi>Responsio beati Gregorii papae.</hi> </emph>
          </p>
<p>Hunc quidem Testamentum veteris legis <note>(Grat.
dist. 6, c. 1)</note>, sicut in superiori capitulo jam diximus,
 pollutum dicit, et nisi lotum aqua etiam usque ad
vesperam intrare ecclesiam non concedit. Quod tamen
tunc specialiter ad illum populum, spiritaliter
autem intelligens sub eodem intellectu accipiet quo
praefati sumus, quia quasi per somnium illuditur qui,
tentatus immunditia, veris imaginibus in cogitatione
inquinatur. Sed lavandus est aqua, ut culpas cogitationis
lacrymis abluat. Et <emph>1162</emph> nisi prius ignis
tentationis recesserit, reum se quasi usque ad vesperam
cognoscat.</p>
<p>
            <pb n="1198C"/>Sed est in eadem illusione valde necessaria discretio,
quia valde subtiliter pensari debet ex qua
re accidat menti dormientis. Aliquando enim ex crapula,
aliquando ex naturae superfluitate vel infirmitate,
aliquando ex cogitatione contingit. Et quidem
cum ex naturae superfluitate vel infirmitate evenerit,
omnimodo haec illusio non est timenda, quia hanc
animus nesciens pertulisse magis dolendus est quam
fecisse. Cum vero ultra modum appetitus gulae in sumendis
alimentis rapitur, atque idcirco humorum
receptacula gravantur, habet exinde animus aliquem
reatum, non tamen usque ad prohibitionem percipiendi
sacri mysterii, vel missarum solemnia celebrandi,
cum fortasse aut festus dies exigit, aut exhiberi
mysterium, pro eo quod sacerdos alius in loco
<pb n="1198D"/>
deest, ipsa necessitas compellit. Nam si adsunt alii
<pb n="1199A"/>
qui implere mysterium valeant, illusio per crapulam
facta a perceptione sacri mysterii prohibere non
debet; sed ab immolatione sacri mysterii abstineri,
ut arbitror, humiliter debet; si tamen dormientis
mentem turpis imaginatio non concusserit. Nam
sunt quibus ita plerumque illusio nascitur, ut eorum
animus, etiam in somno corporis positus, turpibus
imaginationibus non foedetur. Qua in re unum ibi
 ostenditur, ipsa mens rea, non tunc vel suo judicio
libera, cum se et dormienti corpore nihil meminit vidisse,
tamen in vigiliis corporis meminit in ingluviem
cecidisse. Si vero ex turpi cogitatione vigilantis oritur
illusio in mente dormientis, patet animo suus reatus.
Videt enim a qua radice inquinatio illa processerit,
qui quod cogitavit sciens, hoc pertulit nesciens.
<pb n="1199B"/>
Sed pensandum est, ipsa cogitatio utrum suggestione,
an delectatione, vel, quod majus est, peccati consensu
acciderit. Tribus enim modis impletur omne peccatum,
videlicet suggestione, delectatione, consensu.
Suggestio quippe fit per diabolum, delectatio per carnem,
consensus per spiritum, quia primam culpam
serpens suggessit, Eva velut caro delectata est, Adam
vero velut spiritus consensit. Et necessaria est magna
discretio, ut inter suggestionem et delectationem, inter
delectationem et consensum judex sui animus
praesideat. Cum enim malignus spiritus peccatum
suggerit in mente, si nulla peccati delectatio sequatur,
peccatum omnimodo perpetratum non est. Cum
vero caro delectari coeperit, tunc peccatum incipit
nasci. Si autem etiam ad consensionem ex deliberatione
<pb n="1199C"/>
descendit, tunc peccatum cognoscitur perfici.
In suggestione igitur peccati semen est, in delectatione
fit nutrimentum, in consensu perfectio. Et <emph>1163</emph> 
 saepe contingit ut hoc quod malignus spiritus
seminat in cogitatione, caro in delectationem trahat,
<pb n="1200A"/>
nec tamen animus eidem delectationi consentiat.
Et cum caro sine anima delectari nequeat, ipse tamen
animus, carnis voluptatibus reluctans, in delectatione
carnali aliquo modo ligatur invitus, ut ei ex
ratione contradicat, nec consentiat, et tamen delectatione
ligatus sit, sed ligatum se vehementer ingemiscat.
Unde et ille coelestis exercitus praecipuus
miles gemebat, dicens: <hi>Video aliam legem in membris
meis repugnantem legi mentis meae, et captivum
me ducentem in lege peccati, quae est in membris meis <note>(Rom. VII, 23)</note>
            </hi>.
Si autem captivus erat, minime
pugnabat. Sed et pugnabat, quapropter captivus non
erat. Et pugnabat igitur lege mentis, cui lex quae in
membris est repugnabat. Si hoc pugnabat, captivus
non erat. Ecce itaque homo est, ut ita dixerim, et
<pb n="1200B"/>
captivus et liber: liber ex justitia quam diligit, captivus
ex delectatione quam portat invitus.
</p>
        </div2>

<div2>
          <head>EPISTOLA LXV. AD AUGUSTINUM ANGLORUM EPISCOPUM. <hi>Pallii usum concedit. Idem spondet Londinensi, quem a synodo propria statuit ordinandum. Eboracensem integro metropolitani honore vult perfrui. Augustinum Britanniae totius primatem instituit.</hi> </head>
<p> Gregorius Augustino episcopo Anglorum.</p>
<p>Cum certum sit pro omnipotente Deo laborantibus
ineffabilia aeterni regni praemia reservari, nobis tamen
eis necesse est honorum beneficia tribuere,
ut in spiritalis operis studio ex remuneratione valeant
multiplicius insudare. Et quia nova Anglorum Ecclesia
ad omnipotentis Dei gratiam eodem Domino
largiente et te laborante perducta est, usum tibi pallii
<pb n="1200C"/>
in ea ad sola missarum solemnia agenda concedimus,
ita ut per loca singula duodecim episcopos ordines,
qui tuae ditioni subjaceant; quatenus Londoniensis
civitatis episcopus semper in posterum a synodo
propria debeat consecrari, atque honoris pallium
<pb n="1201A"/>
ab hac sancta et apostolica, cui auctore Deo deservio, <emph>1164</emph> 
 sede percipiat. Ad Eboracam vero
civitatem te volumus episcopum mittere quem ipse
judicaveris ordinandum; ita ut si eadem civitas cum
finitimis locis verbum Dei receperit, ipse quoque
 duodecim episcopos ordinet, ut metropolitani honore
perfruatur, quia ei quoque, si vita comes fuerit, pallium
tribuere Domino favente disponimus, quem tamen
tuae fraternitatis volumus dispositioni subjacere.
Post obitum vero tuum ita episcopis quos ordinaverit
praesit, ut Londoniensis episcopi nullo modo
ditioni subjaceat. Sit vero inter Londoniae et Eboracae
civitatis episcopos in posterum honoris ista distinctio,
ut ipse prior habeatur qui prius fuerit ordinatus.
Communi autem consilio, et concordi actione
<pb n="1201B"/>
quaecunque erunt pro Christi zelo agenda disponant,
unanimiter recta sentiant, et ea quae senserint non
sibimet discrepando perficiant.</p>
<p>Tua vero fraternitas non solum eos episcopos quos
ordinaverit, neque eos tantummodo qui per Eboracensem
episcopum fuerint ordinati, sed etiam omnes
Britanniae sacerdotes habeat, Domino Deo nostro auctore,
subjectos, quatenus ex lingua et vita tuae sanctitatis
et recte credendi et bene vivendi formam
percipiant, atque officium suum fide ac moribus exsequentes,
ad coelestia, cum Dominus voluerit, regna
pertingant. Deus te incolumem custodiat, reverendissime
frater. Data die decima Kalendarum Juliarum,
imperante domino nostro Mauricio Tiberio,
piissimo Augusto, an. 19, post consulatum ejusdem
<pb n="1201C"/>
domini an. 18, indict. 4.</p>
</div2>

<div2>
          <head>EPISTOLA LXVI. AD EDILBERTHUM ANGLORUM REGEM. <hi>Hortatur ut in subjectis sibi populis Christianam fidem extendat Augustinum libenter audiat et adjuvet. Docet cur imminenti mundi hujus termino signa praemittat Deus. Mittit xenia, fundit ad Deum preces.</hi> </head>
<p>Gregorius Edilbertho regi Anglorum.</p>
<p>Propter hoc omnipotens Deus bonos quosque ad
<pb n="1202A"/>
populorum regimina perducit, ut per eos <emph>1165</emph> 
omnibus, quibus praelati fuerint, dona suae pietatis
impendat. Quod in Anglorum gente factum cognovimus,
cui vestra gloria idcirco praeposita est, ut per
bona quae vobis concessa sunt, etiam subjectae vobis
genti superna beneficia praestarentur. Et ideo, gloriose
fili, eam quam accepisti divinitus gratiam sollicita
mente custodi. Christianam fidem in populis
tibi subditis extendere festina, zelum rectitudinis tuae
in eorum conversione multiplica, idolorum cultus
insequere, fanorum aedificia everte, subditorum mores
in magna vitae munditia exhortando, terrendo,
 blandiendo, corrigendo, et boni operis exempla monstrando
aedifica, ut illum retributorem invenias in
coelo, cujus nomen atque cognitionem dilataveris in
<pb n="1202B"/>
terra. Ipse enim vestrae quoque gloriae nomen etiam
posteris gloriosius reddet, cujus vos honorem quaeritis
et servatis in gentibus. Sic enim Constantinus,
quondam piissimus imperator, Romanam rempublicam
a perversis idolorum cultibus revocans, omnipotenti
Domino Deo nostro Jesu Christo secum subdidit,
seque cum subjectis populis tota ad eum mente
convertit. Unde factum est ut antiquorum nomen
principum suis vir ille laudibus vinceret, et tanto in
opinione praedecessores suos quanto et in bono opere
superaret. Et nunc itaque vestra gloria cognitionem
unius Dei Patris, et Filii, et Spiritus sancti regibus
ac populis sibimet subjectis festinet infundere, ut et
antiquos gentis suae reges laudibus ac meritis transeat;
et quanto in subjectis suis aliena peccata deterserit,
<pb n="1202C"/>
tanto etiam de peccatis propriis ante omnipotentis
Dei terribile examen securior fiat.</p>
<p>Reverendissimus autem frater noster Augustinus,
episcopus, in monasterii regula doctus, sacrae Scripturae
scientia repletus, bonis auctore Deo operibus
praeditus, quaeque vos admonet libenter audite, devote
peragite, studiose in memoria reservate, quia
si vos eum in eo quod pro omnipotente Deo loquitur
auditis, idem omnipotens Deus hunc pro vobis
<pb n="1203A"/>
exorantem celerius exaudit. Si enim, quod absit,
verba ejus postponitis, quando eum omnipotens
Deus poterit audire pro vobis, quem vos negligitis
audire pro Deo? Tota igitur mente cum eo vos in
fervore fidei stringite, atque annisum illius virtute
quam vobis divinitus tribuit adjuvate, ut regni sui
vos ipse faciat esse participes, cujus vos fidem in regno
vestro recipi et facitis custodiri.</p>
<p>Praeterea scire vestram gloriam volumus quia,
sicut in Scriptura sacra ex verbis Domini omnipotentis <emph>1166</emph> 
 agnoscimus, praesentis mundi jam terminus
juxta est, et sanctorum regnum venturum
est, quod nullo unquam poterit fine terminari. Appropinquante
autem eodem mundi termino, multa
imminent quae ante non fuerunt, videlicet immutationes
<pb n="1203B"/>
aeris, terroresque de coelo, et contra ordinem
temporum tempestates, bella, fames, pestilentiae,
terraemotus per loca. Quae tamen non omnia
nostris diebus ventura sunt, sed post nostros dies
omnia subsequentur. Vos itaque si qua ex his evenire
in terra vestra cognoscitis, nullo modo vestrum
animum perturbetis, quia idcirco haec signa de fine
saeculi praemittuntur, ut de animabus nostris debeamus
esse solliciti, de mortis hora suspecti, et venturo
judici in bonis actibus inveniamur esse praeparati.
Haec nunc, gloriose fili, paucis locutus sum, ut
cum Christiana fides in regno vestro excreverit, nostra
quoque apud vos locutio latior excrescat; et
<pb n="1204A"/>
tanto amplius loqui libeat, quanto se in mente
nostra gaudia de gentis vestrae perfecta conversione
multiplicant.</p>
<p>Parva autem xenia transmisi, quae vobis parva
non erunt, cum a vobis ex beati Petri apostoli fuerint
benedictione suscepta. Omnipotens itaque Deus
in vobis gratiam suam quam coepit custodiat atque
perficiat, atque et hic vitam vestram per multorum
annorum curricula extendat, et post longa tempora
in coelestis vos patriae congregatione suscipiat. Incolumem
excellentiam vestram gratia superna custodiat,
domine fili. Data die X Kalend. Juliarum,
imperante domino nostro Mauricio Tiberio piissimo
Augusto an. 19, post consulatum ejusdem domini
nostri an. 18, indict. 4.</p>
</div2>

<div2>
          <head>EPISTOLA LXVII. AD QUIRICUM EPISCOPUM, ETC. <hi>Eos qui in haeresi cum Trinitatis invocatione baptizati sunt, si ad Ecclesiam revertantur, non baptizandos; sed aut impositione manuum, aut chrismatis unctione, aut professione fidei reconciliandos. Redeuntes Nestorianos veram de incarnato Verbo fidem docendos, quam hic ipse firmat ex Scripturis; atque si Nestorium anathematizent, si quas recipit Ecclesia synodos venerentur, suscipiendos in propriis ordinibus.</hi> </head>

<pb n="1204B"/>
<p>Gregorius Quirico episcopo, et caeteris episcopis
in Hiberia catholicis.</p>
<p>Quia charitati nihil est longe, quos dividunt loca
jungat epistola. Lator itaque praesentium <emph>1167</emph> ad
<pb n="1205A"/>
beati Petri apostolorum principis Ecclesiam veniens
fraternitatis vestrae se asseruit ad nos epistolas
accepisse, easque in Jerosolymorum urbe cum
rebus quoque aliis perdidisse. In quibus, sicut ipse
ait, studuistis inquirere sacerdotes ac plebes quae
Nestorianae haereseos errore confusae sunt, cum ad
matrem electorum omnium catholicam Ecclesiam
revertuntur, utrum debeant baptizari, an certe
solius verae fidei confessione ejusdem matris Ecclesiae
visceribus adjungi.</p>
<p>Et quidem ab antiqua Patrum institutione didicimus <note>(Grat. de Cons. dist. 4, c. 44)</note> 
 ut quilibet apud haeresim
in Trinitatis nomine baptizantur, cum ad sanctam
Ecclesiam redeunt, aut unctione chrismatis,
aut impositione manus, aut sola professione fidei ad
<pb n="1205B"/>
sinum matris Ecclesiae revocentur. Unde Arianos
<pb n="1206A"/>
per impositionem manus Occidens, per unctionem
vero sancti chrismatis ad ingressum sanctae Ecclesiae
catholicae Oriens reformat. Monophysitas vero
et alios ex sola vera confessione recipit, quia sanctum
baptisma, quod sunt apud haereticos consecuti,
tunc in eis vires emundationis recipit, cum vel illi
per impositionem manus Spiritum sanctum acceperint,
vel isti propter professionem verae fidei sanctae
et universalis Ecclesiae visceribus fuerint uniti. Hi
vero haeretici qui in Trinitatis nomine minime baptizantur <note>(Grat. ibid, c. 84)</note>,
sicut sunt Bonosiaci <emph>1168</emph> 
 et Cataphrygae, quia et illi Christum Dominum
non credunt, et isti sanctum Spiritum perverso
sensu esse quemdam pravum hominem Montanum
credunt, quorum similes multi sunt alii, cum
<pb n="1206B"/>
ad sanctam Ecclesiam veniunt, baptizantur, quia
<pb n="1207A"/>
baptisma non fuit quod in errore positi in sanctae
Trinitatis nomine minime perceperunt. Nec potest
hoc ipsum iteratum dici baptisma, quod, sicut dictum
est, in Trinitatis nomine non erat datum. Nestoriani
vero quia in sanctae Trinitatis nomine baptizantur,
 sed eos Judaicae perfidiae similes, Incarnationem
unigeniti non credentes, suae haereseos error obscurat,
ad sanctam Ecclesiam catholicam venientes de
verae fidei firmitate et confessione docendi sunt, ut
unum eumdemque Dei et hominis Filium, Deum Dominum
nostrum Jesum Christum credant, ipsum
existentem in divinitate ante saecula, et ipsum factum
hominem in fine saeculorum, quia <hi>Verbum caro
factum est, et habitavit in nobis <note>(Joan. I, 14)</note>
            </hi>. Verbum
vero carnem dicimus factum, non amittendo quod
<pb n="1207B"/>
erat, sed suscipiendo quod non erat. Incarnationis
enim suae mysterio unigenitus Patris nostra auxit,
sua non minuit. Una itaque persona est Verbum
et caro, sicut ipse ait: <hi>Nemo ascendit in coelum,
nisi qui de coelo descendit, Filius hominis qui est in
coelo <note>(Joan. III, 13)</note>
            </hi>. Qui Filius Dei in coelo, erat Filius
hominis qui loquebatur in terra. Hinc Joannes
ait: <hi>Scimus</hi> <emph>1169</emph> <hi>quia Filius Dei venit, et dedit
nobis sensum <note>(I Joan. V, 20)</note>
            </hi>. Qui nobis quem sensum
dederit, illico subjunxit: <hi>Ut cognoscamus Deum
verum.</hi> Quem hoc loco verum Deum insinuat, nisi
Patrem omnipotentem? Sed quid etiam de omnipotente
Filio sentiat adjunxit: <hi>Et simus in vero ejus
Filio Jesu Christo.</hi> Ecce ait verum Deum Patrem,
verum ejus Filium Jesum Christum. Quem verum
<pb n="1207C"/>
Filium quid esse sentiat apertius ostendit: <hi>Hic est,</hi> 
inquit, <hi>verus Deus et vita aeterna.</hi> Si igitur juxta errorem
Nestorii alius Verbum, alius esset homo Jesus
Christus, qui verus est homo, utique verus Deus
non esset et vita aeterna. Sed unigenitus Filius Verbum
ante saecula factus est homo. Hic est ergo verus
Deus et vita aeterna. Certe cum hunc sancta
Virgo conceptura esset, et loquentem ad se angelum
audiret, ait: <hi>Ecce ancilla Domini, fiat mihi sicut
dicis <note>(Luc. I, 38)</note>
            </hi>. Quae cum eum concepisset, et ad
Elisabeth cognatam suam pergeret, ab eamdem Elisabeth
protinus audivit: <hi>Unde ego digna ut mater Domini
mei veniat ad me?</hi> Ecce eadem Virgo et ancilla
Domini dicitur et mater. Ancilla enim Domini, quia
Verbum ante saecula unigenitus aequalis est Patri;
<pb n="1207D"/>
mater vero, quia in ejus visceribus ex sancto Spiritu
de ejusque carne factus est homo. Nec alterius ancilla,
alterius mater, quia dum unigenitus Dei existens
ante saecula ex ejus utero natus est homo, investigabili
miraculo facta est et ancilla hominis per
divinitatem, et mater Verbi per carnem. Non autem
<pb n="1208A"/>
prius in utero Virginis caro concepta est, et postmodum
divinitas venit in carnem; sed mox ut Verbum
venit in uterum, mox Verbum, servata propriae
 virtute naturae, factum est caro. Et perfectus
homo, id est in veritate carnis et animae rationalis,
natus est per uterum Virginis unigenitus Filius Dei.
Unde et unctus prae participibus dicitur, sicut Psalmista
ait: <hi>Unxit te Deus Deus tuus oleo laetitiae prae
consortibus tuis <note>(Ps. XLIV, 8)</note>
            </hi>. Unctus quippe est oleo,
dono videlicet Spiritus sancti. Sed prae consortibus
unctus est, quia omnes nos prius peccatores homines
existimus, et postmodum per unctionem sancti
Spiritus sanctificamur. Ipse autem qui existens Deus
ante saecula, per sanctum Spiritum in utero Virginis
homo conceptus est in fine saeculorum, ibi ab eodem
<pb n="1208B"/>
Spiritu unctus est, ubi conceptus. Nec ante conceptus
et postmodum unctus est; sed hoc ipsum de
Spiritu sancto ex carne Virginis concipi, a sancto
Spiritu ungi fuit. Hanc ergo nativitatis ejus veritatem
quicunque a perverso errore Nestorii revertuntur
coram sancta fraternitatis vestrae congregatione
fateantur, eumdem Nestorium cum omnibus sequacibus
suis, et reliquas haereses anathematizantes.
Venerandas quoque synodos quas universalis Ecclesia
recipit, se recipere et venerari promittant; et absque
ulla dubitatione eos sanctitas vestra, servatis eis
propriis ordinibus, in suo coetu recipiat, ut dum
et per sollicitudinem occulta mentis eorum discutitis,
atque eos per veram scientiam <emph>1170</emph> recta
quae tenere debeant docetis, et per mansuetudinem
<pb n="1208C"/>
nullam eis contrarietatem vel difficultatem de
propriis suis ordinibus facitis, eos ab antiqui hostis
ore rapiatis; et tanto vobis apud omnipotentem
Deum aeternae gloriae crescat retributio, quanto multos
colligitis, qui vobiscum in Domino sine fine glorientur.
Sancta itaque Trinitas orantes pro nobis
sua vos protectione custodiat, vobisque in amore suo
dona adhuc multipliciora concedat.</p>
</div2>

<div2>
          <head>EPISTOLA LXVIII. AD VIRGILIUM ARELATENSEM EPISCOPUM. <hi>Commendat Augustinum episcopum, si ad eum venerit.</hi> </head>
<p> Gregorius Virgilio episcopo Arelatensi.</p>
<p>Quantus sit affectus venientibus sponte fratribus
impendendus, ex eo quod plerumque solent charitatis
causa invitari, cognoscitur. Et ideo si communem
<pb n="1208D"/>
fratrem Augustinum episcopum ad vos venire contigerit,
ita illum dilectio vestra, sicut decet, affectuose
dulciterque suscipiat, ut et ipsum consolationis suae
bono refoveat, et alios qualiter fraterna charitas colenda
sit doceat. Et quoniam saepius evenit ut hi qui
longe sunt positi prius ab aliis quae sunt emendanda
<pb n="1209A"/>
cognoscant, si quas fortasse fraternitati vestrae
sacerdotum vel aliorum culpas intulerit, una cum
eo residentes subtili cuncta investigatione perquirite.
Et ita vos in ea quae Deum offendunt, et ad iracundiam
provocant, districtos ac sollicitos exhibete, ut
ad aliorum emendationem, et vindicta culpabilem
feriat, et innocentem falsa opinio non affligat. Deus
te incolumem custodiat, reverendissime frater. Data
die X Kalend. Juliarum, imperante domino nostro
piissimo Mauricio Tiberio Augusto an. 19, post consulatum
ejusdem domini nostri anno 18, indict. 4.
</p>
        </div2>

<div2>
          <head>EPISTOLA LXIX. AD BRUNICHILDEM FRANCORUM REGINAM. <hi>De corrigendis sacerdotibus qui vitam prave instituunt.</hi> </head>
<p>Gregorius Brunichildae Francorum reginae.</p>
<p>
            <pb n="1209B"/>Cum scriptum sit: <hi>Justitia elevat gentem, miseros
autem facit populos peccatum <note>(Prov. XIV, 34)</note>
            </hi>, tunc
regnum stabile creditur, cum culpa quae cognoscitur
citius emendatur. Multorum igitur ad nos relatione
pervenit, quod dicere sine afflictione cordis nimia
non valemus, ita quosdam sacerdotes in illis partibus
impudice ac nequiter conversari, ut et audire nobis
opprobrium et lamentabile sit referre. Ne ergo postquam
hujus nequitiae hucusque se tetendit opinio,
aliena pravitas aut nostram animam aut vestrum
regnum peccati sui jaculo feriat, ardenter ad haec
debemus ulciscenda consurgere, ne paucorum facinus <emph>1171</emph> 
 multorum possit esse perditio. Nam
causa sunt ruinae populi sacerdotes mali. Quis enim
pro populi se peccatis intercessor objiciat, si sacerdos
<pb n="1209C"/>
qui exorare debuerat graviora committat? Sed
quoniam eos quorum est locus haec insequi, nec
sollicitudo ad requisitionem, nec zelus excitat ad
vindictam, scripta ad nos vestra discurrant, et
personam, si praecipitis, cum vestrae auctoritatis as
sensu transmittamus, quae una cum aliis sacerdotibus
haec et subtiliter quaerere et secundum Deum
debeat emendare. Nec enim sunt dissimulanda quae
dicimus, quia qui emendare potest et negligit, participem
se procul dubio delicti constituit. Providete
ergo animae vestrae, providete nepotibus, quos cupitis
regnare feliciter, providete provinciis; et priusquam
Creator noster manum suam ad feriendum excutiat,
<pb n="1210A"/>
de correctione hujus sceleris studiosissime cogitate,
ne tanto postmodum acrius feriat, quanto modo diutius
et clementer exspectat. Scitote autem quod Deo
nostro magnum sacrificium placationis offertis, si
tanti labem facinoris de vestris citius finibus amputatis..
</p>
        </div2>

<div2>
          <head>EPISTOLA LXX. AD CANDIDUM PRESBYT. RECTOREM PATRIMONII. <hi>Aurelium presbyterum commendat, ut ei oratorium vel locum aliquem committat.</hi> </head>
<p>Gregorius Candido presbytero Galliae.</p>
<p>Lator praesentium filius noster Aurelius presbyter,
a Galliarum partibus veniens, petiit ut sicubi in possessionibus
beati Petri apostolorum principis oratorium
aut locus qui presbytero vel abbate indiget inveniri
potuerit, ei debeat committi, quatenus et ipse
<pb n="1210B"/>
subsidium vitae praesentis inveniat, et nos inveniamur
petitioni illius paruisse. Proinde dilectioni tuae
eum omnibus modis commendamus, ut in quo usus
exegerit, et tua dilectio concurrat, et scriptorum nostrorum
illic solatium inveniat.
</p>
        </div2>

<div2>
          <head>EPISTOLA LXXI. AD ANTHEMIUM SUBDIACONUM. <hi>Illum aliosve in causa Joannis Diaconi judices arguit, quod Hilarum subdiaconum calumniatorem nulla poena affecerint. Hunc privatum officio, ac verberibus publice castigatum, jubet exsulare. Eligendum Paschasio episcopo vicedominum et majorem domus.</hi> </head>
<p>Gregorius Anthemio subdiacono Campaniae.</p>
<p>Cum fortius punienda sint crimina quae insontibus,
<pb n="1210C"/>
et maxime sacratis ordinibus ingeruntur, <emph>1172</emph> 
quam sitis culpabiles omnes qui in causa Joannis
Diaconi resedistis attende, ut Hilarum criminatorem
ipsius nulla ex definitione vestra poena veniens
castigaret. Nec illud ad excusationem vestram credatis
esse idoneum, quod vobis quasi judicare volentibus
solus frater et coepiscopus noster Paschasius
dicitur distulisse. Nam si zelus in vobis rectitudinis
viguisset, facilius uni a multis rationabiliter
suaderi quam multi ab uno poterant sine causa
differri. Quia ergo tantae nequitiae malum sine digna
non debet ultione transire, suprascriptum fratrem
nostrum Paschasium volumus admoneri, ut eumdem
<pb n="1211A"/>
Hilarum prius subdiaconatus quo indignus fungitur
privet officio, atque verberibus publice castigatum
 faciat in exsilium deportari ut unius poena
multorum possit esse correctio. Cujus si forte lenitatem
diaconi sui adhuc opinio lacerata non commovet,
et in hoc, quod non credimus, torpens exstiterit,
experientia tua haec quae diximus faciat, et de
illius nobis neglectu renuntiet. Hortandus praeterea
idem frater ex nostro mandato est, ut se in omnibus
vigilantem exhibeat, et Ecclesiae suae amplius exhibere
disciplinam non negligat, ne et peccatum de his
qui ei commissi sunt sustineat, et nos contra se vehementer
stimulet, si in officii sui cura, quod non
optamus, incautus vel lentus exstiterit. Volumus
autem <note>(Grat. dist. 89, c. 2)</note> ut memoratus frater noster
<pb n="1211B"/>
Paschasius et vicedominum sibi ordinet, et
majorem domus, quatenus possit vel hospitibus supervenientibus,
vel causis quae eveniunt, idoneus
et paratus existere. Si vero et negligentem eum
prospicis, et ea quae diximus implere differentem,
omnis clerus ejus adhiberi debet, ut communi consilio
ipsi eligant quorum personae ad ea quae praediximus
valeant ordinari. <note>(Cf. Joan. Diac., l. IV, c.
31; l. II, c. 54.)</note> 
</p>
        </div2>

<div2>
          <head>EPISTOLA LXXII. AD AGAPITUM ABBATEM. <hi>Illius monasterio aliud unit a monachis ob hostilitates prorsus desertum.</hi> </head>
<p>Gregorius Agapito abbati.</p>
<p> Ne locis venerabilibus vel quando licet culturae
<pb n="1211C"/>
desit obsequium nostra debet sollicite cura prospicere.
Quia igitur monasterium quod in fundo Marciano
provinciae Campaniae situm est, ita hostilitate
faciente, a congregatione funditus dicitur desolatum,
ut ne unus exinde monachus, qui aliquam illic sollicitudinem
vel curam debeat adhibere, remanserit,
tuo illud monasterio cum omnibus rebus suis, vel
quae ei competunt actiones, utile prospeximus uniendum, <emph>1173</emph> 
 ut res ejus tenendi, vel a detinentibus
<pb n="1212A"/>
vindicandi libera tibi sit et sine aliqua dubietate
licentia. In quo etiam studii tui sit monachos deputare,
qui illic tempore quo intervallum de hoste fuerit,
et opus Dei celebrare, et decenter debeant deservire.
Nec aliqua illud praesumas excusatione negligere,
quod ideo curae tuae ut sollicitudinem illic
debeas adhibere committitur. Ipsum autem monasterium
sic tuae nos ordinationi commisisse cognoscas,
ut tamen jurisdictionem illic non episcopus Surrentinus,
in cujus civitate monasterium tuum est, sed
Nucerinus, cujus est dioecesis, habeat. Nam sic hujus
loci ordinationem disponimus, ut tamen jura sua
singulis episcopis inviolata servemus.
</p>
        </div2>

<div2>
          <head>EPISTOLA LXXIII. AD MARINIANUM ABBATEM. <hi>Ecclesia sancti Georgii curam Mariniano ejusque successoribus committit.</hi> </head>

<pb n="1212B"/>
<p>Gregorius Mariniano abbati.</p>
<p>Quia ecclesiam sancti Georgii positam in loco qui
 <hi>Ad sedem</hi> dicitur minorem quam oportet diligentiam
habere cognovimus, utile esse prospeximus, quoniam
monasterium tuum eidem ecclesiae noscitur esse
conjunctum, ejus tibi curam committere, hortantes
ut et sollicitudinem illic congruam studeas adhibere,
et psalmodiae officium solemniter exhibere facias. Et
quia ecclesiam ipsam reparatione certum est indigere,
volumus ut quidquid illuc accedere potuerit,
ipse accipere atque in ejus reparationem, ut praevideris,
debeas erogare. Hanc vero sollicitudinis curam,
quam tibi hujus pagina praecepti mandavimus,
tam te quam etiam successores tuos, qui monasterii
<pb n="1212C"/>
regimen, Deo auctore, susceperint, exhibere, et
quae constituimus per omnia volumus observare.
</p>
        </div2>

<div2>
          <head>EPISTOLA LXXIV. AN EUSEBIUM THESSALONICENSEM EPISCOPUM. <hi>Falsatam ab Andrea monacho nequissimo illius epistolam. Nonnullos Gregorio ipsi ab eodem suppositos sermones. Exigendam a Luca presbytero suspecto fidei confessionem.</hi> </head>
<p>Gregorius Eusebio episcopo Thessalonicensi.</p>
<p>
            <pb n="1213A"/>Lator praesentium Theodorus, Ecclesiae vestrae
lector, ad sanctorum apostolorum limina veniens,
dum omnes, homo quippe novus, haberet <emph>1174</emph> 
incognitos, Andreae monacho, qui ad sanctum Paulum
inclusus fuerat, res et chartas quas detulit, ut
re vera olim noto, innocenter deposuit, credens
quidem quod mens ipsius, sicut et nos ante habueramus,
cum habitu concordaret. Sed tantae ille pravitatis
inventus est, ut, si ejus stultitiae sub inclusionis
specie paulo adhuc amplius licuisset, multorum
animas malitiae suae falsitate deciperet, et quocunque
potuisset non levia scandala generaret. Nam
inter alia quae idem Andreas pessime cogitavit et
fecit, eam quoque quam ad nos misistis, dum apud
ipsum a praefato latore esset deposita, ita falsavit
<pb n="1213B"/>
epistolam, ut quicunque eam legeret, vos nec catholice,
nec recte sapere evidenter argueret. Ex qua re
contigit ut dum veritatem studiose quaerimus, ejus
quae latebat iniquitas vulgaretur, et tanta in eo reperta
sunt quanta nec de scelerato quocunque laico
crederentur. Et quia inter diversa mala aliquos etiam
sermones scripsit, atque eos ex nostro nomine titulavit,
et suspecti sumus ne eos alicubi transmiserit,
fraternitas vestra sollicitudinem gerat; et si quid
tale repererit, eos et rescindi et omnino faciat aboleri,
ut quod imperitus litterarum et Scripturae divinae
nescius, nostro, sicut diximus, nomine praenotavit,
quorumdam animos non possit inficere.
Nam nos nec Graece novimus, nec aliquod opus aliquando
Graece conscripsimus. Alia vero mala ipsius,
<pb n="1213C"/>
vel quid de eo a nobis in concilio statutum sit, antedicti
portitoris, quem fraternitati vestrae in omnibus
commendamus, quia praesens inventus est, relatione
cognoscetis.</p>
<p> Hortamur praeterea atque admonemus ut communem
filium Lucam presbyterum, de quo populus,
quantum dicitur, non modica suspicione mordetur,
publice de se satisfacere, et fidem suam moneas
confiteri, atque sanctas synodos, quas apostolica
veneratur Ecclesia, se suscipere et sequi, modis
omnibus fateatur, atque inter alia Nestorium, et
Severum, ac sequaces eorum, specialiter anathematizando
contemnet, ut hac satisfactione in filiorum
vestrorum cordibus nullum per illius occasionem
contra vos possit scandalum remanere. Qui si
<pb n="1213D"/>
forte, quod non credimus, facere hoc aliqua excusatione
distulerit, nihil vobis cum illo commune sit,
sed a familiaritate atque communione vestra per
<pb n="1214A"/>
omnia segregandus est. Nam, sicut ante jam scripsimus,
melius est de ovili dominico morbosam ovem
ejicere quam unius vitio sanas amittere.</p>
<p>Haec igitur, frater charissime, diligenter attende;
et ita stude, ut et filios vestros unitos ac devotos, <emph>1175</emph> 
 sicut decet, habere possitis, et hac de causa
denuo ad nos querela non redeat. Latorem vero
praesentium, ut praefati sumus, in omnibus commendamus,
qui, quoniam prius a malo monacho
innocenter deceptus est, et postmodum in convictione
ejus fortiter perstitit, laboris sui retributionem
hic apud vestram fraternitatem inveniat,
quamvis quia in aeterna ei patria compensetur certus
existo. Si autem rursus ad orationem huc ad
sanctos apostolos venire voluerit, eum fraternitas
<pb n="1214B"/>
vestra sine aliqua mora transmittat. <note>(Cf. Joan. Diac.,
l. IV, c. 81.)</note> 
</p>
        </div2>

<div2>
          <head>EPISTOLA LXXV. AD AURELIUM. <hi>Consolatur eum de morte fratris et tribulationibus quas patiebatur.</hi> </head>
<p>Gregorius Aurelio ex Francis.</p>
<p>Audito dulcissimi filii mei fratris vestri transitu,
quo sim moerore perculsus epistolaris non valet explere
locutio. Sed omnipotentem Deum rogo ut suae
vos gratiae aspiratione consoletur, vosque et a malignis
spiritibus et a perversis hominibus coelesti protectione
custodiat. Nam si quos post illius obitum
tumultus quorumdam adversantium sustinetis, nolite
mirari. Si vos frui bonis in terra vestra, id est in
<pb n="1214C"/>
terra viventium quaeritis, mala hominum in terra
aliena portare debetis. Peregrinatio quippe est vita
praesens; et qui suspirat ad patriam, ei tormentum
est peregrinationis locus, etiamsi blandus esse videatur.
Vobis autem qui patriam quaeritis, inter suspiria
quae habetis, etiam gemitus audio humanae
oppressionis exsurgere. Quod mira omnipotentis Dei
dispensatione agitur, ut dum veritas per amorem
vocat, mundus praesens a seipso animum vestrum
per tribulationes quas ingerit repellat; tantoque facilius
ab amore hujus saeculi mens exeat, quanto
et impellitur dum vocatur. Itaque, <emph>1176</emph> quod
coepistis, hospitalitatis curam impendite, in oratione
et lacrymis instantissime laborate. Eleemosynis,
quas semper amastis, jam nunc largius atque uberius
<pb n="1214D"/>
operam date, ut tanto post in retributione crescat
vobis fructus operis, quanto hic excreverit
studium laboris.
</p>
        </div2>

<div2>
          <head>EPISTOLA LXXVI. AD MELLITUM ABBATEM <hi>Dat mandata Augustino, quem adibat, exhibenda, ad faciliorem Anglorum conversionem.</hi> </head>

<pb n="1215A"/>
<p> Gregorius Mellito abbati in Francia.</p>
<p>Post discessum congregationis nostrae, quae tecum
est, valde sumus suspensi redditi, quia nil de prosperitate
vestri itineris audisse nos contigit. Cum
vero vos Deus omnipotens ad reverendissimum virum
fratrem nostrum Augustinum episcopum perduxerit,
dicite ei quid diu mecum de causa Anglorum
cogitans tractavi, videlicet quia fana idolorum destrui
in eadem gente minime debeant, sed ipsa quae
in eis sunt idola destruantur. Aqua benedicta fiat,
in eisdem fanis aspergatur, altaria construantur, reliquiae
ponantur, quia si fana eadem bene constructa
<pb n="1215B"/>
sunt, necesse est ut a cultu daemonum in obsequium
veri Dei debeant commutari, ut dum gens ipsa eadem
fana non videt destrui, de corde errorem deponat,
et, Deum verum cognoscens ac adorans, ad
loca quae consuevit familiarius concurrat. Et quia
boves solent in sacrificio daemonum multos occidere,
debet his etiam hac de re aliqua solemnitas immutari,
ut die dedicationis vel natalitiis sanctorum martyrum,
<pb n="1216A"/>
quorum illic reliquiae ponuntur, tabernacula
sibi circa easdem ecclesias quae ex fanis commutatae
sunt, de ramis arborum faciant, et religiosis conviviis
solemnitatem celebrent. Nec diabolo jam animalia
immolent, sed ad laudem Dei in esum suum <emph>1177</emph> 
 animalia occidant, et donatori omnium de
satietate sua gratias referant, ut dum eis aliqua
exterius gaudia reservantur, ad interiora gaudia consentire
facilius valeant. Nam duris mentibus simul
omnia abscidere impossibile esse non dubium est, quia
is qui locum summum ascendere nititur necesse est ut
gradibus vel passibus, non autem saltibus elevetur.
Sic Israelitico populo in Aegypto Dominus se quidem
innotuit; sed tamen eis sacrificiorum usus, quos
diabolo solebant exhibere, in cultu proprio reservavit,
ut eis in sacrificio suo animalia immolare praeciperet;
<pb n="1216B"/>
quatenus, cor mutantes, aliud de sacrificio
amitterent, aliud retinerent, ut etsi ipsa essent animalia
quae offerre consueverant, verumtamen Deo
haec et non idolis immolantes, jam sacrificia ipsa
non essent. Haec igitur dilectionem tuam praedicto
fratri necesse est dicere, ut ipse, in praesenti illic
positus, perpendat qualiter omnia debeat dispensare.
Deus te incolumem custodiat, dilectissime fili.
<pb n="1217A"/>
 Data XV Kalend. Juliarum, imperante domino nostro
Mauricio Tiberio, piissimo, Augusto, ann. 19,
post consulatum ejusdem domini nostri ann. 18,
indict. 4.
</p>
        </div2>

<div2>
          <head>EPISTOLA LXXVII. AD BONIFACIUM IN CORSICA DEFENSOREM. <hi>Aleriae et Adjacii episcopos quantocius eligi curet. Neque opprimi pauperes, neque clericos a laicis judicibus teneri patiatur.</hi> </head>
<p>Gregorius Bonifacio defensori Corsicae.</p>
<p>Experientia tua non sine culpa est, quod Aleriam
atque Adjacium civitates Corsicae diu sine episcopis
esse cognoscens, clerum et populum earum ad
eligendum sibi sacerdotem distulerit commonere.
Quae quoniam sine proprio amplius non debent esse
rectore, praesenti auctoritate suscepta, clerum et
<pb n="1217B"/>
populum singularum civitatum hortari festina ut inter
se dissentire non debeant, sed uno sibi consensu
unaquaeque civitas consecrandum eligat sacerdotem.
Et, facto decreto, ad nos is qui fuerit electus, adveniat.
Si autem in uno consentire noluerint, sed in
duorum se electione diviserint, similiter, decretis ex
more factis, ad nos adveniant, ut requirentes de vita,
actu et moribus eorum, is qui visus fuerit <emph>1178</emph> 
ordinetur. Quia vero multi illic pauperes opprimi ac
pati praejudicium perhibentur, experientia tua sollicitudinem
gerat, et gravari eos contra justitiam non
permittat; sed ita studeat, ut nec agentes contra rationem
impediri, nec hi contra quos agitur injuste
valeant dispendium sustinere.</p>
<p>Praeterea pervenit ad nos quod quidam clericorum,
<pb n="1217C"/>
te illic posito, a laicis teneantur. Quod si ita
est, tuae hoc culpae noveris reputari, quia hoc fieri
si homo esses, non habuit. Et ideo de caetero sollicitudinem
te habere necesse est, ut hoc fieri non
permittas; sed si quis contra clericum causam habuerit,
episcopum ipsius adeat. Qui si forte suspectus
fuerit, exsecutor vel ab ipso, aut si et hoc actor
refugerit, a tua est experientia deputandus, qui partes
sibi mutuo consensu judices compellat eligere. A quibus
quidquid fuerit definitum, ita vel tua, vel episcopi
<pb n="1218A"/>
sollicitudine, servata lege, modis omnibus compleatur,
ut non sit unde se possint litigiis fatigare.</p>
</div2>

<div2>
          <head>EPISTOLA LXXVIII. AD BARBARAM ET ANTONINAM. <hi>Divinam protectionem eis adprecatur. Quod Romam venire cupiant gaudet. Commendatas Joanni episcopo ac Romano defensori illarum causas. Accepta libenter xenia.</hi> </head>
<p>Gregorius Barbarae et Antoninae.</p>
<p>Susceptis epistolis vestris, omnimodo cognita vestra
sospitate laetatus sum, atque omnipotentem Deum
deprecor, qui vos et a malignis spiritibus in cogitatione,
et a perversis hominibus atque ab omni contrarietate,
sua protectione custodiat: sicque vos cum
timoris sui gratia dignis conjunctionibus ordinet, ut
omnes nos in vestra ordinatione laetificet. Vos autem,
<pb n="1218B"/>
dulcissimae filiae, in ejus adjutorio spem vestram
ponite, et sub umbra defensionis illius semper, et
orando et bene agendo, malorum hominum insidias
declinate. Quaecunque enim humana solatia vel adversitates
fuerint, nulla sunt, nisi aut ejus gratia
protegat, aut ejus offensa perturbet. In nullo igitur
hominum spem ponatis, sed totam mentem in fiducia
Dei omnipotentis astringite. Nobis ergo dormientibus,
ille vos proteget, de quo <emph>1179</emph> scriptum est: <hi>Ecce non dormitabit, neque dormiet, qui custodit
Israel 
 <note>(Psal. CXX, 4)</note>
            </hi>.</p>
<p>Quod autem ad beati Petri apostolorum principis limina
festinare vos dicitis, opto nimis, et aestuanti desiderio
exspecto, ut dignis meritis junctas vos in ejus
Ecclesia videam, quatenus et vos de me solamen aliquantulum,
<pb n="1218C"/>
et ego de vestri praesentia non parvam laetitiam
acquiram. Viro autem reverendissimo fratri meo
Joanni episcopo et Romano defensori causas vestras
studui commendare, ut quae coeperunt, Deo auctore,
debeant perficere.</p>
<p> <emph>1180</emph> Xenium autem vestrum duas racanas, quas
de labore vestro esse mandastis, libenter accepi. Sed
tamen cognoscite quia non mihi mandatum credidi.
Nam vos de labore alieno laudem quaeritis, quia fortasse
adhuc ad fusum manum nunquam misistis. Nec
<pb n="1219A"/>
tamen me res ista contristat, quia opto ut sanctam
Scripturam legere ametis, ut quandiu vos omnipotens
<pb n="1220A"/>
Deus viris conjunxerit, sciatis qualiter vivere et domum
vestram quomodo disponere debeatis.
</p>
        </div2>
      </div1>

<div1>
        <head> <hi>LIBER DUODECIMUS.</hi> Indictione 5, anno ordinationis ejus duodecimo.</head>
<div2>
          <head> <emph>1181</emph> EPISTOLA PRIMA. AD DOMINICUM CARTHAGINENS. EPISCOPUM. <hi>Quod ex gravi morbo convaluerit gratulatur. Monet, saepe nobis vitae inducias concedi, ut paratiores ad judicium veniamus.</hi> </head>
<pb n="1219A"/>
<p>Gregorius Dominico episcopo Carthaginensi.</p>
<p>Quam copiosa cordis vestri sit charitas, lingua interprete
demonstratis, dum sic ejus suavitate epistolarum
vestrarum verba conditis, ut dulce et jucundum
sit omne quod scribitis. Unde fit ut fraternitatem
vestram, quam corpore non possumus, dilectionis
<pb n="1219B"/>
brachiis amplectamur. Nam quod animis concordibus
longitudo negat itineris, praestat officium charitatis.
Et quoniam sicut amantissimorum fratrum sanitate
reficimur, ita aegritudine contristamur, omnipotenti
Deo gratias agimus, qui moestitiam nostram nuntio
solatus est prosperorum. Qui audientes vos infirmitatem
gravissimam incurrisse, priusquam scripta
vestra suscepissemus, majori tristitia tenebamur.
Sed quia quando de periculo mortis eripimur, ad
quid, frater charissime, reservemur incertum est:
 induciarum tempus ad utilitatem animae convertamus,
et, posituri venturo judici rationes, causam
nostram apud eum lacrymis et bonis operibus muniamus,
ut securitatem de his quae gessimus accipere
mereamur. Nam et in causis saecularibus ad
<pb n="1219C"/>
hoc frequenter benignus concedit judex inducias, ut
qui ante paratus non fuerat, postmodum paratus ad
judicium veniat. Et quale est si quod in terrenis
negotiis custodimus pro salute animae negligamus?
Et ideo quia, juxta Joannis apostoli vocem, nullus
sine peccato est <note>(I Joan. I)</note>, cogitationum illecebras,
linguae incontinentiam, delictorum opera ad memoriam
revocemus; et dum licet, magno pulsatu,
iniquitatum nostrarum maculas deleamus, ut justus
et pius Redemptor noster, non juxta merita nostra
vindictam exerceat, sed secundum misericordiam
suam flectatur ad veniam. Et quia officium nostrum
sua solum flere non sufficit, nisi et de alienis sollicitudinem
gesserit, curam in commissi gregis custodia <emph>1182</emph> 
 studiosius impendamus, et suadendo,
<pb n="1220A"/>
hortando, terrendo, praedicando, in quantum superna
clementia vires donat, officium opere implere
festinemus, ut desideratum, Creatore nostro largiente,
praemium exspectemus. Sed quia boni aliquid
operari sine divino auxilio non valemus, junctis
omnipotentem Deum, dilectissime frater, precibus
exoremus, ut in mandatorum suorum viam cum commisso
grege gratia sua duce nos dirigat, atque ipse
nobis et intelligere et agere quae sibi placita sunt concedat,
qui misericordiae suae dono nomen nos voluit
habere pastorum. Praeterea ex transmissione vestrae
<pb n="1220B"/>
sanctitatis beati Agilei martyris benedictionem ea
charitate qua nobis est a vobis transmissa percepimus.
 Mense Septembri, indictione 5.
</p>
        </div2>

<div2>
          <head>EPISTOLA II. AD ANTHEMIUM SUBDIACONUM. <hi>Det Matthaeo viro clarissimo in sustentationem solidos duodecim.</hi> </head>
<p>Gregorius Anthemio subdiacono.</p>
<p>Quoties digna consideratione, sustentationis causa,
aliqua moerentibus conceduntur, et Deum laetificant,
et ipsum ditant sine dubio largientem. Ideo
experientiae tuae hac auctoritate praecipimus quatenus
Matthaeo viro clarissimo scholastico duodecim
solidos dare non differas, quos tuis scito rationibus
procul dubio imputandos. Ita ergo cum gratiarum
<pb n="1220C"/>
actione jussionem nostram festina implere, ut nulla
accipientem possit fatigare dilatio.
</p>
        </div2>

<div2>
          <head>EPISTOLA III. AD ANTHEMIUM SUBDIACONUM. <hi>De puero quodam e Sicilia Misenum ducto, ubi monachi habitum susceperat.</hi> </head>
<p>Gregorius Anthemio subdiacono Campaniae.</p>
<p>Lator praesentium Gallus, nauclerus, oblata nobis
petitione, noscitur intimasse, asserens puerum se
quemdam de Siciliae partibus venientem <emph>1183</emph> 
orationis gratia ad Campaniae partes perduxisse,
 qui in Misenati portu conjungens, illic in monasterio
conversionis causa sese retinuit. Quem cum hic
de conditione sua pro sui periculo diligenter inquireret,
quantum astruit, jurisjurandi interveniente vinculo,
<pb n="1221A"/>
liberum se, nullique conditioni obnoxium publica
voce professus est. Pro quo ab actionariis publicis se
remeantem queritur esse constrictum impetentibus
cur servum juris publici furtim de illis partibus auferre
praesumpserit. Qui, post illata sibi damna,
cautione se quoque ostendit obstrictum eumdem
puerum ad partes illas quibus valeret viribus revocare.
Unde, pietatis causa permoti, hoc experientia
tua nos decrevisse cognoscat, ut ad Panormitanas
partes, ubi res agitur, ipsum mancipium, licet jam
monachi habitum sumpserit, debeat revocare, eumque
Fantino defensori nostro contradere, ut ipse
quid de eo fieri debeat, secundum praeceptionis
nostrae seriem, cujus et te quoque textus poterit informare,
salubriter exsequatur. A latore ergo praesentium
<pb n="1221B"/>
experientiam tuam volumus fidejussionem
accipere, qui mancipium ipsum in sua a te
manu suscipiens, illic tibi in Neapolitana civitate
pro eo scriptis evidenter spondeat quod illum Fantino
defensori nostro sine aliqua excusatione contradat,
ut hac praeveniente cautela, et precator liber
a cautionis suae reddatur vinculo, et causa mancipii,
sicut constituimus, auxiliante Domino, disponatur.
</p>
        </div2>

<div2>
          <head>EPISTOLA IV. AD FANTINUM DEFENSOREM. <hi>De finienda Maurentii contra Panormitanam Ecclesiam causa moneat Victorem episcopum.</hi> </head>
<p>Gregorius Fantino defensori.</p>
<p>Gloriosissimus filius noster Maurentius, magister
militum, causam de massa Gentina contra Panormitanam
<pb n="1221C"/>
Ecclesiam habere se queritur, et ad hoc latorem
praesentium, facto mandato, transmisit, quod
debeat sine excusatione aliqua terminari. Ideoque
experientia tua reverendissimum fratrem et coepiscopum
nostrum Victorem, servato honore, commoneat
ut aut pacifice causam ipsam sine dilatione
studeat terminare, aut certe si utilius sibi esse crediderit
eam judicio definiri, omni mora cessante,
vice sua personam legaliter instituat quae de eadem
massa apud gloriosissimum filium nostrum domnum
 Venantium patricium et experientiam tuam debeat
subire judicium, <emph>1184</emph> ut causa ipsa possit
cognita veritate distingui, aut certe alios sibi, si
partes voluerint, te imminente, eligant cognitores.
Et quidquid mediis sacrosanctis Evangeliis ab eis
<pb n="1221D"/>
fuerit statutum ita lege servata tua volumus ad
<pb n="1222A"/>
effectum exsecutione perduci, ut nihil inter partes
remaneat, unde post haec redivivo possint litigio
fatigari.
</p>
        </div2>

<div2>
          <head> EPISTOLA V. AD MARINIANUM RAVENNATEM EPISCOPUM. <hi>Maurentii homines commendat.</hi> </head>
<p>Gregorius Mariniano episcopo Ravennae.</p>
<p>Postquam gloriosissimo filio nostro Maurentio hoc
apud vos solum potest sufficere, quod eum nostrum
esse proprium non nescitis, qualiter ei a vobis sit
concurrendum scribere non debemus. Sed ne, data
occasione, fraternitatem vestram in causa ipsius
praetermittere videamur, latores praesentium commendantes,
hortamur ut quia eos pro percipiendo
precario suo illuc noscitur transmisisse, vestra ope in
<pb n="1222B"/>
omnibus fulciantur. Cui, ut melius praestare possitis,
quia vos in multis esse non est dubium occupatos,
Mennam notarium, quia bene novit esse sollicitus,
deputate, ut ipse eos vestro nomine, in
cunctis ubi necesse fuerit, studeat adjuvare, quia
quid agere debeant, dato sibi capitulari, ut perhibent,
sunt instructi. Cumque ego sanctitatem
vestram sua in praesenti relatione informaverim, ita
vos in ejus causis impendite, ut sicut et nos de fraternitate
vestra certi sumus, et ille omnino confidit,
vobis suffragantibus, utilitas ipsius, Deo adjutore,
salubriter peragatur.
</p>
        </div2>

<div2>
          <head>EPISTOLA VI. AD THEODORUM CURATOREM. <hi>Commendat Maurentii homines.</hi> </head>
<p>
            <pb n="1222C"/>Gregorius Theodoro curatori.</p>
<p>Quia sic de gloria vestra sicut de charissimo revera
filio omnino praesumimus, certi de vobis, eos
qui nostri sunt commendamus. Ob quam rem, paterno
salutantes affectu, quaesumus ut praesentium
portitoribus, quos gloriosissimus Maurentius magister
militum ad precarium suum accipiendum transmisit,
vestram tuitionem impertire dignemini; quatenus,
vobis patrocinantibus, nec moram illic contra
rationem nec laborem debeant sustinere, sed quidquid
praedicto <emph>1185</emph> gloriosissimo viro competit,
gloriae vestrae opitulatione sine difficultate percipiat,
ut et ipse nostris amplius sit devotus obsequiis, et
nos pro eo referre gratias, sicut dignum est, valeamus.
</p>
        </div2>

<div2>
          <head>EPISTOLA VII. AD SAVINELLAM, COLUMBAM ET AGNELLAM. <hi>Idem ad singulas scribens, hortatur ut largioribus eleemosynis coelestes comparent thesauros.</hi> </head>

<pb n="1223A"/>
<p>Gregorius Savinellae, Columbae et Agnellae a paribus.</p>
<p>Satis me, gloriosa filia, operationis tuae audita bona
laetificant, quod illa agere perhiberis per quae, dum
egentibus misericorditer subvenis, ipsa misericordiam
consequaris, et alios, temporaliter nutriendo, bonis
in aeternum coelestibus satieris. Et ideo quia fidelis
est cui credis, secura commenda ea quae tribuis, ut
in die tribulationis recipias quod impendis. Ait namque
egregius praedicator: <hi>Scio cui credidi, et certus
sum quia potens est servare depositum meum in illum
<pb n="1223B"/>
diem <note>(II Tim. I, 12)</note>
            </hi>. Ecce, gloriosa filia, quanta sit
bonorum operum certitudo considera, et larga sit
semper manus in opere, ut fiat vobis quod scriptum
est: <hi>Absconde eleemosynam in sinu pauperis, et haec
pro te exorabit <note>(Eccli. XXIX, 15)</note>
            </hi>. Quisquis igitur copiosum
in coelis fructum habere desiderat, seminare,
dum tempus est, non omittat, ut manipulos in die
messis cum laetitia colligat. Nam <hi>qui seminant in lacrymis,
in gaudio metent <note>(Psalm. CXXV, 5)</note>
            </hi>. Sed qualis
messis ex hujusmodi semente futura sit, dicat Apostolus: <hi>Qui seminat in carne sua, de carne metet et
corruptionem; qui autem seminat in spiritu, de spiritu
et metet vitam aeternam 
 <note>(Gal. VI, 8)</note>
            </hi>. Ne vero inopia
nos egestatis inveniat, hanc nobis messem satione
multiplici praeparemus; et quanto uberius satiari cupimus,
<pb n="1223C"/>
tanto ei a quo totum accepimus largius conferamus.
Nam ipse de se Dominus ait: <hi>Esurivi enim,
et dedistis mihi manducare; sitivi, et dedistis mihi bibere;
hospes fui, et collegistis me; nudus fui, et operuistis
me <note>(Matth. XXV, 35)</note>
            </hi>, etc., atque in conclusione
subjungitur: <hi>Amen dico vobis, quandiu fecistis uni ex
his fratribus meis minimis, mihi fecistis.</hi> Hoc igitur
studiosius agite, et haec agentes in terra vobis retribui
nil quaeratis, quia superna desiderantibus temporalia
nulla sunt. Sed ibi desideria vestra figite, ubi quidquid
retribuitur finem non suscipit. Bonum ergo facientes
non deficiatis, ut illic vobis thesauros thesaurizare
possitis, ubi neque aerugo, neque tinea demolitur,
et ubi fures non effodiunt, nec furantur <note>(Matth. VI)</note>.</p>
<p>
            <pb n="1223D"/>Praeterea, gloriam vestram paterno salutantes affectu,
indicamus per latorem praesentium Hilarum,
chartularium nostrum, clavim nos a sacratissimo corpore
beati Petri apostolorum principis transmisisse,
in qua de catenis quoque ipsius benedictio continetur.
Quae collo vestro suspensa, hoc vobis, eo intercedente,
gratia absolutionis fiat, <emph>1186</emph> quod illi fuit
causa martyrii. Omnipotens Deus in suo vos timore
<pb n="1224A"/>
custodiat, atque sic cor vestrum ad bonam semper
operationem accendat, ut et hic vobis suam gratiam
tribuat, et ad gaudia vos postmodum aeterna perducat.</p>
</div2>

<div2>
          <head>EPISTOLA VIII. AD COLUMBUM NUMIDIAE EPISCOPUM. <hi>De gravi Donadei adversus Victorem episcopum suum querela inquirat sollicite, ut congruam det poenam reus.</hi> </head>
<p>Gregorius Columbo episcopo Numidiae.</p>
<p>Quam gravis et auditu ipso intolerabilis Donadei
latoris praesentium, qui se asserit fuisse diaconum,
sit querela, ab eo data petitio quae tenetur in subditis
fraternitati vestrae faciet manifestum. Sed quia
pervenit ad nos quod pro corporali peccato fuisset
depositus, dilectio vestra subtili hoc inquisitione perquirat,
<pb n="1224B"/>
et si ita est, in poenitentia retrudatur, ut commissi
flagitii vinculum lacrymis possit absolvere. Si
vero insons ab hujusmodi perpetratione claruerit,
una cum primate concilii, vel aliis fratribus coepiscopisque
nostris, omnia quae petitio ejus continet
diligenti a vobis examinatione quaerenda sunt. Et si
querela ejus veritate fulcitur, et in episcopo ejus Victore,
qui contra Deum et sacerdotale propositum
tantum committere nefas non metuit, canonici vigoris
ista districtio teneatur, ut ex definitione vestra
quam sit iniquum quod fecit intelligat, et hic suo
ordini reformetur, quia satis perversum et contra
ecclesiasticam probatur esse censuram, ut frustra pro
quorumdam voluntatibus quis privetur, quem sua
culpa vel facinus ab officii quo fungitur gradu, non
<pb n="1224C"/>
dejicit <note>(Grat. dist. 55, c. 7)</note>.
</p>
        </div2>

<div2>
          <head>EPISTOLA IX. AD ANTHEMIUM SUBDIACONUM. <hi>Adeodato seni, si revera pauper sit, relaxet ex annuis solidis duobus unum.</hi> </head>
<p>Gregorius Anthemio subdiacono.</p>
<p>Indicavit nobis Adeodatus, praesentium lator, ante
multos annos in solo se juris Ecclesiae nostrae hac
conditione aedificium posuisse, ut duos solidos annis
singulis ecclesiasticae rationi persolveret; et post ejus
obitum solum ipsum cum imposito aedificio ad jus
Ecclesiae sine dubitatione aliqua remaneret. Sed quia
asserit se in tantam pauperiem pervenisse, ut eosdem
duos solidos, sicut promiserat, singulis non possit
<pb n="1224D"/>
annis impendere, et ob hoc unum sibi petiit relaxari,
experientia tua curet addiscere. Et si pauper ita ut
asserit manifeste est, nostra praestatione partem
mediam relaxatam volumus, ut annis singulis non
amplius quam unum solidum exsolvat, quia et aetatis
senium et pauperies ejus indicat ut onus quod petit
ei debeat relaxari. Ita ergo hoc servari <emph>1187</emph> studii
tui sit, ut tamen proprietatem soli atque impositi
<pb n="1225A"/>
aedificii post obitum ipsius Ecclesiae sollicitudine et
vigilanti cura conserves.
</p>
        </div2>

<div2>
          <head>EPISTOLA X. AD FANTINUM DEFENSOREM. <hi>Isidori haeredibus instet ut xenodochium construant, aut jam constructo tribuant legatum.</hi> </head>
<p>Gregorius Fantino defensori.</p>
<p>Ea quae fienda mandat piae voluntatis intentio, ut
ad effectum valeant pervenire, curae debet sacerdotalis
existere. Proinde experientiae tuae praecipimus
ut haeredibus Isidori, illustris memoriae viri, assidue
et fortius debeat imminere, ut xenodochium quod
 auctor eorum per ultimae voluntatis arbitrium in
Panormitana fieri civitate constituit, sine aliqua difficultate,
secundum ea quae sunt disposita implere
<pb n="1225B"/>
festinent, ne si amplius hoc adhuc negligendum putaverint,
tam nostram quam Dei iram de legibus
venientem, quam hujusmodi dispositionem implere
differentes merentur, incurrant. Si vero deputata in
eorum xenodochio, quod fiendum est, quantitas videtur
forte non posse sufficere, locus in quo xenodochium
ipsum fuerat constituendum, vel quidquid ibi
relictum est, xenodochio sancti Theodori, quod in
praedicta civitate a Petro quondam constitutum est,
applicetur, quatenus et haeredes a sollicitudine vel
labore constituendi xenodochii valeant exui, et voluntas
defuncti salubriter sumat effectum, dum etsi in
loco alio, ipsi tamen rei quidquid a testatore deputatum
est erogetur. Ita ergo experientia tua sollicitudinem
gerat, ut unum e duobus sine aliqua debeat
<pb n="1225C"/>
fieri tarditate.
</p>
        </div2>

<div2>
          <head>EPISTOLA XI. AD PASSIVUM FIRMANUM EPISCOPUM. <hi>Mandat oratorium consecrare, percepta prius donatione legitima, atque illic presbyterum cardinalem constituere.</hi> </head>
<p>Gregorius Passivo episcopo Firmano.</p>
<p>Anio comes castri Aprutiensis, Firmensis territorii,
<pb n="1226A"/>
petitoria nobis insinuatione suggessit, quae habetur in
subditis, in suprascripto castro oratorium se sumptu
proprio pro sua devotione fundasse, quod in honorem
beati Petri apostolorum principis desiderat consecrari.
Et ideo, frater charissime, si in tuae dioeceseos,
 in qua visitationis impendis officium, memorata
constructio jure consistit, et nullum corpus ibidem <emph>1188</emph> 
 constat humatum, percepta primitus donatione
legitima, id est fundos campulos cum conduma
una, boves domitos parium unum, vaccas duas, argenti
libras quatuor, lectum stratum unum, in peculio
capita quindecim, aeramenti capita duo, ferramenta
numero quinque, praesentes liberos a tributis
fiscalibus solidos sex, gestisque municipalibus
alligata, praedictum oratorium solemniter consecrabis.
<pb n="1226B"/>
Presbyterum quoque te illic constituere volumus
cardinalem, ut quoties praefatus conditor fieri sibi
missas fortasse voluerit, vel fidelium concursus exegerit,
nihil sit quod ad missarum sacra exhibenda
solemnia valeat impedire; sanctuaria vero suscepta
sui cum reverentia collocabis.
</p>
        </div2>

<div2>
          <head>EPISTOLA XII. AD PASSIVUM FIRMANUM EPISCOPUM. <hi>Opportunum hortetur ut in bonis studiis crescat; tum monachus fiat aut subdiaconus, ac tandem Aprutii pastor.</hi> </head>
<p>Gregorius Passivo episcopo Firmano.</p>
<p>Bene novit fraternitas vestra <note>(Grat. dist. 61, c. 18)</note> 
quam longo sit tempore Aprutium pastorali sollicitudine
destitutum. Ubi diu quaesivimus qui ordinati
debuisset, et nequaquam potuimus invenire. Sed quia
Opportunus mihi in moribus suis, in psalmodiae
<pb n="1226C"/>
studio, in amore orationis valde laudatus, religiosam
vitam omnimodo agere dicitur, hunc volumus ut fraternitas
vestra ad se faciat venire, et de anima sua
admoneat, quatenus in bonis studiis crescat. Et si
nulla ei crimina quae per legis sacrae regulam morte
 mulctanda sunt, obviant, tunc hortandus est ut vel
<pb n="1227A"/>
 monachus, vel a vobis subdiaconus fiat. Et post aliquantulum
temporis, si Deo placuerit, ipse ad pastoralem
curam debeat promoveri. Si quae vero gravia
obviant, multo magis admonendus est, ut saeculum
relinquat, et haec perfectius defleat. Peto autem ut
pro me orare debeas, quia cum tribulationibus cordis
fatigor nimiis doloribus corporis.
</p>
        </div2>

<div2>
          <head>EPISTOLA XIII. AD FANTINUM DEFENSOREM. <hi>Defuncti Primogeniti notarii res absque mora in tuto collocet, ne Romanae Ecclesiae aliisve haeredibus pereant.</hi> </head>
<p>Gregorius Fantino defensori.</p>
<p>Cognoscat experientia tua Primogenitum notatarium
nostrum de hac pro peccatis luce transisse. Et
quoniam sanctam Romanam, cui, auctore Deo, <emph>1189</emph> 
<pb n="1227B"/>
deservimus, Ecclesiam, et conjugem suam, quae se
tuitioni ecclesiasticae postea commendavit, haeredes,
necnon et filium fratris sui, in unam unciam haeredem
idem noscitur reliquisse; ea propter statim ut
hoc praeceptum susceperis, antequam eum quisquam
obiisse cognoscat, et in substantia illius aliquid fraudis
committat, ad locum in quo res ejus sunt reconditae
sine mora curabis accedere, et cum omni sollicitudine
ac diligentia studii tui sit, praesente Consentio
puero, qui rerum ipsarum esse custos asseritur, adhibitis
testibus, solemniter ac subtiliter facere, easque
res in loco tutissimo, ut utile praevideris, collocare,
quatenus apto tempore huc cum eodem puero, Deo
auxiliante, valeant transmitti. Sed et caetera, in quibuslibet
rebus sive corporibus quae de substantia
<pb n="1227C"/>
ipsius esse didiceris, cum omni strenuitate in unum
congregare et constituere festina, ut nihil de ejus
possit qualibet occasione deperire substantia. Haec
igitur omnia ita sollicita et subtili stude cura peragere,
ut te illic posito ne dispendium in rebus ipsis
eveniat, et cujuslibet fraudis sub qualibet occasione
 sive exquisitione locus aliquis patere non valeat.
Summa vero redituum ejus quae sit nobis pariter tuis
scriptis indicare festina.
</p>
        </div2>

<div2>
          <head> EPISTOLA XIV. AD AZIMARCHUM SCRIBONEM. <hi>E maris periculo ereptum hortatur ut divinae misericordiae nunquam non meminerit.</hi> </head>
<p>Gregorius Azimarcho Scriboni.</p>
<p>Quanto nos cognitus casus vestri naufragii contristavit,
<pb n="1227D"/>
tanto subsequens epistola relevavit, quod
<pb n="1228A"/>
magnitudinem vestram incolumem ad Siciliam pervenisse
cognovimus. Et Creatori nostro gratias agimus,
qui solita vos pietate protexit, et de maris
periculo liberavit. Unde necesse est ut Dei misericordiam,
quam in vobis saepe collatam inspicitis, ita
semper in omni actu prae oculis habeatis, ut ejus in
vobis gratia cumuletur; et sicut ab exterioribus periculis,
ita quoque ab interioribus eripiat. Paterna
igitur dulcedine salutantes, petimus ut de vestra nos
incolumitate, quoties se occasio dederit, relevetis.
</p>
        </div2>

<div2>
          <head>EPISTOLA XV. AD ROMANUM DEFENSOREM. <hi>Laurentium juvet in finiendis Bonifacii numerarii rationibus.</hi> </head>
<p>Gregorius Romano defensori.</p>
<p>Experientiam tuam non latet in rationibus Bonifacii
<pb n="1228B"/>
 numerarii nostrum secundum aliquid <emph>1190</emph> 
interesse, propter quod partem aliquam substantiae
suae xenodochio quod ad beatum Petrum apostolorum
principem constitutum est dereliquit, et suam
nobis conjugem commendavit. Et ideo quia Laurentius,
vir clarissimus, praesentium portitor, pro rationibus
ipsis, id est nonae ac decimae indictionis faciendis
transmissus est, hujus tibi praeceptionis serie
injungimus ut ei hac in causa, quocunque necesse
fuerit praebere solatia, atque eum aequitate
servata juvare festines, quatenus dum te sollicito
rationes ipsae salubriter fuerint terminatae, et pauperum
fiat utilitas, et mulieris quae commendata est
quies procuretur atque securitas. Quia vero nosti
quemadmodum causae et maxime tales agantur, si
<pb n="1228C"/>
forsitan videris quia rationes ipsae finiri sine dispendio
non possunt, ad gloriosissimum Leontium una
cum reverendissimo fratre et coepiscopo nostro
Joanne te ire necesse est, et communi cum eo consilio
agere, et, ad quantum potueris eloqui, ei promittere
quidquid vel ipsi, vel diversis dandum suffragatoribus
fuerit, dummodo per partes non eat, sed celerius
finem accipiat. Illud autem prae omnibus tractare
vos convenit, utrum cum praedicto gloriosissimo viro
antequam rationes incipiantur, aut certe loqui propterea
debeatis, ne forte causa in examinatione missa,
nobis postea ad decidendum difficultatem adducat. Sed
quia melius in praesenti quid oporteat poteritis advertere,
quod utilius visum fuerit agite. In hac tamen
promissione sollicitos vos esse necesse est ut omnia
<pb n="1228D"/>
inibi comprehensa pro totius causae decisione plura
<pb n="1229A"/>
solida nullo modo promittantur, indicantes ei, si
causa exegerit, quia pauper omnino defunctus est.
Quod ut ita esse cognoscat, exemplar rerum inventarum
de substantia ipsius tibi praevidimus dirigendum.
Quod si forte apud praedictam solidorum
quantitatem consentire noluerit, eligimus potius hoc
quod pervenit ad xenodochium reddere, quam inanem
invidiam sustinere. Si vero consenserit, studiose
agendum est ut exinde securitas remittatur, quatenus
post datam securitatem et decisionem causa recidiva
exinde alterius nullo modo valeat quaestionis suscitari.
Quod autem dederis in tuis rationibus noveris
imputandum.
</p>
        </div2>

<div2>
          <head>EPISTOLA XVI. AD AZIMARCHUM SCRIBONEM. <hi>Laurentio Bonifacii quondam numerarii rationes apud Leontium exponenti faveat.</hi> </head>

<pb n="1229B"/>
<p>Gregorius Azimarcho Scriboni.</p>
<p>Magnitudinem vestram, quo tempore hic in Romana
urbe fuit, cognovisse recolimus Bonifacium
quondam numerarium, condito testamento, <emph>1191</emph> 
partem aliquam haereditatis suae xenodochio quod
ad sanctum Petrum apostolorum principem situm
est reliquisse. Et quoniam gerere nos sollicitudinem
diximus ut ad gloriosum filium nostrum Leontium
persona pro exponendis ratiociniis ipsius mitteretur,
curam ut compleri debuisset habuimus. Idcirco quia
Laurentius vir clarissimus praesentium portitor ad
hoc illud noscitur esse transmissus, magnitudinem
vestram paterna dilectione salutantes, petimus
ut ei hac in causa concurrere, atque vestra, sicut de
<pb n="1229C"/>
vobis confidimus, salva justitia impendere patrocinia
debeatis, quatenus dum sincerissimae bonitatis
vestrae fuerit ope suffultus, et de viduitate mulieris
quondam Bonifacii, et de pauperibus quibus, sicut
dicimus, idem Bonifacius haereditatis suae partem
aliquam dereliquit, mercedem apud omnipotentem
Deum acquiratis.
</p>
        </div2>

<div2>
          <head> EPISTOLA XVII. AD MAURILIONEM EXPRAEFECTUM. <hi>Amice hortatur ut ad se scribat saepius.</hi> </head>
<p>Gregorius Maurilioni expraefecto.</p>
<p>Valde miramur quod nos, diversis de Sicilia venientibus,
gloria vestra incolumitatis suae nuntio relevare
postponit. Et utrum oblivioni charitatis, an
<pb n="1229D"/>
occupationi debeat reputari, nescimus. Et ideo salutantes
paternae charitatis affectu, petimus ut, quoties
scribendi se occasio dederit, de vestra nos salute,
et qualiter circa vos agatur, refovete, quatenus dum
<pb n="1230A"/>
secundum desiderium nostrum de prosperitate vestra
laeti fuerimus effecti, Redemptori nostro pro
vobis agere gratias valeamus. Omnipotens Deus misericordiae
suae vos gratia tucatur, et ab omni adversitate
servet illaesos atque custodiat.
</p>
        </div2>

<div2>
          <head>EPISTOLA XVIII. AD EUPATOREM DUCEM SARDINIAE. <hi>Valdarichum commendat.</hi> </head>
<p>Gregorius Eupatori duci Sardiniae.</p>
<p>Cum lator praesentium Valdarichus illa nos pro
sua commendatione scribere postulet quae magnitudinem
vestram aequitatis intuitu sine cujusquam
etiam intercessione non dubitamus efficere, petitionem
ipsius minime despiciendam prospeximus. Quia
ergo ut cum uxore sua, quam hic de Romana civitate
<pb n="1230B"/>
esse perhibet, reverti, sicut desiderat, valeat vestris
se poscit patrociniis <emph>1192</emph> adjuvandum, paternae
dilectionis salutantes affectu, petimus ut hac in
re magnitudinis vestrae tuitionem habeat, et a nullo
eos illic contra rationis ordinem impediri permittatis,
sed desideriis eorum pro vestra mercede adesse et
concurrere debeatis, quatenus et illi se adjutos vestra
ope congaudeant, et magnitudo vestra poscentibus
impendisse quod justum piumque est videatur.
</p>
        </div2>

<div2>
          <head>EPISTOLA XIX. AD MAURENTIUM MAGISTRUM MILITUM. <hi>Plectiles sellas viginti quatuor petit.</hi> </head>
<p>Gregorius Maurentio magistro militum.</p>
<p>Cognoscat gloria vestra mandasse nos Anthemio
subdiacono ut aliquantas sellas plectiles nobis dirigere
<pb n="1230C"/>
studeat. Aut si factas non invenerit, ipsum
apud se artificem tollat, ut in domo ipsius debeat
laborare, et vel viginti quatuor sellas omnino bonas
faciat. Et ideo quia omnino nobis sunt necessariae,
gloria vestra ut hoc fieri possit provideat. Et si forte
vos jam aliquas conquisistis, nobis eas transmittite.
Sed et Juliano viro clarissimo majori excellentiae
vestrae, aut si quis alter habuerit, eas nobis mittere
procuret. Ita ergo gloria vestra faciat, ut haec quae
scripsimus sollicitudinis vestrae debeant modis omnibus
instantia procurari.
</p>
        </div2>

<div2>
          <head>EPISTOLA XX. AD MAURENTIUM MAGISTRUM MILITUM. <hi>Ad Arogem mittat epistolam suam de juvando in vehendis ad mare trabibus Savino subdiacono.</hi> </head>
<p>
            <pb n="1230D"/>Gregorius Maurentio magistro militum.</p>
<p>Propterea quod in Ecclesiis beatorum Petri et
Pauli trabes sunt necessariae, omnino Sabino subdiacono
injunximus ut aliquantas de partibus
<pb n="1231A"/>
Brutiorum incidere et ad locum unde huc per mare
duci possint trahere debeat. Sed quoniam solus hoc
facere non assurgit, Arogi scripsimus ut homines
qui sub eo sunt, cum bobus suis, in ejus deputet ite
solatiis, promittentes quia dum res perfecta fuerit,
dignum ei xenium transmittemus. Gloria ergo vestra
epistolam nostram ad eum sub urbana persona studeat
sub celeritate transmittere, quae ei hoc quod
scripsimus deferat, ut antedictus subdiaconus voluntatem
ipsius possit agnoscere. Si vero navigii prosperitate
inventa discesserit, cuncta ei gloria vestra <emph>1193</emph> 
 per suas epistolas innotescat, ut sciat quid agere
debeat, sed et nobis similiter quae acta fuerint indicate.
</p>
        </div2>

<div2>
          <head>EPISTOLA XXI. AD AROGEM DUCEM. <hi>Ut Savinum incisas pro ecclesiis sanctorum Petri et Pauli trabes ad mare trahentem juvari praecipiat, xenium spondet.</hi> </head>

<pb n="1231B"/>
<p>Gregorius Arogi duci.</p>
<p>Quia sic de gloria vestra sicut revera de filio nostro
confidimus, petere aliqua a vobis fiducialiter provocamur,
arbitrantes quod minime nos patiamini contristari,
maxime in tali re unde anima vestra multum
poterit adjuvari. Indicamus autem propter ecclesias
beatorum Petri et Pauli aliquantas nobis trabes necessarias
esse; et ideo Savino subdiacono nostro injunximus
de partibus Brutiorum aliquantas incidere,
et usque ad mare in locum aptum trahere debeat.
Et quia in hac re solatiis indiget, salutantes gloriam
vestram paterna charitate, petimus ut actionariis vestris,
qui in illo loco sunt deputetis, ut homines qui sub
<pb n="1231C"/>
eis sunt cum bobus suis in ejus transmittere debeant
solatium, quatenus, vobis concurrentibus, melius
quod ei injunximus possit perficere. Nos enim promittimus
quia dum res perfecta fuerit, dignum vobis
xenium, quod non sit injuriosum, transmittemus.
Nam scimus nos considerare, et filiis nostris qui bonam
voluntatem exhibent respondere. Unde iterum
petimus, gloriosissime fili, ut ita facere debeatis, ut et
nos vobis possimus esse praestito beneficio debitores,
et vos mercedem pro sanctorum ecclesiis habeatis.
</p>
        </div2>

<div2>
          <head>EPISTOLA XXII. AD GREGORIUM EXPRAEFECTUM. <hi>Ad vectandas trabes viginti homines suos ac boves commodet Savino.</hi> </head>
<p>Gregorius Gregorio expraefecto,</p>
<p>
            <pb n="1231D"/>Scientes quanta erga beatorum Petri et Pauli
ecclesias in gloriae vestrae mente maneat dilectio,
<pb n="1232A"/>
vestrum nobis post Deum adjutorium scriptis decurrentibus
adhibere necessario procuramus, confidentes
vos facile et devote quidquid pro earum utilitate
cognoscitis impertiri, quibus gloriam vestram
etiam sponte non dubitamus velle praestare. Et ideo
quia in praedictis ecclesiis trabes omnino sunt necessariae,
atque Savino subdiacono ut interim usque
ad viginti incidere festinet et ad mare trahere debeat
injunximus, paterno salutantes affectu, petimus
ut gloria vestra de possessionibus quas illic in emphitheosim
habet hac in re homines cum bobus suis
faciat praebere solatia, quatenus et ipse vestra opitulatione
suffultus ad ea explenda quae sibi injuncta
sunt possit esse idoneus, et vos mercedem <emph>1194</emph> 
valeatis acquirere. Ita ergo, sicut diximus, et ut de
<pb n="1232B"/>
vobis confidimus, agite, gloriose fili, ut et nos vobis
gratias referamus, et beatos apostolorum principes
pro amore et devotione vestra, quam eorum ecclesiis
exhibetis, habeatis in omnibus adjutores.
</p>
        </div2>

<div2>
          <head>EPISTOLA XXIII. AD STEPHANUM EPISCOPUM. <hi>Homines cum bobus ad Savinum juvandum mittat.</hi> </head>
<p>Gregorius Stephano episcopo.</p>
<p>Quamvis fraternitatem vestram officii sui qualitas
pro ecclesiarum utilitatibus ultro solatiari commoneat,
non tamen ab re est si illud ex abundanti nostra
hortemur epistola quod facere vos convenit
prona voluntate. Proinde in ecclesiis beatorum Petri
et Pauli trabes valde necessarias fraternitati vestrae
<pb n="1232C"/>
duximus indicandum. Et quoniam Savino subdiacono
ut aliquantas incidere et usque ad mare trahere
debeat, unde huc adduci valeant, injunximus,
atque in ea re manifestum est eum opus habere solatiis,
sanctitas vestra, ut oportuerit, ei toto studio
totaque intentione opem ferre studeat, ac in ejus
solatio boves hominesque transmittat, ut nullam
excusationem inveniat, sed quae ei praecipimus, vobis
opitulantibus, implere sufficiat. Ita ergo fraternitas
vestra faciat, ut ei se quantum valet impendat.
Nam quantum praedicti subdiaconi culpa est, si vobis
concurrentibus piger exstiterit, tanto culpabilius erit
et gravius, si qua se occasione fraternitas vestra aut
excusare, aut indevotam, quod non credimus, monstrare
voluerit. Debes autem scire hanc fraternitati
<pb n="1232D"/>
tuae curam vehementer incumbere, cujus Ecclesiae
trabes olim cultu proprio consueveras procurare.
</p>
        </div2>

<div2>
          <head>EPISTOLA XXIV. AD JOANNEM SUBDIACONUM RAVENNAE. <hi>Jubet, reprobato Constantio, Maurum, si dignus inveniatur, abbatem ordinari; a peculiaritatis peste mundari monasterium; Claudii abbatis scripta ex ore suo excepta, sed a suo sensu in multis aliena, ad se mitti. Non probat sua in Jobum commentaria publice ad vigilias legi. Magis expedire ut legantur Psalmorum commenta. Nolle se, dum in hoc corpore versaretur, opera sua in publicum facile prodire. Albinum et Augustum commendat.</hi> </head>

<pb n="1233A"/>
<p>Gregorius Joanni subdiacono Ravennae.</p>
<p>Venientes monachi monasterii quondam abbatis
Claudii, petiverunt sibi Constantium monachum abbatem
debere constitui. Quos valde ego in sua petitione
detestatus sum, quia mihi terrenae menti esse
omnimodo apparuerunt, qui terrenum nimis hominem
<pb n="1233B"/>
abbatem quaesiverunt habere. Cognovi enim
quod idem Constantius peculiaritati studeat. Quae
res maxime testatur eum cor monachi non habere.
Ac deinde cognovi quia ad monasterium quod in
 Piceni provincia <emph>1195</emph> situm est solus pergere
sine aliquo fratrum suorum praesumpsit. Ex qua ejus
actione cognovimus quia qui sine teste ambulat recte
non vivat, aut quomodo aliis regulam teneat quam
sibimetipsi nescit tenere.</p>
<p>Ab hoc igitur recedentes, cellerarium quemdam nomine
Maurum petiverunt, cujus vitae atque industriae
multa testificantur, quia et quondam abbas Claudius
eum quibusdam laudabat. Tua itaque experientia
sollicite requirat; et si ejus vita ad locum regiminis
digna est, a reverendissimo fratre et coepiscopo
<pb n="1233C"/>
nostro Mariniano hunc abbatem ordinari faciat. Si
vero est quod ei omnino obviet, et ex sua congregatione
invenire aptum minime possunt, ipsi sibi
aliunde eligant, et is quem elegerint fiat. Hoc autem
praedicto fratri et coepiscopo nostro omnino dicere
stude, ut peculiaritatem a quatuor aut a quinque
monasterii monachis, in quibus corrigi hactenus minime
potuit, studiosissime compescat, et hoc ipsum
monasterium a tali peste mundare festinet, quia si
illic peculiaritas a monachis habetur, neque concordia
neque charitas in congregatione eadem poterit
permanere. Quid est autem habitus monachi, nisi
<pb n="1234A"/>
despectus mundi? Quomodo igitur mundum despiciunt
qui in monasterio positi aurum quaerunt? Ita igitur
tua experientia faciat, ut neque loci ordinatio differatur,
neque ad nos ulterius hac de re querela perveniat.</p>
<p> Praeterea, quia idem charissimus quondam filius
meus Claudius, aliqua me loquente de Proverbiis, de
Canticis canticorum, de Prophetis, de libris quoque
Regum, et de Heptateuco audierat, quae ego
scripto tradere prae infirmitate non potui, ipse ea
suo sensu dictavit, ne oblivione deperirent, ut apto
tempore haec eadem mihi inferret, et emendatius
dictarentur. <note>(Quae cum mihi legisset, inveni dictorum
meorum sensum valde inutilius fuisse permutatum.)</note>
Unde necesse est ut tua experientia, omni
excusatione atque mora cessante, ad ejus monasterium
<pb n="1234B"/>
accedat, convenire fratres faciat, et sub omni
veritate quantascunque de diversis Scripturis chartulas
detulit, ad medium deducant, quas tu suscipe,
et mihi celerrime transmitte.</p>
<p>De tuo autem reditu, quia molestiam te validam
incurrisse cognovimus, Deo propitio, in subsequenti
cogitamus.</p>
<p>Illud autem quod ad me quorumdam relatione
perlatum est, quia reverendissimus frater et coepiscopus
meus Marinianus legi commenta beati Job
publice ad vigilias faciat, non grate suscepi, <emph>1196</emph> 
quia non est illud opus populare, et rudibus auditoribus
impedimentum magis quam provectum generat.
Sed dic ei ut commenta Psalmorum legi ad
vigilias faciat, quae mentes saecularium ad bonos
<pb n="1234C"/>
mores praecipue informant. Neque enim volo dum
in hac carne sum, si qua dixisse me contigit, ea facile
hominibus innotesci. Nam quia dilectissime memoriae
Anatolius diaconus quaerenti ac jubenti domno
imperatori librum Regulae pastoralis dedit, aegre suscepi,
quem sanctissimus frater et coepiscopus meus
Anastasius Antiochenus in Graecam linguam transtulit.
Et, sicut mihi scriptum est, ei valde placuit,
sed mihi valde displicuit ut qui meliora habent in
minimis occupentur.</p>
<p>In parte autem tertia beati Job in eo versu in quo
scriptum est: <hi>Scio quod Redemptor meus vivit,</hi> suspicor
<pb n="1235A"/>
quia praedictus frater et coepiscopus meus Marinianus
mendosum codicem habeat. Nam in scrinio
nostro idem locus aliter habetur quam hunc in aliorum
Codicibus esse cognovi, atque ideo eumdem
locum relevari feci, ut sicut in scrinio nostro est, ita
quoque hunc et saepefatus frater meus habeat. Quatuor
enim verba sunt, quae si eidem loco defuerint, non
modicum possunt lectori scrupulum generare. Haec
omnia subtiliter et celeriter exsequere. Et si apud
excellentissimum exarchum nihil potes, vel haec non
videaris neglexisse quae potes.</p>
<p>De loco autem Albini quid dicam, de quo nobis
aperte contra justitiam respondetur? De quo tamen
debes districtius cogitare.</p>
<p>Praeterea ante aliquantum temporis experientiae
tuae praeceperamus ut apud eminentissimum filium
<pb n="1235B"/>
nostrum praefectum ageret, quatenus cura formarum
committi Augusto vicecomiti debuisset, pro eo
quod omnino sollicitus atque strenuus vir est. Et ita
hactenus distulisti, ut nobis nec quid egeris indicares.
Et ideo apud eumdem eminentissimum filium
nostrum vel modo omni agere intentione festina, ut
formae praedicto clarissimo viro per omnia committantur,
quatenus sollicitudine sua aliquatenus eas
valeat reformare. Nam sic despiciuntur atque negliguntur
formae ipsae, ut nisi major sollicitudo fuerit,
intra paucum tempus omnino depereant. Sicut ergo
nosti quam necessaria causa sit et generalitati utilis,
sic studendum tibi est, ut praedicto, sicut diximus,
viro pro sua sollicitudine modis omnibus committatur.
 Datum mense Januario, indictione 5.</p>
</div2>

<div2>
          <head> <emph>1197</emph> EPISTOLA XXV. AD ROMANUM DEFENSOREM. <hi>Non jungendos matrimonio extra massam in qua nati sunt Petri defensoris filios.</hi> </head>

<pb n="1235C"/>
<p>Gregorius Romano defensori.</p>
<p>Petrus, quem defensorem fecimus, quia de massa
juris Ecclesiae nostrae quae Vitelas dicitur oriundus
sit, experientiae tuae bene est cognitum. Et ideo quia
<pb n="1236A"/>
ita circa eum benigni debemus existere, ut tamen
Ecclesiae utilitas non laedatur, hac tibi praeceptione
mandamus, ut eum districte debeas commonere,
ne filios suos quolibet ingenio vel excusatione foris
alicubi in conjugio sociare praesumat, sed in ea
massa, cui lege et conditione ligati sunt socientur.
In qua re etiam et tuam omnino necesse est experientiam
esse sollicitam, atque eos terrere, ut qualibet
occasione de possessione cui oriundo subjecti
sunt exire non debeant. Nam si quis eorum exinde,
quod non credimus, exire praesumpserit, certum illi
sit quia noster consensus nunquam illi aderit, ut
foris de massa in qua nati sunt aut habitare aut debeant
sociari, sed et superscribi terram eorum.
Atque tunc sciatis vos non leve periculum sustinere,
si vobis negligentibus quisquam ipsorum quidquam
<pb n="1236B"/>
de iis quae prohibemus facere qualibet sorte tentaverit.
</p>
        </div2>

<div2>
          <head>EPISTOLA XXVI. AD MAURENTIUM MAGISTRUM MILITUM. <hi>Ne dimissis aliis, Domitii filium retineat.</hi> </head>
<p>Gregorius Maurentio magistro militum.</p>
<p>Petiit Domitius vir magnificus, ut vestrae gloriae
scribere deberemus, quatenus, navigantibus aliis, et
filio suo similiter esset licentia navigandi. Et quamvis
de gloria vestra certi sumus quia nihil quod indiscretum
est faciat, sed omnia sapienter intendat;
hortamur tamen ut si alii relaxantur, ille non debeat
retineri, ne forsitan non ex ratione, sed sola fratrum
inimicitia retineri videatur. Vos tamen qui
praesentes estis, aequitatis consideratione generalem
<pb n="1236C"/>
etiam utilitatem attendentes, melius quid expediat
potestis advertere.
</p>
        </div2>

<div2>
          <head>EPISTOLA XXVII. AD QUERTINUM EXPRAEFECTUM. <hi>Cur pro Bonito praefecturae administrationem expetente agere nolit.</hi> </head>
<p>Gregorius Quertino expraefecto.</p>
<p> Epistolam gloriae vestrae suscepimus, in qua
<pb n="1237A"/>
scripsistis ut pro glorioso Bonito filio nostro <emph>1198</emph> 
agere debeamus, quatenus praefecturae illi administratio
committatur. Equidem nos eumdem filium
nostrum non modo, sed multi sunt anni quod novimus,
et idcirco concurrere illi per omnia festinamus,
sed non in illa re de qua amaritudines posset et tribulationes
 assumere. Nam administratio ipsa uni
priori ipsius et alteri minori ipsius oblata est, et
miscere se nullo modo voluerunt, scientes omnino
grave esse et praesertim hoc tempore, administrationem
suscipere. Si ergo illis grave fuerit, quanto
magis isti debet esse difficile, qui nobis in actione
est? Additur quia et inutile <note>(Grat. dist. 88, c. 8)</note> 
et valde laboriosum est hominem litteratum ratiociniorum
causas assumere, et in eis se, quod non
<pb n="1237B"/>
expedit, obligare. Super haec autem res illa nos
revocat, quia nullum de hac actione bene exisse recolimus,
nisi gloriam vestram, de qua omnipotentem
Dominum petimus ut eam usque ad finem continua
protectione custodiat. Et ideo hoc considerantes, in
ejus laesione miscere nos nolumus. Nam quod modo
putatur utile, certum est quia postmodum plenum
laboris erit atque dispendii. Si autem sic utilitatibus
suis aestimat oportere, et vult agere ut haec administratio
sibi committatur, nos contrarii non sumus,
sed etiam modo futuris tribulationibus ipsius condolemus,
quia quid passurus sit, exemplo praecedentium
non nescimus.
</p>
        </div2>

<div2>
          <head>EPISTOLA XXVIII. AD COLUMBUM EPISCOPUM NUMIDIAE. <hi>Coercendum Paulinum antistitem, qui in clerum suum saevierat, et sacrilega nundinatione sacros ordines vendebat.</hi> </head>

<pb n="1237C"/>
<p>Gregorius columbo episcopo Numidiae.</p>
<p>Quia bene olim nobis est cognitum fraternitatem
tuam sacerdotali gravitate et zelo esse ecclesiastico
decoratam, satis oportere prospeximus ut interesse
ad cognoscenda ea quae correptionis indigent debeat,
ne, si fuerint dissimulatione postposita, licitum esse
sibi credat quisque quod potest. Qualiter autem fratrem
nostrum Paulinum, Tegessis civitatis episcopum,
clerus suus, vel hi qui in sacro sunt ordine
constituti, in se perhibeant corporaliter excessisse,
audire non indiges, quippe quia priusquam haec ad
<pb n="1238A"/>
nos querela pertingeret, tibi jam factum est, sicut
eis asserentibus didicimus, manifestum. Et quoniam
praepositis in subjectorum poenam fas esse non
debet saeviendi, Victori fratri et coepiscopo nostro,
 qui primatus inter vos locum tenet, curavimus
scribendum, ut una cum tua fraternitate vel cum
aliis fratribus et coepiscopis nostris, quos adhibere
prospexeritis, inter memoratum fratrem consacerdotem
nostrum et clerum ipsius causam subtili
debeat investigatione cognoscere. Et ideo dilectio
tua immineat atque sollicitudinem gerat, ut ea quae
ad nos perlata sunt inaudita non transeant, <emph>1199</emph> 
ne discordia in Ecclesia, unde magnopere pellenda
est, nutriatur. Et si quidem contra eum clericorum
suorum vera querela est, culpam suam quam sponte
<pb n="1238B"/>
 emendare despexit, ita Ecclesiastici vigoris definitione
cognoscat, ut et de praesenti sentiat quam sit
grave quod fecit, et discat de futuro nil se plus agere
posse quam licet. Prae omnibus igitur hortamur ut
zelum quem propter Deum habere te novimus ardentius
studeas exercere.</p>
<p>Et quia memoratus frater noster Paulinus ecclesiasticos
ordines per simoniacam dare haeresim,
quod audire nefas est, dicitur; una cum antedicto
primate vel aliis subtilius hoc et cum omni tibi diligentia
sit curae perquirere. Et si ita, quod absit,
inventum fuerit, studendum atque agendum est ut
et eum qui praemium accipere, et eum qui dare non
metuit, canonicae ultionis sententia feriat, quatenus
horum emendatio multorum possit esse correptio.
<pb n="1238C"/>
Et priusquam haec radix mortifera coalescat, et
plures interimat, totius concilii definitione damnetur,
ut nullus unquam pro quovis ordine accipere,
nullus dare aliquid audeat, nec quisquam ex gratia,
sed promoveatur ex merito, ne et ordo ecclesiasticus
confundatur, et sit probitas vitae despectui, si
praemium meriti indignus acceperit.</p>
<p>Hilaro autem chartulario nostro injunximus ut si
causa poposcerit, cognitioni vestrae interesse non
renuat. Si ergo necessarium fuerit, vestris illum
apicibus ut illuc venire debeat facite certiorem,
quatenus simul cum ipso tractantes melius decernere
quae statuenda sunt debeatis.
</p>
        </div2>

<div2>
          <head>EPISTOLA XXIX. AD VICTOREM EPISCOPUM. <hi>Ut Paulini saevitia in clerum et simonia puniatur ac reprimatur, concilium cogat, ad id vocato, si opus sit, Hilaro.</hi> </head>

<pb n="1239A"/>
<p>Gregorius Victori episcopo.</p>
<p>Quanto laetitiae nobis est fratres nostros cognoscere
erga filios suos paterna charitate decenter esse
sollicitos, tanto tristitiae deputamus quando eos ab
illicitis nec aliorum fratrum reverentia, nec sacerdotii
praevalet consideratio <emph>1200</emph> temperare. Quam
igitur gravis et aspera adversus fratrem nostrum
Paulinum, Tegessis civitatis episcopum clericorum
ejus vel eorum qui in sacro sunt ordine positi sit
<pb n="1239B"/>
querela, fraternitati tuae liquere non dubium est,
quia latere te in vicino non potuit quod ad nos in
longinquo pervenit. Et quoniam valde cavendum
est ne hoc quod eum frustra in se corporali injuria
queruntur excedere, aut licite praesumatur, aut fiat
dissimulatione deterius, sic manifesti excessus canonica
semper moderatione premendi sunt, ut una res
et praeteritorum correptio, et esse possit regula futurorum.
Proinde simul cum dilectissimo communi
fratre Columbo episcopo, vel aliis sacerdotibus
quos praevideritis, inter suprascriptum fratrem nostrum
et clericos ipsius causam subtili investigatione
rimari te convenit. Et si supplicantium querela veritate
subsistit, ita hoc regulari emendatione corrigite,
ut et quam sit malum quod fecit agnoscat, et
<pb n="1239C"/>
officii sui terminos discat de caetero non exire. Nec
loci tui, sicut dicitur, ab eo postponi ordinem patiaris,
ne illi despectus suus ad periculum, et tibi
fiat ad culpam. Nam ad personam in priori loco
positam respicit quidquid a minori committitur, nisi
sollicite corrigatur.</p>
<p>Illud autem quod idem frater noster Paulinus ecclesiasticos
ordines dare sub praemio perhibetur,
subtilius a vobis et omnino districte quaerendum
est. Et si ita, quod non optamus, esse claruerit, sic
ad ulciscendum hoc vester se propter Deum zelus
accendat, ut et ordinanti avaritia sua convertatur
ad poenam, et illicita ordinatio effectu carens, ambitionis
suae desiderio non fruatur. In qua re hortamur
vos atque prae omnibus admonemus, ut ita fraternitas
<pb n="1239D"/>
vestra studeat esse sollicita, quatenus priusquam
unius vitio simoniacae illic haereseos nequitia
convalescat, sententiae vestrae falce facto ex opere
<pb n="1240A"/>
concilio radicitus amputetur. Nam quisquis ad hoc
facinus emendandum officii sui consideratione vehementer
 non arserit, cum ipso se non dubitet habere
portionem, a quo prius hoc peculiare flagitium
sumpsit exordium. Et ideo, sicut diximus, hinc vigilanter
atque studiose agendum est ut concilium
vestrum, quod nunc usque sine hujusmodi prava
opinione, Deo custodiente, servatum est, <emph>1201</emph> 
hujus sceleris venena nec polluere possint nec perdere.</p>
<p>Praeterea Hilaro chartulario nostro praecepimus ut,
si res exegerit, interesse vobiscum non differat. Unde,
si necesse fuerit, vestris illi ut ad vos venire debeat
epistolis indicate, quatenus haec omnia una cum eo
salubriter Deo possitis adjuvante dirimere.
</p>
        </div2>

<div2>
          <head>EPISTOLA XXX. AD CONSTANTINUM SCODRITANUM EPISCOPUM. <hi>Quod in sequenti ad Joannem epistola adversus Pauli flagitium statuitur exsequatur ipse, si potest; sin vero, Joanni ut id exsequatur instet.</hi> </head>

<pb n="1240B"/>
<p>Gregorius Constantino episcopo Scodritano.</p>
<p>Quae dilectissimus nobis lator praesentium Nemesion <note>(Grat. 2, q. 7, c. 44)</note>,
qui se dicit Docleatinae
civitatis esse antistitem, de facinore Pauli Docleatini
ut ipse asserit, quondam episcopi questus sit, fraternitati
tuae fuerant subtilius indicanda, nisi scire te
omnia testaretur, quippe quem et compassum sibi et
voluisse subvenire, sed perhibet minime potuisse. Et
quia tanti causa flagitii negligi vel transiri non debet
<pb n="1240C"/>
impunita, ne ejus imitatione scelesta ab aliis, quod
absit, sumatur audacia, fraternitas tua exemplaria
scriptorum his subdita, quae ad reverendissimum fratrem
nostrum Joannem primae Justinianae civitatis
episcopum servantem vices nostras direximus, diligentius
relegat. Et si secundum eorum seriem explere
se cuncta posse cognoscit, ea quae illi mandavimus,
ipsa omnia ex nostra auctoritate exsequatur et faciat.
Si vero hoc tibi quibusdam forte adversantibus obstaculis
vides esse difficile, studendum est ut eadem
scripta nostra ad antedictum fratrem nostrum sine
excusatione perveniant. Cui etiam et te convenit imminere,
ut ea quae ei a nobis mandata sunt districtius
exsequi, et nulla debeant occasione lentari; sed ita
quae nequiter acta sunt, emendatione congrua corrigantur,
<pb n="1240D"/>
quatenus una res et ultio competens delinquentis,
et formido sit aliis in eodem ordine constitutis.
</p>
        </div2>

<div2>
          <head>EPISTOLA XXXI. AD JOANNEM PRIMAE JUSTINIANAE EPISCOPUM. <hi>Expositis Pauli Docleatini episcopi flagitiis, praescribit remedia.</hi> </head>

<pb n="1241A"/>
<p>Gregorius Joanni episcopo primae Justinianae.</p>
<p>Quando mala quae poenitentiae fletu purganda sunt
augentur excessibus, ita major delinquentibus est
adhibenda correptio, ut et ipsi facinus suum saltem
poena vindicante cognoscant, et alios ab illicitis ecclesiasticae
ultionis timor inhibeat. Dilectissimus itaque
lator praesentium Nemesion ad nos veniens indicavit <note>(Grat. 2, q. 7, c. 44)</note>,
sicut et gestorum exemplaria
quae huc detulit continebant, Paulum Docleatinae
civitatis episcopum, inter alia mala in corporale
crimen lapsum, a suis fuisse clericis accusatum, atque,
<pb n="1241B"/>
habita cognitione, <emph>1202</emph> ita, quod sine dolore
dicere non possumus, claruisse, atque insuper, postquam
convictus est, etiam eum libellum in quo ea de
quibus accusatus fuerat vera esse confessus est obtulisse;
qua de re sententia, illo episcopali deposito,
ejus loco se cum fraternitatis vestrae consensu esse
episcopum ordinatum; sed nunc eumdem Paulum
cum auxilio saecularium judicum venientem episcopium
more praedonis ingressum, ablatisque violenter
rebus ecclesiae, ab eo se projectum et ad summam
injuriam ac necem pene perductum. Et quoniam tantae
nequitiae pravitas, nec dissimulanda, nec leviter attendenda
est, fraternitas vestra haec omnia diligenter
curet addiscere, et si ita se ut edocti sumus veritas
habet, praedictum Paulum districta faciat exsecutione
<pb n="1241C"/>
compelli, ut quaecunque abstulit omni mora vel excusatione
cessante restituat. Si vero nihil Ecclesiae,
sed proprium se dixerit abstulisse, quamvis grave et
iniquum fuerit ut non a vobis vel a metropolitano
ejus hoc peteret, sed temerario ausu manu praesumeret
agere, verumtamen si quid proprium tulit, sub
fraternitatis vestrae debet examinatione constare si
verum est. Sed et illud diligenter quaerendum est,
si quid male de rebus dilapidavit ecclesiae, ut ex eo
quod nunc abstulit, hoc reformare ac satisfacere modis
omnibus compellatur. Si autem differre tentaverit,
quousque omne quod dilapidavit, vel de substantia
tulit, ecclesiae restituat, in monasterium mittendus
<pb n="1242A"/>
est, ut saltem coactus reddat quod male auferre
non timuit. Qui si forte, quod non credimus, post depositionem
suam inverecunde ac mente perversa
aliquid de episcopatu loqui atque rursus ad hoc qualibet
aspirare praesumptione tentaverit, fraternitatis
vestrae se contra improbitatem ipsius omnino vigor
accendat, atque dominici corporis ac sanguinis communione
privatum in monasterium eum usque ad
diem obitus sui ad agendam curet poenitentiam retrudendum,
quatenus perpetrati sceleris maculas dignis
discat fletibus emundare, quas magis in interitu
animae suae nequiter augere desiderat. Suprascriptus
autem dilectissimus frater noster Nemesion in loco
suo et episcopatus officio procul dubio reformetur,
et ne denuo hac de re inquietudinem ac molestiam patiatur,
<pb n="1242B"/>
sollicitos vos esse necesse est, quia hoc non solum
 ad hujus munitionem, verum etiam ad aliorum
constat emendationem proficere, ut pravorum hominum
praesumptio nihil de caetero contra sacrorum
canonum statuta, vel ecclesiasticam disciplinam ullo
modo audeat attentare.
</p>
        </div2>

<div2>
          <head>EPISTOLA XXXII. AD UNIVERSOS EPISCOPOS CONCILII BIZACII. <hi>De Clementio ipsorum primate graviter accusato strenue ac diligenter inquirant.</hi> </head>
<p>Gregorius universis episcopis concilii Bizacii.</p>
<p>Sicut laudabile discretumque est reverentiam et
honorem debitum exhibere prioribus <note>(Grat. 2, q. 7,
c. 46)</note>, ita rectitudinis et Dei timoris est, si qua in
eis correctione indigent, <emph>1203</emph> nulla dissimulatione
<pb n="1242C"/>
postponere ne totum, quod absit, corpus incipiat
morbus invadere, si languor non fuerit curatus in
capite. Ante multum siquidem temporis quaedam ad
nos de fratre nostro Crementio primate vestro perlata
sunt, quae cor nostrum non modico moerore
transfigerent. Sed prementibus diversis tribulationibus,
et maxime circumsaevientibus hostibus, ea nobis
non fuit spatium requirendi. Et quoniam ita sunt
gravia, ut transiri indiscussa nullo modo debeant,
fraternitatem vestram his hortamur affatibus, ut cum
omni sollicitudine ac vivacitate veritatis indagare
substantiam multis modis debeatis, ut aut si ita sunt
 ultione canonica resecentur; aut si falsa, fratris
<pb n="1243A"/>
nostri innocentia diu sub nefandae opinionis dilaceratione
non jaceat. Unde ut non quis desidiae torpor
in requisitione sit, admonemus ut non cujusquam
personae gratia, non favor, non blandimenta, vel
quodlibet aliud quemquam vestrum vel ad discutiendum
quae nobis nuntiata sunt molliat, vel a tramite
veritatis excutiat; sed sacerdotaliter ad investigandam
vos propter Deum veritatem accingite. Nam si
quis in hoc aut piger esse, aut negligentem se praesumpserit
exhibere, dictis criminibus apud omnipotentem
Dominum se noverit esse participem, cujus
zelo ad perscrutandas subtiliter nefandi causas facinoris
non movetur. <note>(Vide epp. 58 et 59, ind. 2.)</note> 
</p>
        </div2>

<div2>
          <head>EPISTOLA XXXIII. AD FIRMINUM EPISCOPUM ISTRIAE. <hi>Gratulatur de illius ad Ecclesiae unitatem reditu. Ut Satanae jaculis constantiae scutum opponat, aliosve, secum revocet, hortatur. Spondet subsidia. Paraturam mittit.</hi> </head>

<pb n="1243B"/>
<p>Gregorius Firmino episcopo Istriae.</p>
<p>Quem Redemptor noster de servorum suorum numero
perire non patitur, ita misericordiae suae inspiratione
cor ejus illustrat, ut, deserto erroris obscuro,
ad cognitionem lucis et viam redeat veritatis. Unde,
suscepta charissimae fraternitatis tuae epistola, magna
in Domino exsultatione gaudemus quod divina te
gratia ad unitatem Ecclesiae a qua pertinacium et
imperitorum hominum instinctione disjunctus fueras
revocavit. <emph>1204</emph> Sed quia quanto antiquus hostis
superatum se conspicit, tanto insidiari acrius non
quiescit, omnino sollicitum vigilantemque te esse
<pb n="1243C"/>
convenit, atque scutum constantiae contra jacula ipsius
praeparare, ut illisa frangantur, et vim interius
penetrandi non habeant. Nulla ergo te, charissime
frater, rerum desideria, nulli terrores, nulla blandimenta,
nullae seductiones, quae venenatis verborum
sagittis animas feriunt, a reversionis tuae fervore
demolliant, aut retro redire compellant, ne qui fortem
superaveras, graviter supereris, et captivus,
quod absit, post victoriam tenearis. Sed magis ut
mater Ecclesia per totum, Deo propitio, orbem diffusa,
ad suum te rediisse gremium non inertem
<pb n="1244A"/>
agnoscat, studiosissime tibi vigilandum ac laborandum
est ut tecum possis et alios revocare, quatenus
damna quae tuae aversionis exemplo commiseras
non solum reversionis bono resarcias, sed etiam lucrum
exhibeas, ut et ad promerendam praeteritorum
veniam, et futurorum praemia capessenda plus Domino
tuo videaris revocasse quam tuleras.</p>
<p>Nobis ergo omnino curae erit de fraternitatis tuae
quiete, ut dignum est, cogitare, quia postquam nobiscum
jam Deo protegente unus es, non aliter utilitates
tuas quam nostras attendimus. Aliqua vero
nobis de necessitatibus vestris Joannes subdiaconus
scripsit; sed credimus de Dei nostri potentia quia
sanctus Petrus ad quem reversi estis vos deserere
 non habet. Modo autem de benedictione ejusdem
<pb n="1244B"/>
sancti Petri transmisimus fraternitati vestrae paraturam
unam, quam vos necesse est cum ea charitate
qua a nobis est transmissa suscipere. Mense Maio,
indict. 5.</p>
</div2>

<div2>
          <head>EPISTOLA XXXIV. AD CIRIDANUM. <hi>Cum pro sitonico id praestitum sit quod ipse jusserat, non perferendum jam ab Ecclesia illius detrimentum.</hi> </head>
<p>Gregorius Ciridano.</p>
<p>Gloriae vestrae dudum scripta suscepimus, in quibus
indicastis sollicitudini vestrae serenissimorum
principum jussione curam sitonici fuisse mandatam,
atque praeceptum esse ut omnis tritici quantitas, <emph>1205</emph> 
 quae in horreis nostrae Ecclesiae suscepta
fuerat, vobis tradi per omnia debuisset, et scripsistis
<pb n="1244C"/>
ut hoc ipsum parari in specie faceremus. Quod quidem
quia vestrum, cujus ad nos quidem bona tanta
perlata sunt, non fuerit novimus; et scitis quam durum
quamque omnino difficile sit ut res quae nec
servari, nec eo tempore ad emendum poterat inveniri,
in specie restitui peteretur. Verumtamen, ut
exui ab hujus rei sollicitudine valeremus, studii nostri
fuit ut etsi cum majori dispendio omnino frumenta
ipsa, sicut voluistis, in specie faceremus praeparari.
Post vero per latorem praesentium Eutychium
virum magnificum, qui se illustrem praefectum esse
<pb n="1245A"/>
commemorat, aliam nobis epistolam transmisistis,
ut quae summa ejusdem sitonici ab horreariis Ecclesiae
sit suscepta prodi inter acta publica debuisset.
Et ideo ne per occasionem Ecclesiae quaedam cuiquam
nasci videatur occasio, seu excusatio, et quantitatem,
sicut scripsistis, defensores Ecclesiae prodiderunt, et
quae putaverunt utilia petiverunt. Quod gloria vestra
diligenter solliciteque pertractet, et verba eorum non
negligat. Nam quidquid post haec in praedicti sitonici
specie damni contigerit, amplius jam ad Ecclesiae
dispendium sciatis nullo modo pertinere, quia nec
habitatores civitatis istius, afflicti revera homines,
praedictum sitonicum in suo se asserunt detrimento
posse suscipere. Haec igitur omnia gloria vestra cognoscens,
ita de his quae sibi sunt commissa, studeat
<pb n="1245B"/>
cogitare, ut et utilitatem publicam faciat, et hujus
operis pondus Ecclesiae nostrae denuo ad gravamen
pauperum non incumbat.
</p>
        </div2>

<div2>
          <head>EPISTOLA XXXV. AD DESIDERIUM VIENNENSEM EPISCOPUM. <hi>Ne Pancratium diaconum suum a monastica vita revocet.</hi> </head>
<p>Gregorius Desiderio episcopo in Gallia.</p>
<p>Pancratius lator praesentium, ut asserit, diaconus,
 apostolorum se liminibus repraesentans, a nobis
 noscitur petiisse ut eum fraternitati vestrae deberemus
specialiter commendare. Intimavit etiam nobis
quod in clericatus officio vestrae sit Ecclesiae mancipatus.
Unde, divina inspiratione compunctus, gratiam
monasticae conversationis appetiit, illicque in
<pb n="1245C"/>
eodem quem sumpsit habitu desiderans permanere,
etiam diaconum se ejusdem monasterii factum esse
commemorat. De cujus loci servitio avelli nulla patitur
ratione. Nunc vero, quantum asserit, fraternitas
vestra non quidem impedientis intentu, sed affectu
benevolentiae, in officio eum suae vult Ecclesiae
revocare. Hortamur igitur ut tam promptae devotioni
ejus, quam in sancto studet habere proposito,
minime vestra sit impedimento fraternitas;
magis autem quibus valetis adhortationibus pastorali
admonitione <emph>1206</emph> succendite, ut fervor hujus
desiderii in eo non tepescat; ut qui, a turbulento curarum
saecularium tumultu se segregans, quietis desiderio
portum monasterii appetiit, rursum in ecclesiasticarum
<pb n="1246A"/>
curarum non debeat perturbationibus
implicari, sed in Dei laudibus permittatur secure
ab his omnibus, ut postulat, remanere.
</p>
        </div2>

<div2>
          <head>EPISTOLA XXXVI. AD BONITUM DEFENSOREM. <hi>Monachis fugitiva mancipia sua colligentibus opem ferat.</hi> </head>
<p>Gregorius Bonito defensori.</p>
<p>Filius noster Fortunatus, abbas monasterii sancti
 Severini, quod in hac urbe Romana situm est, latores
praesentium monachos suos illic pro recolligendis
mancipiis juris sui monasterii, quae illic latitare
dicuntur, dirigens, petiit ut experientiae tuae ei debeant
adesse solatia. Eapropter praesenti tibi auctoritate
praecipimus, ut eis in omnibus salva ratione
concurrere ac opitulari festines, quatenus, te illic
<pb n="1246B"/>
coram posito, atque in hac causa ferente solatia,
salubriter haec citius valeant quae sibi injuncta sunt
ad effectum, Deo auctore, perducere.
</p>
        </div2>

<div2>
          <head>EPISTOLA XXXVII. AD ROMANUM DEFENSOREM, ANTHEMIUM, ET SAVINUM SUBDIACONOS. <hi>Romani expraetoris homines ac possessiones commendat.</hi> </head>
<p>Gregorius Romano defensori, Anthemio subdiacono,
 et Savino subdiacono.</p>
<p>Ea quae sponte praebere nos convenit petiti negare
non possumus. Et ideo quia gloriosus filius noster
Romanus expraetore possessiones suas et homines
qui in illis sunt partibus vestrae voluit experientiae
commendari, hac vobis praeceptione mandamus
<pb n="1246C"/>
ut possessiones hominesque ipsius servata aequitate
tueri non desinatis, atque ita in omnibus causis
utilitatibusque ipsius concurrere ac solatiari studeatis,
quatenus et ille se hac adjutum commendatione
cognoscat, et vos salubriter injuncta exhibuisse
comprobemini.
</p>
        </div2>

<div2>
          <head>EPISTOLA XXXVIII. AD DEUSDEDIT MEDIOLANENSEM EPISCOPUM. <hi>De bonis ante episcopatum acquisitis testari posse episcopum; proinde ob legatum ex decessoris illius testamento Luminosam ancillam Dei non molestandam.</hi> </head>
<p>Gregorius Deusdedit episcopo Mediolanensi.</p>
<p>Nulli dubium est <note>(Grat. 12, q. 5, c. 1 et 12)</note> quia
sicut sacerdotibus res in episcopatu acquisitas nulla
<pb n="1247A"/>
est alienandi licentia, <emph>1207</emph> ita de eis quas ante
habuerint, quidquid judicare voluerint non vetantur.
Itaque fraternitatem tuam tempore quo ad nos
fuit questam esse recolimus quod quaedam immobilia
quae Constantius, decessor vester, Luminosae
ancillae Dei filiae fratris sui testamenti serie legati
titulo dereliquit, jam episcopus acquisisset, decrevisseque
nos ut si hoc constaret, nullum ex his Ecclesia
vestra praejudicium pateretur. Quod et vos
oportet recolere, et molestiam aliquam praedictae
ancillae Dei non facere, nec ei sine cognitione de
his quae possidet quidquam auferre. Sed si hoc Ecclesiae
vestrae actores probari posse confidunt, vestris
nobis epistolis indicate, ut qualiter hoc ipsum
constare debeat disponamus; dummodo, cognita
<pb n="1247B"/>
veritate, nec Ecclesia vestra pati praejudicium, nec
illa injuste videatur affligi, quia, quantum aliqui
perhibent, hoc suprascriptus decessor vester non
in episcopatu, sed dum adhuc esset diaconus, acquisivit.
Unde necesse est ut, sicut diximus, facta
probatione debeat constare quod verum est. Eamdem
vero ancillam Dei fraternitati vestrae commendamus,
ut a nullo eam patiatur gravari vel opprimi,
ne si inquietata fuerit, ex hujus causae occasione
hoc pati, quod non decet existimetur. Et ideo si
quid forte fuerit quod debeat emendari, aut a
plano adhortationis vestrae moderamine corrigatur,
aut certe nobis subtiliter nuntietur, quatenus et
vos ab invidia sitis extranei, et nos quod convenit
facere nullatenus omittamus. Mense Maio, indictione
5.
</p>
        </div2>

<div2>
          <head>EPISTOLA XXXIX. AD FANTINUM DEFENSOREM. <hi>Ex Servidei diaconi haereditate, xenodochio tradat equas decem, Luminosae ancillae Dei quatuor.</hi> </head>

<pb n="1247C"/>
<p>Gregorius Fantino defensori.</p>
<p>Experientiam tuam jam credimus cognovisse, dilectissimum
filium nostrum Servumdei diaconum,
haeredem sanctam Romanam Ecclesiam, cui, Deo
auctore, deservimus, reliquisse. Et quia legati titulo
quatuor equarum capita Luminosae ancillae Dei proximae
suae dari constituit, atque nos, petente dilectissimo
filio nostro Florentino diacono, xenodochio
Anichiorum, cui praeesse dignoscitur, decem equarum
capita cum emissario suo praevidimus largienda,
hac tibi idcirco praeceptione mandamus ut latori
<pb n="1247D"/>
praesentium, qui ad hoc illic ex opere missus est,
<pb n="1248A"/>
tam quatuor quae legata sunt, quam decem equarum
capita quas xenodochio concessimus, de equabus <emph>1208</emph> 
 praefati quidem diaconi simul et emissarium
sine aliqua debeas excusatione vel mora contradere.
</p>
        </div2>

<div2>
          <head>EPISTOLA XL. AD VENANTIUM PATRICIUM. <hi>Spondet, se, ubi convaluerit, facta quaedam Samsonis allegorice expositurum.</hi> </head>
<p>Gregorius Venantio patricio Panormitano.</p>
<p>Desideratissimae excellentiae vestrae scripta suscepi,
in quibus tantum de absentis collocutione gavisus
sum, quantum ipsum qui locutus est semper mihi
cupio esse praesentem. Vultis ergo ut quaedam de
Samsonis factis allegorice disserantur, sed tanta
mihi debilitas corporis accidit, ut si qua subire valuerim,
exercere animus non assurgat. Bono autem
<pb n="1248B"/>
desiderio vestro congaudeo, quia dum expositionem
sacrorum verborum cupitis, quam stricte ipsum auctorem
eorumdem verborum quaeritis demonstratis.
Si igitur vires salutis recepero, auctore omnipotente
Domino vestris desideriis parebo. Oro autem ut in
cunctis actibus vestris gratia vos superna custodiat,
quatenus in bono opere et aspirando vos repleat, et
adjuvando confortet.
</p>
        </div2>

<div2>
          <head>EPISTOLA XLI. AD PANTALEONEM NOTARIUM. <hi>De Ecclesiarum quarumdam superstitibus tum pecuniis, tum clericis, tum rebus aliis.</hi> </head>
<p>Gregorius Pantaleoni notario.</p>
<p>Exspectabamus ut nos experientia tua de argento
Ecclesiarum, vel aliis quas invenit rebus, omnino
<pb n="1248C"/>
subtiliter redderet certiores, ut ex ejus renuntiatione
quod fieri debuisset deliberare minutius potuissemus.
Sed non nos ita renuntiatio tua ut oportebat instruxit.
Curae ergo tuae sit ut argentum Ecclesiarum,
quod clerus et populus habet, apud quos praevideris,
in cimiliarchio ecclesiae sub omni sollicitudine atque
cautela deponas, atque de eodem deposito inde
susceptum accipias. Argentum vero Ecclesiarum,
quod pro peccatis a clero et populo destitutum est,
tecum huc defer. Si forte tres aut quatuor clericos
de ipsis Ecclesiis cognoveris remansisse, facta notitia,
quis quomodo est, vel ubi habitat, nobis defer,
ut eis, si necessarium viderimus, quid singulis annis
accipere debeant, statuere valeamus. Res vero
quae vetustate perire possunt, tecum similiter defer,
<pb n="1248D"/>
ut ex eis quod utile visum fuerit <emph>1209</emph> disponatur.
<pb n="1249A"/>
Tu autem protegente Domino inventa navigii prosperitate
revertere.
</p>
        </div2>

<div2>
          <head>EPISTOLA XLII. AD ROMANUM DEFENSOREM. <hi>Salustium admoneat ne posthac Luminoso Ecclesiae servo sit molestus.</hi> </head>
<p>Gregorius Romano defensori.</p>
<p>Luminosus praesentium lator violentiam se uxoremque
suam a Salustio viro clarissimo asserens
sustinere, huc necessitate eadem faciente venire
compulsus est. Unde quia servum sanctae Mariae,
quod est parochiae Grumentinae, se esse asserit,
necesse est ut ecclesiastica tuitione valletur. Experientia
itaque tua praefato supplici ecclesiastica non
desistat impertiri solatia, eumque de quo queritur
<pb n="1249B"/>
admonere, quatenus se ab eorum inquietudine compescat.
Si vero est quod sibi in eis rationabiliter
dicat posse competere, electorum judicio terminetur,
tuaque quidquid definitum fuerit exsecutione
modis omnibus impleatur.
</p>
        </div2>

<div2>
          <head>EPISTOLA XLIII. AD JOANNEM SYRACUSANUM EPISCOPUM. <hi>Sic exigendos ait reditus, ut neque contristentur debitores, neque Romana Ecclesia damnum sustineat.</hi> </head>
<p>Gregorius Joanni episcopo Syracusano.</p>
<p>Filii nostri Paschasius vir magnificus et Plancho
vir clarissimus conquesti sunt nobis sanctitatem
vestram reditus qui sanctae Romanae Ecclesiae debentur
non alibi nisi aut in suburbano civitatis, aut
<pb n="1249C"/>
in massa quae dicitur Gelas, velle percipere. Quod
ego non ita actum intelligo sicut hi qui murmurant
putant. Scio enim sapientiam fraternitatis vestrae, et
idcirco vos arbitror sic talia proposuisse, ut per
eamdem propositionem quocunque in loco reditus
utiles potuissetis accipere. Laudo, frater charissime,
intentionem charitatis tantae, et vehementer amplector,
quia sic curam Ecclesiae nostrae agitis, quae
profecto vestra est, sicut et vestrae quae nostra est;
tamen nec in suburbano, nec de massa Gelas, filii
mei excellentissimi Italici et domus Venantii reditus
quos promiserunt sunt petendi. Sed sive in Syracusana,
sine in Panormitana parte dare voluerint, ad
hoc solum vestra sanctitas sit intenta, ut utiles per
omnia reditus accipiat, secundum promissionem pacti
<pb n="1250A"/>
vel cautionis quam misimus. Ita ergo sanctitas
vestra provideat, ut neque dilecti filii mei praedicti
de relictis suburbanis sibi necessariis contristentur,
nec nostra Romana Ecclesia damnum aliquod vel
minorem utilitatem in eorum redituum perceptione
sustineat.
</p>
        </div2>

<div2>
          <head> <emph>1210</emph> EPISTOLA XLIV. AD ANTHEMIUM SUBDIACONUM. <hi>Accello, qui ab hostibus captivum Stephanum solidis octo redemerat, restituat pretium.</hi> </head>
<p>Gregorius Anthemio subdiacono Campaniae.</p>
<p>Stephanus, praesentium portitor, qui uxorem se
Ecclesiae nostrae ancillam habere perhibet, octo se
solidis ab Accello seniore de hostibus comparatum
innotuit. Et quia ad eorum restitutionem se inopem
<pb n="1250B"/>
esse commemorat, experientia tua diligenter inquirat;
et si ita esse cognoverit, nec habere unde suum
possit pretium reddere, cum praedicto seniore ad
quantum potueris ordina, et pretium ei quod tibi
statuerit restitue securus, quia tempore quo rationes
tuas positurus adveneris, de captivorum redemptione
quod dederis tibi restitui faciemus.
</p>
        </div2>

<div2>
          <head>EPISTOLA XLV. AD EUGENIUM DIACONUM. <hi>Servis Dei egentibus duas terrae portiones ad annos triginta sex concedit.</hi> </head>
<p>Gregorius Eugenio diacono.</p>
<p>Servi Dei monasterii quod in Blerana civitate est
constitutum, de terris suggesserunt necessitatem se
<pb n="1250C"/>
gravissimam sustinere. Et quia talibus nos personis
oportet ferre consultum, experientiae tuae hac auctoritate
praecipimus, quatenus appendicem quae Agellus
dicitur, ex corpore massae Gratilianae, cum suis finibus
eis debeas contradere, quod eis salvo jure Ecclesiae
nostrae in XXXVI annorum spatium concessimus
habere. Sed et terrulam modiorum XXX ex
praedicta massa, quam pridem a nobis sibi datam
possidere noscuntur, pariter in praedicto annorum
spatio eos habere concedimus, quatenus tali provisione
congregatio illic consistens, hujus rei valeat
habere solatium. Experientia itaque tua, hujus praecepti
auctoritate suffulta, praedictas terras eis tradere
non moretur, ut liberiori animo in Dei laudibus
valeant permanere.
</p>
        </div2>

<div2>
          <head>EPISTOLA XLVI. AD FELICEM PORTUENSEM EPISCOPUM. <hi>Joannem famulum donat.</hi> </head>

<pb n="1251A"/>
<p>Gregorius Felici episcopo Portuensi.</p>
<p>Charitatis vestrae gratia provocati, ne infructuosi
vobis videamur existere, praecipue cum et minus vos
habere servitia noverimus, ideo Joannem juris ecclesiastici
famulum, natione Sabinum, ex massa Flaviana,
annorum plus minus <emph>1211</emph> decem et octo,
quem nostra voluntate diu jam possidetis, fraternitati
vestrae jure directo donamus atque concedimus;
ita ut eum habeatis, possideatis, atque juri
proprietatique vestrae vindicetis atque defendatis, et
quidquid de eo facere volueritis, quippe ut dominus,
<pb n="1251B"/>
ex hujus donationis jure libero potiamini arbitrio.
Contra quam munificentiae nostrae chartulam
nunquam nos successoresque nostros noveris esse
venturos. Hanc autem donationem a notario nostro
perscriptam legimus, atque subscripsimus, tribuentes
etiam, non exspectata professione vestra, quo
volueritis tempore, alligandi licentiam, legitima
 stipulatione et sponsione interposita. Actum Romae.
</p>
        </div2>

<div2>
          <head>EPISTOLA XLVII. AD VENANTIUM PERUSINUM EPISCOPUM. <hi>Ecclesio episcopo frigore laboranti hiemales vestes absque mora mittat.</hi> </head>
<p>Gregorius Venantio episcopo Perusino.</p>
<p>
            <pb n="1251C"/>Fratrem et coepiscopum nostrum Ecclesium frigore
omnino laborare cognovimus, pro eo quod
hiemalem vestem non habeat. Et quia aliquid sibi a
nobis petiit debere transmitti, fraternitati tuae ad hoc
per latorem praesentium transmisimus amphimalum,
tunicam, vel pectoralem, ut a te ei debeat
sine mora transmitti. Et ideo ad praedictum fratrem
nostrum sub omni illud celeritate stude transmittere,
atque nobis hoc ipsum quia transmiseris tuis renuntiare
epistolis non omittas, sed ita fac ut ad transmittendum,
quia vehemens frigus est, moram aliquam
minime facias.
</p>
        </div2>

<div2>
          <head>EPISTOLA XLVIII. AD LUCIDUM LEONTINUM EPISCOPUM. <hi>Quem e congregatione sua Joannes abbas delegerit, ordinet pro monasterio presbyterum.</hi> </head>

<pb n="1252A"/>
<p>Gregorius Lucido episcopo Leontino.</p>
<p>Filius noster Joannes, abbas, presbyterum sibi
in monasterio suo ex congregatione eadem petit ordinandum.
Ideoque fraternitatem vestram praesenti
auctoritate duximus adhortandam, quatenus virum
quem vobis de congregatione sua ad ordinationem
presbyterii obtulerit consecrandum, de eo, sicut est
consuetudinis, quaeque sunt discutienda subtiliter
perquiratis; et si nihil in eo repertum fuerit quod ei
possit obviare, canonice, sicut moris est, consecretis.
Nihil ei aliud privilegii concedentes, nisi ut in
congregatione sua <emph>1212</emph> quoties opportunum fuerit,
<pb n="1252B"/>
sacra missarum debeat tantummodo celebrare
mysteria. Mense Augusto, indictione 5.
</p>
        </div2>

<div2>
          <head>EPISTOLA XLIX. AD ROMANUM DEFENSOREM. <hi>Palatii urbis Romae ministris annonam ab imperatore concessam postulantibus apud Leontium faveat.</hi> </head>
<p>Gregorius Romano defensori.</p>
<p>Qualem necessitatem diversa officia palatii urbis
Romae de annonis suis sustineant, experientiam
tuam credimus non latere. Et ideo quia latores praesentium
vice sua illuc omnes elegerunt transmittere,
ut apud filium nostrum gloriosum Leontium agere
debeant, qualiter ipsae eis annonae, sicut a serenissimis
principibus largitae sunt, deputentur impendi, et
in hac re etiam sibi petiverunt experientiam tuam
<pb n="1252C"/>
debere concurrere, eapropter, quia hoc et etiam illis
non petentibus eorum exigit paupertas ac necessitas
impertiri, dum aptum opportunumque esse conspexeris,
eis de quibus valueris, studii tui sit ita
praebere solatia, quatenus hoc quod illis clementissimi
principes pietate sibi ingenita concesserunt, et illi
consequi valeant, et tu indisertus non videaris existere.
</p>
        </div2>

<div2>
          <head>EPISTOLA L. AD EULOGIUM ALEXANDRINUM PATRIARCHAM. <hi>A Monophysitarum errore conversos commendat.</hi> </head>
<p>Gregorius Eulogio patriarchae Alexandrino.</p>
<p>Latores praesentium Siciliam venientes a Monophysitarum
<pb n="1253A"/>
errore conversi sunt, atque sanctae universali
Ecclesiae semetipsos adunaverunt. Qui ad
beati Petri apostolorum principis ecclesiam pertendentes,
poposcerunt a me ut eos meis epistolis vestrae
beatitudini commendare debuissem, quatenus
ab haereticis qui juxta ipsos sunt nullam jam violentiam
perpeti permittantur. Et quia unus eorum dicit
monasterium in quo fuit a parentibus suis fuisse
constructum, auctoritatem desiderat a sanctitate
<pb n="1254A"/>
vestra percipere ut hi qui in eo sunt haeretici, aut
ad sinum sanctae Ecclesiae redeant, aut de eodem
monasterio repellantur. Haec a nobis indicata vobis
esse sufficiant; nam de vestra beatitudine novimus
quia quidquid ad zelum Dei omnipotentis pertinet,
cum omni facere fervore festinet. Pro me vero ut
oretis peto, quia inter gladios Langobardorum quos
sustineo podagrae doloribus vehementer affligor.
</p>
        </div2>
      </div1>

<div1>
        <head>LIBER DECIMUS TERTIUS. Indictione VI, anno ab ejus ordinatione XIII.</head>
<div2>
          <head> <emph>1213</emph> EPISTOLA PRIMA. AD ROMANOS CIVES. <hi>Non custodiendum juxta litteram Sabbati diem. Corpus Dominico die necessitatis causa lavari posse.</hi> </head>
<pb n="1253B"/>
<p>Gregorius servus servorum Dei dilectissimis filiis
suis Romanis civibus.</p>
<p>Pervenit ad me quosdam perversi spiritus homines,
prava inter vos aliqua et sanctae fidei adversa
seminasse, ita ut in die Sabbati aliquid operari prohiberent.
Quos quid aliud nisi Antichristi praedicatores
dixerim? Qui veniens, diem Sabbatum atque
Dominicum ab omni faciet opere custodiri. Quia enim
mori se et resurgere simulat, haberi in veneratione
vult diem Dominicum; et quia judaizare populum
compellit ut exteriorem ritum legis revocet, et sibi
<pb n="1253C"/>
Judaeorum perfidiam subdat, coli vult Sabbatum.</p>
<p>Hoc enim quod per prophetam dicitur: <hi>Ne inferatis
onera per portas vestras die Sabbati <note>(Jerem. XVII,
24)</note>
            </hi>, tandiu teneri potuit, quamdiu legem licuit juxta
litteram custodiri. At postquam gratia omnipotentis
Dei Domini nostri Jesu Christi apparuit, praecepta
legis quae per figuram dicta sunt juxta litteram servari
non possunt. Nam si quis dicit hoc de Sabbato
esse servandum, dicat necesse est etiam carnalia sacrificia
persolvenda, dicat praeceptum quoque de
circumcisione corporis adhuc usque retinendum. Sed
contra se Paulum apostolum audiat dicentem: <hi>Si
circumcidamini, Christus vobis nihil prodest <note>(Galat.
V, 2)</note>
            </hi>.</p>
<p>Nos itaque hoc quod de Sabbato scriptum est,
<pb n="1253D"/> <emph>1214</emph> 
 spiritaliter accipimus, spiritaliter tenemus.
Sabbatum enim requies dicitur. Verum autem Sabbatum
<pb n="1254B"/>
ipsum redemptorem nostrum Jesum Christum
Dominum habemus. Et qui lucem fidei ejus agnoscit,
si peccata concupiscentiae ad mentem per oculos
trahit, in die Sabbati onera per portas introducit.
Non ergo in die Sabbati per portas introducimus
onera, si, in Redemptoris nostri gratia constituti,
pondera peccati ad animam per sensus corporeos
non trahamus. Nam idem Dominus ac redemptor
noster multa in die Sabbati legitur operatus, ita ut
Judaeos reprehenderet, dicens: <hi>Quis vestrum bovem
aut asinum suum non solvit in die Sabbati, et ducit
adaquare <note>(Luc. XIV, 5)</note>
            </hi>? Si ergo ipsa per se Veritas
non custodiri juxta litteram Sabbatum praecepit,
quisquis otium Sabbati secundum legis litteram custodit,
cui alteri nisi ipsi Veritati contradicit?</p>
<p>
            <pb n="1254C"/>Aliud quoque ad me perlatum est, vobis a perversis
hominibus esse praedicatum, ut Dominicorum
die nullus debeat lavari. Et quidem si pro luxu animi
atque voluptate quis lavari appetit, hoc fieri nec reliquo
quolibet die concedimus. Si autem pro necessitate
corporis, hoc nec Dominicorum die prohibemus.
Scriptum quippe est: <hi>Nemo carnem suam odio
habuit, sed nutrit et fovet eam <note>(Ephes. V, 29)</note>
            </hi>. Et rursum
scriptum est: <hi>Carnis curam ne feceritis in concupiscentiis <note>(Rom. XIII, 14)</note>
            </hi>.
Qui igitur carnis curam
in concupiscentiis fieri prohibet, profecto in necessitatibus
concedit. Nam si Dominicorum die corpus
lavare peccatum est, lavari ergo die eodem nec facies
debet. Si autem hoc in corporis parte conceditur,
cur hoc exigente necessitate toti corpori negatur?
<pb n="1254D"/>
Dominicorum vero die a labore terreno <emph>1215</emph> cessandum
est, atque omni modo orationibus insistendum,
<pb n="1255A"/>
ut si quid negligentiae per sex dies agitur, per
diem resurrectionis Dominicae precibus expietur.</p>
<p>Haec, filii charissimi, certa constantia et recta praediti
fide custodite, stultorum hominum verba despicite,
et omnia quae ab eis dici cognoscitis nolite
facile credere; sed in rationis trutina pensate, ut
dum erroris vento forti stabilitate resistitis, ad solida
coelestis regni gaudia pervenire valeatis. <note>(Joan.
Diac., lib. IV, c. 52)</note> 
</p>
        </div2>

<div2>
          <head>EPISTOLA II. AD ADEODATUM ABBATEM. <hi>Illius monasterio Craterense unit.</hi> </head>
<p>Gregorius Adeodato abbati Neapolitano.</p>
<p>Quantum bene dispositae fratrum congregationi
animus noster ex interni desiderii intentione congaudet,
<pb n="1255B"/>
 tantum ex destitutis et pene in desolatione
positis fratribus monasterii sancti Marcellini, ut pastoralis
sollicitudinis eis citius cura subveniat, vehementi
moerore concutitur.</p>
<p>Monachi siquidem monasterii, quod Crateras dicitur,
Neapolitanae urbi e vicino fundati, porrecta nos
petitione informasse noscuntur locum ipsum ita pene
funditus servorum Dei obsequiis destitutum, ut vix
illic remanserint qui ipsius solummodo valeant esse
custodes. Ob quam rem lacrymabiliter supplicantes
a nobis poposcisse noscuntur ut monasterio vestro
ipsum unire monasterium deberemus, quatenus per
sollicitudinem tuam, et deinceps succedentibus aliis,
locus ipse auctore Deo regulari valeat ordinatione
disponi. Sed dum huic rei frater et coepiscopus noster
<pb n="1255C"/>
Basilius Capuanae Ecclesiae praesens fuisset inventus,
exstitit valde contrarius, asserens locum
ipsum olim monasterio alii dioecesis suae fuisse
conjunctum, et idcirco minime in alterius Ecclesiae
jus debere contradi. Contra quam objectionem Neapolitanae
rursus clerus Ecclesiae multo esse aliter
quam dicebatur oppositis allegationibus replicabat,
quibus diversa sentientibus ne constituere quidquam
dubie videremur, deputatis cognitoribus instituimus
inter eos esse judicium. Quibus renuntiantibus, manifesta
ratione comperimus fratrem et coepiscopum
nostrum Basilium nullum in praedicto Craterensi monasterio
<pb n="1256A"/>
jus habere. Quo cognito, monachis pia poscentibus
necessario duximus praebere consensum.
Praesentis itaque praecepti nostri auctoritate idem
Craterense monasterium cellae vestrae constituimus
uniendum. Hoc praecipue commonentes, ut locus
ipse ita cum divino solatio per vos deinceps debeat
ordinari, quatenus, dum ab hoste licuerit, deputati
a vobis illic monachi debeant jugiter in Dei laudibus
permanere, perturbationis vero tempore intra urbem
in cellam quippe propriam rovocari. Res vero omnes
eidem monasterio <emph>1216</emph> competentes, diligenti
volumus cura perquiri atque recolligi, easque, ut
tibi visum fuerit, apte disponi. Nihilque quod eidem
monasterio competit a quoquam detineri permittas,
sed omnia in jus cellae, quippe jam tuae, reformare
<pb n="1256B"/>
non negligas, ut, cunctis salubri ordinatione dispositis,
quae Deo placita nostra sunt auctoritate suffulta
perpetuis maneant inconvulsa temporibus.</p>
</div2>

<div2>
          <head>EPISTOLA III. AD ADEODATUM MONACHUM. <hi>Permittit donationem ante susceptum monachatum verbo factam scriptis consignari et firmam haberi.</hi> </head>
<p>Gregorius Adeodato servo Dei.</p>
<p>Effectum justa postulantibus indulgere, et vigor
aequitatis et ordo exigit rationis, praesertim quando
petentium voluntatem et pietas adjuvat, et veritas
non relinquit. Quia igitur priusquam in monasterio
sancti Adriani ubi es conversus, intrares, rerumque
tuarum illic donationem emitteres, et domos et hortos
intra civitatem, seu terras sationales, vel vineas
<pb n="1256C"/>
in fundo, sicut nos docuisti, Carsiniano, pariter et
portiones tuas in fundo Fulloniaco, vel ex aliquibus
mancipiis tuis quibus a te concessa libertas est,
verbo largitus es; ipsaque donatio licet possit jure
subsistere, praecipue in hoc quod ab illis tribuitur
qui, cum pompis suis saeculum relinquentes, ad Dei
se eligunt conferre servitium, quoniam tamen, ne
quid futurum tempus oblivionis nubilo huic derogare
quidquam valeat largitati, scripturae hoc desideras
tradere monumentis, quod ut queat robustum
existere a nobis tibi poscis dari licentiam; idcirco
hujus praecepti nostri pagina, liberam tibi hoc faciendi
<pb n="1257A"/>
concedimus facultatem, quatenus dum omnia
a te fuerint diligenter expressa, et designatione tua
noverint esse quod suum est, quod cunctis modo
commune est, et ipsi sine contentione donata possideant,
et voluntas tua quid ad quem pertinere voluerit
esse non possit ambigua. Quidquid enim hujusmodi
scriptura interveniente feceris firmum stabileque et
ex rei ipsius veritate et hac nostra auctoritate non
dubites, quippe qui non novum aliquid facere quod
lege est vetitum, sed dudum factum videris exprimere,
et salubriter amputandi causa litigii litterarum
memoriae servanda deponere.
</p>
        </div2>

<div2>
          <head>EPISTOLA IV. AD JANUARIUM CARALITANUM EPISCOPUM. <hi>Desideriae abbatissae et Joannis abbatis contentionem, adhibitis episcopis duobus, finiat.</hi> </head>

<pb n="1257B"/>
<p>Gregorius Januario episcopo Caralis.</p>
<p>Quando inter religiosas personas de terrenis rebus
controversia nascitur, ita sacerdotali est sollicitudine
finienda, ut crescere non possit <emph>1217</emph> ex mora
contentio. Desideria siquidem abbatissa, latrix praesentium,
huc veniens questa est substantiam parentum
suorum, pariter et germani sui sibi rationabiliter
competentem, a Joanne abbate indebite detineri.
Et quia eamdem causam interveniente petit
judicio terminari, fraternitas vestra, adhibitis sibi
Innocentio atque Libertino fratribus et coepiscopis
nostris, cum eis negotii hujus qualitatem diligenter
examinet, et pari consilio communique tractatu ita
se in definiendo ex omni latere festinet exhibere sollicitam,
<pb n="1257C"/>
quatenus et ipsa omni invidia favoris ac negligentiae
careat, et inter illos post definitionem vestram
aliquod non possit litigium remanare. Si
vero aliqua ex lege vobis ad proferendam sententiam
fuerit nata dubietas, sapientem virum, et quem nostis
Dei timorem habere prae oculis, requirite, ut, ab
<pb n="1258A"/>
eo quid sit legitimum informati, nullam reprehensionem
vestrae definitionis valeat calculus sustinere.
 Mense Novembri, indict. 6.
</p>
        </div2>

<div2>
          <head>EPISTOLA V. AD ETHERIUM EPISCOPUM LUGDUNENSEM. <hi>Qua ratione providendum sit cum episcopus in infirmitatem incidit et officio suo fungi non potest.</hi> </head>
<p>Gregorius Etherio episcopo.</p>
<p>Quamvis triste sit nobis valde quod loquimur,
atque fraterna nos compassione flere potius urgeat
quam aliquid de auditis definire permittat, suscepti
tamen sollicitudo regiminis cor nostrum instanti
pulsat aculeo magna nos Ecclesiis cura prospicere,
 et antequam earum possit utilitas deperire quod
fieri debeat, Deo auctore, disponere. Pervenit igitur
<pb n="1258B"/>
ad nos, quibusdam referentibus, quemdam episcopum
ita passionem capitis incurrisse, ut quid mente alienata
agere soleat, gemitus et fletus audire sit. Ne
ergo languente pastore grex, quod absit, insidiatoris
laniandus dentibus exponatur, vel Ecclesiae ipsius
utilitates depereant, cauta nos necesse est provisione
tractare. Et ideo quia vivente episcopo quem
ab officio suo necessitas infirmitatis, non crimen
abducit, alium loco ejus, nisi recusante eo, nulla
sinit ratio ordinari, si intervalla aegritudinis <emph>1218</emph> 
habere est solitus, ipse data petitione non se ulterius
ad hoc ministerium, intellectualia nempe officia
subvertente infirmitate, posse fateatur assurgere,
et alium loco suo expetat ordinandum. Quo facto,
omnium solemniter electione alter qui dignus fuerit
<pb n="1258C"/>
episcopus consecretur; sic tamen ut quousque eumdem
episcopum in hoc saeculo vita tenuerit, sumptus
ei debiti de eadem Ecclesia ministrentur. Enimvero
si nullo tempore ad sanae redit mentis officium,
persona fidelis ac vitae probabilis est eligenda, quae
ad regimen Ecclesiae idonea possit existere, atque
<pb n="1259A"/>
de animarum utilitate cogitare, inquietos sub disciplinae
vinculo restringere, ecclesiasticarum rerum
curam gerere, et maturum atque efficacem se in omnibus
exhibere. Qui etiamsi episcopo, qui nunc
aegrotat, superstes exstiterit, loco ejus debeat consecrari.</p>
<p>Ordinationes vero presbyterorum vel diaconorum,
seu alterius ordinis, si fieri in eadem Ecclesia causa
poposcerit, fraternitati tuae noveris reservandum
 quatenus, si tuae est dioeceseos, de ejus qui ad hoc
eligitur vita, moribus actuque perquiras. Et si placuerit,
nec est quod in eo canonicae districtionis judicium
reprehendat, ad destinatum ordinem non
aliter nisi te ordinante perveniat. Ita ergo fraternitas
tua faciat, atque haec vigilanti providentia disponat,
<pb n="1259B"/>
ut nec Dei Ecclesia neglectum ulterius habeat, et
consacerdotes suos non solum verbo, sed etiam
exemplo locorum venerabilium curam laudabiliter
habere commoneat.</p>
</div2>

<div2>
          <head>EPISTOLA VI. AD BRUNICHILDAM FRANCORUM REGINAM. <hi>De privilegiis monasterio et xenodochio concessis, legatis ejus auditis, Menna episcopo absoluto. De episcopo qui capitis infirmitate laborabat. De digamo non ordinando. Missurum se in Gallias qui synodo intersit. Privilegia quae mittit actis publicis inserenda.</hi> </head>
<p>Gregorius Brunichildae reginae Francorum.</p>
<p> Inter alia bona hoc apud vos prae caeteris tenet
principatum, quod in mediis hujus mundi fluctibus,
qui regentis animos turbulenta solent vexatione
<pb n="1259C"/> <emph>1219</emph> 
 confundere, ita cor ad divini cultus amorem
et venerabilium locorum disponendam quietem
reducitis, ac si nulla vos alia cura sollicitet. Unde
quia hujusmodi praepositorum actio subjectorum
magna solet esse munitio, prae aliis gentibus gentem
Francorum asserimus felicem, quae sic bonis omnibus
praeditam meruit habere reginam.</p>
<p>Epistolis autem vestris indicantibus agnoscentes
 ecclesiam vos sancti Martini in suburbano Augustodunensi,
atque monasterium ancillarum Dei,
necnon et xenodochium in urbe eadem construxisse,
valde laetati sumus, et gratias omnipotenti Deo
retulimus, qui cordis vestri sinceritatem ad haec
operanda compungit. Qua de re ut et nos bonis vestris
<pb n="1260A"/>
in aliquo participes haberemur, privilegia locis
ipsis pro quiete et munitione illic degentium, sicut
voluistis, indulsimus, nec excellentiae vestrae amplectenda
nobis desideria vel ad modicum differre
pertulimus.</p>
<p>Paterna praeterea charitate salutationis praemittentes
alloquium, indicamus illustribus filiis nostris,
vestrae vero excellentiae famulis ac legatis Burgoaldo
et Varmaricario, nostrum nos secundum vestra
scripta praebuisse secretum. Qui omnia quae sibi injuncta
 dixerunt, subtili nobis insinuatione reserasse
noscuntur. De quibus curae nobis erit sequenti
tempore excellentiae vestrae quid actum fuerit indicare.
Nam nos quidquid possibile, quidquid est utile,
et ad ordinandam pacem inter vos et rempublicam
<pb n="1260B"/>
pertinet, summa, Deo auctore, cupimus devotione
compleri.</p>
<p> Mennam <note>(Grat., 2, q. 5, c. 7)</note>, reverendissimum
fratrem et coepiscopum nostrum, postquam,
ea quae de eo dicta fuerant requirentes, in nullo invenimus
esse culpabilem, qui, insuper, ad sacratissimum
corpus beati Petri apostoli sub jurejurando
satisfaciens, ab his quae objecta ejus opinioni fuerant
se demonstravit alienum, reverti illuc purgatum
absolutumque permisimus, quia sicut dignum erat
ut, si in aliquo reus existeret, culpam in eo canonice
puniremus, ita dignum non fuit ut eum adjuvante
innocentia diutius retinere vel affligere in aliquo
deberemus.</p>
<p>De quodam autem episcopo, quem capitis infirmitas,
sicut nobis praedicti magnifici viri dixerunt,
<pb n="1260C"/>
administrare suum non sinit officium, fratri coepiscopoque
nostro Etherio scripsimus, ut si intervalla
ejusdem infirmitatis habuerit, data petitione ad implendum
se locum suum profiteatur non posse sufficere,
sed alium Ecclesiae suae postulet ordinandum,
quia vivente episcopo, quem ab administratione officii
sui non culpa, sed aegritudo subducit, alium loco
ipsius sacri nullo modo permittunt canones ordinari.
Si vero nullo tempore ad mentis sanae redit officium,
quaeri persona debet vita et moribus decorata, quae
et animarum curam gerere, et ejusdem Ecclesiae
causas utilitatesque salubri valeat ordinatione disponere,
 talisque sit ut si superstes exstiterit, ejus
<pb n="1261A"/>
possit loco succedere. Sed et si qui sunt in sacrum
ordinem, <emph>1220</emph> vel ad clericatus ministerium promovendi,
antefato reverendissimo fratri nostro
Etherio, si tamen ipsius est dioeceseos, reservandum
nuntiandumque decrevimus, ut inde habita inquisitione,
si nulli culpae quam sacri canones insequuntur
subjecti sunt, ipse eos debeat ordinare. Excellentiae
ergo vestrae cura nostrae se dispositioni conjungat,
quatenus nec Ecclesiae utilitates, quarum
vobis maximus amor est, pereant, et bonis excellentiae
vestrae mercedis augmenta succrescant.</p>
<p>Similiter vero de quodam bigamo requisiti, an ad
sacrum ordinem potuisset accedere, juxta canonicam
regulam omnino vetuimus. Absit enim ne vestris
temporibus, in quibus tam multa pia ac religiosa
<pb n="1261B"/>
agitis, aliquid contra ecclesiasticum institutum fieri
permittatis.</p>
<p>Praefati autem viri magnifici filii nostri, dato capitulari,
inter caetera petierunt, quod sibi ex vestra
perhibuere jussione mandatum, ut talis debeat a
nobis in Gallias persona transmitti, quae, facta synodo,
cuncta quae contra sacratissimos canones
perpetrantur omnipotente Deo possit auctore corrigere.
In qua re gloriae vestrae curam cognovimus,
quam de vita animae, et de regni vestri soliditate
cogitatis, quia Redemptorem nostrum formidantes,
ejusque in omnibus praecepta servantes, et hic agitis
ut diu regni vestri gubernacula subsistant, et post
longa annorum curricula vos quoque de terreno regno
ad regnum coeleste transeatis. Apto autem tempore,
<pb n="1261C"/>
si Deo dictum placuerit, veneranda excellentiae
vestrae desideria implere curabimus.</p>
<p>Nos itaque pro munitione locorum de quibus excellentia
vestra scripsit, omnia, sicut voluit, sancire
studuimus. Sed ne fortasse ab eorum locorum praepositis
eadem decreta nostra quocunque tempore
supprimantur, pro eo quod eis quaedam interdicta
esse noscuntur, haec eadem constitutio gestis est
publicis inserenda, quatenus sicut in nostris, ita
quoque in regalibus scriniis teneatur.</p>
<p>Omnipotens Deus excellentiam vestram in suo
semper timore custodiat, atque ita vestra vota et
filiorum excellentissimorum regum nepotum vestrorum,
intercedente beato Petro apostolorum principe,
cui eos commendatis, adimpleat, ut stabile vobis
<pb n="1261D"/>
gaudium de eorum semper incolumitate, sicut cupitis,
habere concedat. Datum mense Novembris,
indict. 6.
</p>
        </div2>

<div2>
          <head>EPISTOLA VII. AD THEODERICUM FRANCORUM REGEM. <hi>Pietatem regis ac prudentiam laudat. Agit de privilegiis iisdem, de illius legatis, de pace cum imperatore stabilienda.</hi> </head>

<pb n="1262A"/>
<p>Gregorius Theoderico regi Francorum.</p>
<p>Scriptorum vestrorum eloquia incolumitatem vestram
signantia laeti suscepimus, ex quibus ita transcendere
vos prudentia aetatem agnovimus, <emph>1221</emph> 
ut evidenter appareat pro gentis Francorum felicitate
excellentiae vestrae potestatis regiae gubernacula
supernae gratiae favore fuisse commissa. Inter quae
hoc quoque in vobis satis laudabile mirandumque
est, quod in his quae filiam nostram praecellentissimam
aviam vestram pro omnipotentis Dei amore
desiderare cognoscitis juvare sic studiosissime festinatis,
<pb n="1262B"/>
ut per hoc et hic feliciter, et in futura vita
regnum cum angelis teneatis. Quia ergo hoc Deo
donante ex magna venit discretione judicii, ita omnia
quae excellentia vestra voluit citius ac libenter
implevimus, ut quantum nobis bona vestra placuerint
effectus nostri celeritate monstraremus.</p>
<p>Salutantes praeterea vos paterna dulcedine, indicamus,
omnia quae viris illustribus famulis vestris Burgoaldo
et Varmaricario filiis nostris apud nos agenda
mandastis facta nobis fuisse habito secreto colloquio
manifesta. Et valde laudavimus, quia et praesentia
sapienter, sicut decet, attenditis, et sic munire futura
sempiternae pacis interventu inter vos et rempublicam
festinatis, ut, unum facti, regni vestri firmitatem
in perpetuum salubriter extendatis. De
<pb n="1262C"/>
quibus succedenti vobis tempore quae Deo fuerint
placita nuntiamus. Nam nos quidquid utile, quidquid
probatur esse pacificum, desideramus, et ut
fieri valeat studemus. Tantum est ut sicut nostra,
ita quoque Dei, quo sine nihil possumus, in eis quae
expediunt, sit voluntas. Sancta Trinitas in suo semper
faciat vos timore proficere, et ita cor vestrum
placita sibi moderatione disponat, ut et nunc subjectis
vestris de vobis, et postmodum vobis de se gaudium
sine fine concedat.</p>
</div2>

<div2>
          <head>EPISTOLA VIII. AD SENATOREM ABBATEM. <hi>Privilegium Xenodochii.</hi> </head>
<p>Gregorius Senatori presbytero et abbati xenodochii.</p>
<p>
            <pb n="1262D"/> Quando ad ea ad quae catholicorum regum corda
pontificalibus sunt monitis provocanda <emph>1222</emph> ita
<pb n="1263A"/>
ardenti desiderio divina praeveniente gratia succenduntur
ut ab eis ultro poscantur, tanto alacri et laeto
sunt animo concedenda quanto et ea ipsa quae
cupiunt, si nollent facere, peti debuerant. Proinde,
juxta scripta filiorum nostrorum praecellentissimorum
regum Brunichildis ac nepotis ipsius Theoderici, xenodochio
quod in civitate Augustodunensi a Siagrio
reverendae memoriae episcopo et praedicta excellentissima
filia nostra regina constructum est, cui tu
praeesse dignosceris, hujusmodi privilegia praesentis
auctoritatis nostrae decreto indulgemus, concedimus,
atque firmamus, statuentes nullum regum, nullum
antistitum, nullum quacunque praeditum dignitate,
vel quemquam alium de his quae xenodochio a suprascriptis
praecellentissimis filiis nostris regibus
<pb n="1263B"/>
jam donata sunt, vel in futuro a quibuslibet aliis
de proprio fuerint jure collata, sub cujuslibet causae
occasionisve specie minuere vel auferre, sive suis
usibus applicare, vel aliis quasi piis causis, pro suae
avaritiae excusatione posse concedere, sed cuncta
quae ibi oblata sunt, vel offerri contigerit, tam a
te quam ab eis qui in tuo officio locoque successerint
perenni tempore illibata et sine inquietudine
aliqua volumus possideri, eorum tamen usibus pro
quorum sustentatione gubernationeque concessa
sunt modis omnibus profutura.</p>
<p>Item constituimus ut, obeunte abbate atque presbytero
suprascripti xenodochii atque monasterii,
non alius ibi quacunque obreptionis astutia ordinetur,
nisi quem rex ejusdem provinciae cum consensu
<pb n="1263C"/>
monachorum secundum timorem Dei elegerit ac praeviderit
ordinandum.</p>
<p>Hoc quoque praesenti capitulo subjungimus, ut locum
<pb n="1264A"/>
avaritiae excludamus, nullum de regibus, nullum
de sacerdotibus, vel quemcunque alium per se suppositamve
personam de ordinatione ejusdem abbatis,
vel quibuscunque causis, ad xenodochium ipsum
pertinentibus, audere in auro sive alia qualibet specie
commodi quidquam accipere, neque eumdem abbatem
ordinationis suae causa dare praesumere, ne
hac occasione ea quae a fidelibus piis locis offeruntur,
aut jam oblata sunt, consumantur.</p>
<p>Et quoniam multae occasiones in deceptionem religiosarum
personarum <emph>1223</emph> a pravis illis, ut dicitur,
hominibus exquiruntur, abbatem atque presbyterum
praedicti xenodochii nullo modo privandum
deponendumque esse censemus, nisi causa specialiter
criminis exigente. Unde necesse est ut si qua
<pb n="1264B"/>
contra eum hujusmodi querela surrexerit, non solus
episcopus civitatis Augustodunensis causam examinet,
 sed, adhibitis sibi sex aliis coepiscopis suis,
subtili hoc investigatione perquirat, quatenus, cunctis
concorditer judicantibus, canonicae districtionis censura
aut reum ferire, aut innocentem possit absolvere.</p>
<p>Simili quoque (definitione, juxta desiderium conditorum,
decernimus ut nullus eorum qui eidem xenodochio
atque monasterio abbas, aut presbyter in
posterum fuerit ordinatus ad episcopatus officium
quacunque obreptione sit ausus accedere, nisi
prius abbatis officio sit privatus, aliusque loco ipsius
subrogatus, ne, res xenodochii vel monasterii iniqua
erogatione consumens, gravissimam egestatis necessitatem
<pb n="1264C"/>
pauperibus ac peregrinis vel caeteris exinde
viventibus generet. Episcopum vero tollendi de eodem
loco monachum ad ecclesiasticum ordinem promovendum,
<pb n="1265A"/>
vel pro aliqua quacunque causa, sine
consensu abbatis atque presbyteri, habere licentiam
prohibemus, ne hujus rei usque ad hoc usurpatio
perducatur, ut loca quae acquisitione hominum construenda
sunt, ablatione destruantur.</p>
<p>Haec igitur omnia quae hujus praecepti decretique
nostri pagina continet, tam tibi quam cunctis qui in
eo quo es ordine locoque successerint, vel eis quorum
interesse potuerit, in perpetuum servanda decernimus.
Si quis vero regum, sacerdotum, judicum,
personarumque saecularium, hanc constitutionis nostrae
paginam agnoscens, contra eam venire tentaverit,
potestatis honorisque sui dignitate careat,
reumque se divino judicio existere de perpetrata
iniquitate cognoscat. Et nisi vel ea quae ab illo male
<pb n="1265B"/>
ablata sunt restituerit, vel digna poenitentia illicite
acta defleverit, a sacratissimo corpore ac sanguine
Dei et Domini nostri Redemptoris Jesu Christi alienus
fiat, atque in aeterno examine districtae ultioni
subjaceat. Cunctis autem eidem loco justa servantibus,
sit pax Domini nostri Jesu Christi, quatenus et
hic fructum bonae actionis recipiant, et apud districtum
Judicem praemia aeternae pacis inveniant.</p>
</div2>

<div2>
          <head>EPISTOLA IX. AD THALASSIAM ABBATISSAM. <hi>Privilegium monasterii sanctae Mariae in urbe Augustodunensi.</hi> </head>
<p>Gregorius Thalassiae abbatissae.</p>
<p>Quando ad ea ad quae catholicorum regum corda
pontificalibus sunt monitis provocanda <emph>1224</emph> 
ita ardenti desiderio divina praeveniente gratia succenduntur,
<pb n="1265C"/>
ut ab eis ultro poscantur, tanto sunt
alacri et laeto animo concedenda quanto et ea ipsa
quae cupiunt, si nollent facere, peti debuerant. Proinde,
juxta scripta filiorum nostrorum praecellentissimorum
regum Brunichildis ac nepotis ipsius Theoderici,
monasterio sanctae Mariae, ubi ancillarum
Dei congregatio est constituta, in urbe Augustodunensi,
 a reverendae memoriae Siagrio episcopo condito,
cui praeesse dignosceris, hujusmodi privilegia
praesentis auctoritatis nostrae decreto indulgemus,
concedimus atque firmamus, statuentes nullum regum,
nullum antistitum, nullum quacunque praeditum
dignitate, vel quemcunque alium, de iis quae eidem
monasterio a suprascriptis filiis nostris regibus
jam donata sunt, vel in futuro a quibuslibet aliis de
<pb n="1265D"/>
proprio fuerint jure collata, sub cujuslibet causae
occasionisve specie minuere vel auferre, sive suis
usibus applicare, vel aliis quasi piis causis pro suae
avaritiae excusatione possit concedere. Sed cuncta
quae ibi oblata sunt, vel offerri contigerit, tam a te
quam ab eis quae in tuo officio locoque successerint,
a praesenti tempore illibata et sine inquietudine aliqua
<pb n="1266A"/>
volumus possideri, earum tamen usibus pro
quarum sustentatione gubernationeque concessa sunt
modis omnibus profutura.</p>
<p>Item constituimus ut obeunte abbatissa praedicti
monasterii, non alia ibi quacunque obreptionis
astutia ordinetur, nisi quam rex ejusdem provinciae,
cum consensu monacharum, secundum Dei timorem
elegerit, ac praeviderit ordinandam.</p>
<p>Hoc quoque capitulo praesenti subjungimus, ut
locum avaritiae secludamus, nullum de regibus, nullum
de sacerdotibus, vel quemcunque alium per se
suppositamve personam, de ordinatione ejus abbatissae,
vel de quibuscunque causis ad monasterium
ipsum pertinentibus, audere in auro, vel alia qualibet
specie commodi quidquam accipere, neque eamdem
<pb n="1266B"/>
abbatissam ordinationis suae causa dare praesumere,
ne hac occasione quae a fidelibus piis locis
offeruntur, aut jam oblata sunt, consumantur.</p>
<p>Et quoniam multae occasiones, in deceptionem
 religiosarum personarum, a pravis illic, ut dicitur,
hominibus exquiruntur, abbatissam ejusdem monasterii
nullo modo privandam deponendamque censemus,
nisi causa specialiter criminis exigente. Unde
necesse est ut si qua contra eam hujusmodi querela
surrexerit, non solum episcopus civitatis Augustodunensis
causam examinet, sed, adhibitis sibi sex
aliis coepiscopis suis, subtili hoc investigatione perquirat,
quatenus, cunctis concorditer judicantibus,
canonicae districtionis censura, aut ream ferire, aut
innocentem possit absolvere.</p>
<p>Haec igitur omnia quae hujus praecepti decretique
<pb n="1266C"/>
nostri <emph>1225</emph> pagina continet, tam tibi quam cunctis
quae in eo quo es ordine locoque successerint,
vel eis quorum interesse potuerit, in perpetuum servanda
decernimus. Si quis vero regum, sacerdotum,
judicum, atque saecularium personarum, hanc constitutionis
nostrae paginam agnoscens, contra eam
venire tentaverit, potestatis honorisque sui dignitate
careat, reumque se judicio divino existere de perpetrata
iniquitate cognoscat, etc. <hi>ut in superiori.</hi> 
</p>
        </div2>

<div2>
          <head>EPISTOLA X. AD LUPONEM ABBATEM. <hi>Privilegium ecclesiae sancti Martini in suburbano Augustodunensi.</hi> </head>
<p>Gregorius Luponi presbytero et abbati.</p>
<p>Quando ad ea ad quae catholicorum regum corda
<pb n="1266D"/>
pontificalibus sunt monitis provocanda ita ardenti
desiderio divina praeveniente gratia succenduntur ut
ab eis ultro poscantur, tanto sunt alacri et laeto
animo concedenda quanto ea ipsa quae cupiunt, si
nollent facere, peti debuerant. Proinde, juxta scripta
filiorum nostrorum praecellentissimorum regum Brunichildis
ac nepotis Theoderici, Ecclesiae sancti
<pb n="1267A"/>
 Martini, quae in suburbano civitatis Augustodunensis,
etc., <hi>ut supra, epist.</hi> 8.
</p>
        </div2>

<div2>
          <head>EPISTOLA XI. AD MAXIMUM SALONITANUM EPISCOPUM. <hi>Illius hominibus non crediturum se deinceps, nisi mandatum legaliter subscriptum habeant.</hi> </head>
<p>Gregorius Maximo episcopo Salonitano.</p>
<p>Alia quidem scripta ad fraternitatem tuam antea
feceramus; sed tempore quo homines tuos quos
ad nos misisti relaxare voluimus scripsisse te quibusdam
nostris comperimus quod Veteranum presbyterum
atque Optatum defensorem tunc minime in
causa transmiseris, et ideo ea quae cum eis acta sunt
non debere subsistere. Sed et Thomas, Ecclesiae tuae
defensor, sibi verbo a te dictum perhibuit. Ex qua
<pb n="1267B"/>
re jam nec praesentium portitoribus judicavimus
esse credendum, ne de ipsis quoque post haec similiter
diceretur. Quia ergo haec res nos valde fecit
ambigere, et cautos esse debere praemonuit, si
causam vultis dicere, instructam de caetero personam
 cum mandato <emph>1226</emph> legaliter facto, tuis ac
presbyterorum seu diaconorum in testimonium
subscriptionibus roborato, gestisque ex more indito,
transmittite, ut quidquid cum ea actum fuerit
possit jure subsistere. Nam nos non solum tibi,
sed etiam omnibus quod justum legitimumque fuerit
parati sumus, Deo juvante, per omnia custodire;
tantum est ut tu quod lege praecipitur facere non
omittas.
</p>
        </div2>

<div2>
          <head>EPISTOLA XII. AD PASCHASIUM NEAPOLITANUM EPISCOPUM. <hi>Non arcendos Judaeos a solemnitatibus suis, sed monitis ac blandimentis ad conversionem accendendos.</hi> </head>

<pb n="1267C"/>
<p>Gregorius Paschasio episcopo Neapolitano.</p>
<p>Qui sincera intentione extraneos a Christiana
religione ad fidem cupiunt rectam adducere <hi>(Grat.,
<pb n="1268A"/>
dist. 45, c. 3)</hi>, blandimentis, non asperitatibus debent
studere, ne quorum mentem reddita ad planum
ratio poterat provocare, pellat procul adversitas.
Nam quicunque aliter agunt, et eos sub hoc
velamine a consueta ritus sui volunt cultura suspendere,
suas illi magis quam Dei causas probantur
attendere. Judaei siquidem Neapolim habitantes
questi nobis sunt, asserentes quod quidam eos a
quibusdam feriarum suarum solemnibus irrationabiliter
nitantur arcere, ne illis sit licitum festivitatum
suarum solemnia colere, sicut eis nunc usque et parentibus
eorum longis retro temporibus licuit observare
vel colere. Quod si ita se veritas habet, supervacuae
rei videntur operam adhibere. Nam quid
utilitatis est quando, et si contra longum usum fuerint
<pb n="1268B"/>
vetiti, ad fidem illis et conversionem nihil proficit?
Aut cur Judaeis qualiter caerimonias suas colere
debeant, regulas ponimus, si per hoc eos lucrari
non possumus? Agendum ergo est ut, ratione potius
et mansuetudine provocati, sequi nos velint, non
fugere, ut eis ex eorum Codicibus ostendentes quae
dicimus, ad sinum matris Ecclesiae Deo possimus
adjuvante convertere. Itaque fraternitas tua eos
monitis quidem, prout potuerit, Deo adjuvante, ad
convertendum accendat, et de suis illos solemnitatibus
inquietari denuo non permittat; sed omnes festivitates
feriasque suas, sicut hactenus, tam ipsi quam
parentes eorum, per longa colentes retro tempora
tenuerunt, liberam habeant observandi celebrandique
licentiam.
</p>
        </div2>

<div2>
          <head> <emph>1227</emph> EPISTOLA XIII. AD BARBARUM BENEVENTANUM EPISCOPUM. <hi>Ipsum Panormitanae Ecclesiae visitatorem sub consueta formula instituit.</hi> </head>

<pb n="1268C"/>
<p>Gregorius Barbaro
 episcopo Beneventano.</p>
<p>Obitum Victoris, Panormitanae civitatis antistitis,
<pb n="1269A"/>
directa relatio patefecit <note>(Grat., dist. 61, c. 16)</note>. Quapropter
visitationis destitutae Ecclesiae fraternitati
tuae operam solemniter delegamus, quam ita te convenit
exhibere, ut nihil de provectionibus clericorum,
reditu, ornatu, ministeriisque, vel quidquid illud
est in patrimonio ejusdem, a quoquam praesumatur
Ecclesiae. Et ideo dilectio tua ad praedictam Ecclesiam
ire properabit, et assiduis adhortationibus clerum
plebemque ejusdem Ecclesiae admonere festinet,
ut, remoto studio, uno eodemque consensu talem
sibi praeficiendum expetant sacerdotem, qui et tanto
ministerio dignus valeat reperiri, et a venerandis
canonibus nullatenus respuatur. Qui dum fuerit
postulatus, cum solemnitate decreti omnium subscriptionibus
roborati et dilectionis tuae testimonio
<pb n="1269B"/>
litterarum ad nos sacrandus occurrat. Commonentes
etiam fraternitatem tuam ut nullum de altera eligi
permittas Ecclesia, nisi forte inter clericos ipsius civitatis,
in qua visitationis impendis officium, nullus
ad episcopatum dignus, quod evenire non credimus,
potuerit inveniri; provisurus ante omnia ne ad hoc
cujuslibet conversationis vel meriti laicam personam
aspirare permittas, ne et conatus eorum habeatur
inefficax, et in periculum ordinis tui, quod absit, incurras.
 Monasteria autem, si qua sunt in ipsius
constituta parochia, sub tua cura dispositioneque,
quousque illic proprius fuerit ordinatus episcopus,
esse concedimus.
</p>
        </div2>

<div2>
          <head> EPISTOLA XIV. AD PANORMITANOS. <hi>Barbaro episcopo visitatori obediant.</hi> </head>

<pb n="1269C"/>
<p>Gregorius clero, ordini et plebi consistenti Panormi.</p>
<p>Vestri antistitis obitum cognoscentes, curae nobis
fuit destitutae Ecclesiae visitationem fratri et coepiscopo
nostro Barbaro solemniter delegare. <emph>1228</emph> 
Cui dedimus in mandatis ut nihil de provectionibus
clericorum, reditu, ornatu ministeriisque, a quoquam
usurpari patiatur. Cujus vos assiduis adhortationibus
convenit obedire, et, remoto strepitu, uno
<pb n="1270A"/>
eodemque consensu talem vobis praeficiendum expetere
sacerdotem, qui et a venerandis canonibus nulla
discrepet ratione, et tanto ministerio dignus valeat
reperiri. Qui dum fuerit postulatus, cum solemnitate
decreti omnium subscriptionibus roborati, et visitatoris
pagina prosequente, ad nos veniat ordinandus:
provisuri ante omnia ne cujuslibet vitae vel meriti
laicam personam praesumatis eligere, et non solum
ille ad episcopatus apicem nulla ratione promoveatur,
verum etiam vos nullis intercessionibus veniam
promereri posse cognoscite, sed et omnes quos
ex vobis de laica persona aspirasse constiterit, ab
officio et a communione alienos faciendos procul
dubio noveritis.
</p>
        </div2>

<div2>
          <head>EPISTOLA XV. AD VENANTIUM PATRICIUM PANORMIT. <hi>Urbicum abbatem electum merito in episcopum, sed reluctantem non cogendum. Crescentis diaconi scrutandos mores. Si neque in hoc, neque in alio consentiant, mittendos Romam legatos.</hi> </head>

<pb n="1270B"/>
<p>Gregorius Venantio patricio Panormitano.</p>
<p>Excellentiae vestrae electio in persona Urbici abbatis,
quia valde nobis placuit, indicamus: quoniam,
sicut judicii vestri discretione oportuit, ad Ecclesiae
gubernationem virum quaesistis vigilantem atque
sollicitum, et divinae Scripturae scientia, quod
maxime in sacerdotibus eligendum est, institutum.
Sed quia caeteris sic est aliquis praeponendus, ut
dum ipse exterius proficit, interius non decrescat,
quietem ipsius turbare non possumus, ne cum
eum ad altiora producimus, minorem illum seipso
<pb n="1270C"/>
fieri missum in fluctibus compellamus. Persona vero
Crescentis diaconi, propter quod omnino nobis ignota
est, prima nobis cura fuit requirere quemadmodum
xenodochium cui praefuerat gubernasset, ut ex minimis
qualis esse possit in maximis nosceremus.
Sed quid nobis portitores scriptorum vestrorum
responderint, ab ipsis addiscetis. Hinc autem
presbyterum dare omnino nobis excellentia vestra
sciat esse difficile, quia personarum nos necessitas
ad ordinanda alia loca pastoribus destituta non levis
<pb n="1271A"/>
angustat. Et ideo quia Deum timere, <emph>1229</emph> et
animae vestrae novimus vos habere respectum, paterna
charitate salutationis alloquium praemittentes,
hortamur ut, sicut decet, cauta diligentique investigatione
scrutari interius de vita, moribus actuque
praefati diaconi debeatis. Et si eum ad Ecclesiae assurgere
regimen agnoscatis, vestra adhortatione
omnes in eo se uniant. Si autem aliter vestri sentit
sollicitudo judicii, et eum pastoralem curam efficaciter
administrare non posse considerat, agendum
est cum omnibus concorditer, ut alterum qui aptus
visus fuerit de Ecclesia ipsa possint eligere, ut venientes
ad nos tam diaconus qui jam electus est
quam etiam qui adhuc eligendus est, is qui Deo
placuerit ordinetur. Enim vero si in Ecclesia illa neque
<pb n="1271B"/>
de presbyteris vel diaconis, sive reliquo clero hujusmodi
inveniri potuerit, de alia sibi Ecclesia talem
ordinandum eligere festinent antistitem, qui vigilanti
sollicitudine exterioribus eorum utilitatibus
et sacerdotali adhortatione animabus valeat, Deo
miserante, utilis reperiri. Praeterea ne qua hac in
causa possit esse dilatio, et peccata sic faciant ut
nullus de electis aptus existat, hortandus est clerus
et populus, ut eis qui ad nos venerint sua debeant
vice mandare, quatenus hic habeant eligendi licentiam,
nobisque hoc ipsum apicibus suis roboratis
propriis subscriptionibus innotescant, ut si vel hic
inveniri potuerit, sine difficultate aliqua Christi
cooperante gratia consecretur. Quod tamen nos non
voluntate impulsi loquimur, sed necessitate compulsi,
<pb n="1271C"/>
quia quantum est ad nostrae auctoritatis judicium,
de suis volumus ut debeant habere pastorem.
</p>
        </div2>

<div2>
          <head> EPISTOLA XVI. AD PASSIVUM FIRMANUM EPISCOPUM. <hi>Passivo ut monasterium in honorem sancti Savini consecret mandat sub consueta formula.</hi> </head>
<p>Gregorius Passivo episcopo Firmano.</p>
<p>Proculus, diaconus Ecclesiae Asculanae, petitoria
nobis insinuatione suggessit in fundo Gressiano
juris sui monasterium se pro sua devotione fundasse,
quod in honorem sancti Savini martyris desiderat
consecrari. Et ideo, frater charissime, si in tuae parochiae
memorata constructio jure consistit, et nullum
corpus ibidem constat humatum, percepta primitus
donatione legitima, id est conduma una,
<pb n="1272A"/>
boum par unum, armenta capita quinque, oves et
capras promiscuas capita viginti, in fundo Gressiano
 ubi ipsum monasterium fundatur, uncias octo, in
fundo Staciani uncias octo, fundum Paterni in integro,
porcos decem, lectisternia, gestisque municipalibus
alligata, etc., <hi>secundum morem.</hi> Data mense
Decembri, indict. 6.
</p>
        </div2>

<div2>
          <head> <emph>1230</emph> EPISTOLA XVII. AD JOANNEM SUBDIACONUM RAVENNAE. <hi>Marinianum episcopum hortetur, ut causam cum Joanne episcopo absque lite jubeat finiri. Alioquin judicium ipse urgeat, et sententiam exsequatur. Oratorii constructionem ac dedicationem ab Exuperantio episcopo in Joannis dioecesi factam improbat.</hi> </head>
<p>Gregorius Joanni subdiacono Ravennae.</p>
<p>Lator praesentium Joannes frater et coepiscopus
<pb n="1272B"/>
noster aliqua nobis de causis Ecclesiae suae dato capitulari
noscitur intimasse: quibus cognitis, culpanda
a nobis experientia tua fuerat, si ad te perlata
hactenus indefinita remanserint. Sed inquirentes
agnovimus quod ad notitiam tuam minime sunt
perducta. Ipsum ergo quod nobis capitulare porrectum
est, his fecimus subter annecti. Agnitis itaque
omnibus ac discussis, si ita apud te esse, ut suggestum
est, manifesta veritate patuerint, fratrem et
coepiscopum nostrum Marinianum adire te volumus,
eumque modis omnibus adhortari, ut his quorum
in peragendis negotiis Ecclesiae ipsius interesse dignoscitur,
debeat deputare, quatenus, perpensis
omnibus cum praedicto viro de his quae mota fuerint,
ecclesiastica inter se debeant tranquillitate decidere.
<pb n="1272C"/>
Sin vero elegerint renitendum, experientia tua immineat
esse judicium: et quidquid cognitorum inter
eos fuerit sententia definitum, te debeat exsequente
compleri; ne diutinis protractionibus dilata paupertas
Ecclesiae ipsius, diversis, sicut jam factum asserit,
dispendiis ingravetur.</p>
<p>Indicavit etiam nobis <note>(Grat. 16, q. 5, c. 3)</note>, quod
quidam Exuperantius episcopus ausu temerario in
dioecesi ipsius oratorium construxerit, idque sine
praecepti auctoritate contra morem praesumpserit dedicare,
missasque illic publicas celebrare non metuit.
Quam rem cum summa te celeritate ac districtione
convenit emendare, ne ulterius tale aliquid
attentare permittas. Oratorium vero quod ab incompetenti
persona repereris esse constructum, huic
cum proprio te volumus episcopo, si res, ut dictum
<pb n="1273A"/>
est, ita se habere constiterit, sine mora aliqua reformare.</p>
</div2>

<div2>
          <head>EPISTOLA XVIII. AD QUOSDAM SICILIAE EPISCOPOS. <hi>Adrianum patrimonii rectorem commendat. Episcopos admonet ne, cum ad infantes consignandos egrediuntur, subjectos suos ultra modum gravent.</hi> </head>
<p>Gregorius Leoni, Secundino, Joanni, Dono, Lucido,
Trajano, episcopis Siciliae.</p>
<p>Sicut nos nobis invicem spiritalia per apostolorum
orationem admonemur impertiri suffragia, <emph>1231</emph> 
ita in his quae necessitate injuncti regiminis pro dispensatione
rerum pauperum Deo per nos fuerint auctore
disposita sacerdotalia dignum est solatia non
deesse. Latorem siquidem praesentium Adrianum,
chartularium nostrum, ad regendum Ecclesiae nos rae
<pb n="1273B"/>
patrimonium, Syracusanarum videlicet partium, dirigentes,
fraternitati vestrae necessario duximus
commendandum, ut, in quo usus exegerit, vestra
ei solatia conferatis, quatenus dum et ad agendum
per vos corporalibus, et ad facilitatem explendi quae
coeperit spiritalibus orationum fuerit fultus auxiliis,
prospere ea quae a nobis ei injuncta sunt Deo quoque
valeat cooperante perficere. Vosmetipsos autem ita
ante conspectum omnipotentis Dei in bonis operibus
debetis exhibere, ut inveniri in vestra actione nequeat
quod vel Deo judice percuti, vel quolibet homine
insidiante valeat accusari. Nam eidem praefato
chartulario nostro injunximus ut si qua de reverendissimis
fratribus nostris episcopis inordinate acta
cognoverit, prius quidem secreta ac modesta adhortatione
<pb n="1273C"/>
ipse corripiat: quae si ita emendata non fuerint,
nobis celeriter innotescat.</p>
<p>Praeterea relatum est nobis <note>(Grat., caus. 10, q. 3,
c. 9)</note>, sanctae memoriae decessoris mei temporibus
per Servumdei diaconum, qui jam tunc ecclesiastici
patrimonii curam gessit, fuisse dispositum ut
sacerdotes per diversas vestras dioeceses constituti,
quoties ad consignandos infantes egredimini, ultra
modum gravari minime debuissent. Summa enim
praefixa fuerat, vobis, ut audio, consentientibus, quae
ab eisdem sacerdotibus pro labore clericorum dari
debuisset. Atque hoc quod tunc placuit, nunc, sicut
dicitur, minime custoditur. Unde fraternitatem vestram
admoneo ut subjectis vestris graves non studeatis
existere, sed si qua sunt gravamina temperetis,
<pb n="1274A"/>
quia nec ab eo quod semel definitum est deflectere
debuistis. Etenim in futura et in praesenti vobis
vita prospicitis, si eos qui vobis commissi sunt sine
gravamine conservatis.</p>
</div2>

<div2>
          <head>EPISTOLA XIX. AD JULIANUM. <hi>Dissimulatam ab illo ex verecundia inopiam queritur. Constructo Catanae monasterio dat solidos annuos decem.</hi> </head>
<p>Gregorius Juliano.</p>
<p>Gloriae vestrae scripta suscipiens, legenda laetus
aperui, sed tristis perlecta replicavi. In eis quippe
dicebatur quod pudoris causa fuerit mihi vos ea quae
dicenda erant tempore longo tacuisse. Et certum est
quia minus amatur qui adhuc erubescitur. Atque
omnimodo contristatus sum, <emph>1232</emph> quia me a vobis
<pb n="1274B"/>
comperi minus quam aestimaverim amari. In hoc
autem valde me continetis, si mercedis causas
mihi assidue providendas studiose requiritis. Nec vobis
debet esse verecundiae ei aliquid de eleemosynis
importune dicere, quem constat non res suas, sed
ad dispensandum res pauperum habere. De causis
itaque mercedis apud episcopum libere agere debuistis,
etiamsi meum animum qualis in amore vestro
existeret nesciretis. Postquam enim et nos omnino
gloriam vestram diligimus, et dispensatoris
locum in rebus, sicut scitis, pauperum tenemus, vestra,
fateor, verecundia valde accusabilis fuit. Quam
ideo tot verbis increpando insequor, ut hanc a corde
vestro funditus repellam, et in mercedis causis magnum
solatium vestrae provisionis habeam. Monasterio
<pb n="1274C"/>
itaque vestro, quod a vobis in Catanensi urbe
constructum est, per Adrianum notarium et rectorem
patrimonii, emissa praecepti pagina, decem annuos
solidos dari deputavimus, quos petimus sine injuria
suscipi, quia non haec vobis nostra oblatio, sed sancti
Petri apostolorum principis benedictio offertur
.
</p>
        </div2>

<div2>
          <head>EPISTOLA XX. AD HONORIUM TARENTINUM EPISCOPUM. <hi>Constructo baptisterio uti permittit.</hi> </head>
<p>Gregorius Honorio episcopo Tarentino.</p>
<p>Fraternitate tua indicante didicimus in civitate
Tarentina, in qua praeesse dignosceris, in ecclesia
sanctae Mariae baptisterium te noviter construxisse.
Et ideo, frater charissime, praesenti auctoritate suscepta,
<pb n="1275A"/>
tui desiderii complebis effectum, quatenus
per sacrum lavacrum peccatorum illic maculae deleantur.
 Mense Februario, indictione 6.
</p>
        </div2>

<div2>
          <head>EPISTOLA XXI. AD PASCHALEM ET CONSOLANTIAM. <hi>Datas restituendae pecuniae inducias prorogat. In adversis positos consolatur.</hi> </head>
<p>Gregorius Paschali et Consolantiae.</p>
<p>Epistolam magnitudinis vestrae latore praesentium
deferente suscepimus. Et licet tempora restituendae
pecuniae in induciis data defluxerint, petitionem tamen
vestram nullo modo duximus contristandam.
Adriano itaque chartulario nostro, quem illuc ad
regendum Ecclesiae nostrae patrimonium direximus,
de praesenti injunximus quae vobiscum exinde loqui
<pb n="1275B"/>
debeat, ut nec ecclesiastica in aliquo negligatur utilitas,
et postulatio vestra <emph>1233</emph> sortiatur effectum.
Quia ergo plus de animae vestrae salute quam de terrenarum
rerum utilitate debetis esse solliciti, salutantes
paterno affectu hortamur ut mens onere tribulationis
oppressa contra Deum non murmuret, ne
post amissionem rerum etiam animae sequantur dispendia.
Nihil de pravis actibus, nil cum peccato,
necessitate quasi faciente, festinetis acquirere; sed
spem in Redemptoris nostri misericordia habentes,
qui confidentes in se non deserit, tolerabiliter quae
pertulistis incommoda sustinete. Erigite animos.
Tribulatio vires non opprimat. Adversa saeculi patientia
superet. Pompam mundi mens secura despiciat.
Actio vestra se ad ea quae Dei sunt occupet.
<pb n="1275C"/>
Considerantes quam nullum sit quidquid casibus subjacet,
quidquid fine concluditur. Et cor se vestrum
ultra quam convenit non affligat, sed studeat quatenus
in omnipotentis Dei protectione jure confidat, qui et
non habita donat, amissa reparat, et reparata custodit.
Potens est enim si vos in mandatorum suorum via
ambulare cognoverit, et sic illata damna multiplici
compensatione sarcire, et vitam vobis quae toto magis
adnisu petenda est, aeternam concedere.
</p>
        </div2>

<div2>
          <head>EPISTOLA XXII. AD RUSTICIANAM PATRICIAM. <hi>Infirmam illius valetudinem se dolere significat. Suorum dolorum pertaesus, exoptat mori. Agat ipsa apud impp. ut Beatorem perversa molientem coerceant.</hi> </head>
<p>Gregorius Rusticianae patriciae.</p>
<p>
            <pb n="1275D"/>Quoties de urbe regia ad nos aliquis venit, curae
<pb n="1276A"/>
nobis est de corporis vestri sospitate requirere, sed
peccatis meis facientibus, ea semper audio quae me
poenitet audire, quia in tanta tenuitate atque debilitate
adhuc in vobis referunt podagrae dolores excrescere.
Sed oro omnipotentem Dominum ut omnia
quae in vestro corpore aguntur ad salutem animae
dirigantur, ut flagella temporalia aeternam quietem
vobis praeparent, et per eos dolores qui cum fine
sunt, gaudia vobis sine fine concedat. Ego autem in
tanto gemitu et occupationibus vivo, ut ad dies
quos ago me pervenisse poeniteat, solaque mihi
consolatio sit mortis exspectatio. Unde peto ut
pro me debeatis orare, quatenus de hoc carnis
carcere citius educar, ne tantis doloribus diutius
torquear.</p>
<p>
            <pb n="1276B"/>Praeterea indico quemdam hic nomine Beatorem,
qui quasi comes privatarum dici vult, venisse, et
multa contra omnes agere, maxime autem contra
excellentiae vestrae homines, vel nobilissimarum
neptium vestrarum, quasi res publicas quaerens. Et
nos quidem perverse eum agere non permittimus,
sed neque utilitatibus publicis possumus obviare.
Vos ergo apud piissimos principes, sicut potestis,
agite, ut ei agere prava contradicant. <emph>1134</emph> Nam
cum omni strepitu neque utilitas publica agitur,
neque aliquid magni est compendii quod repetere
videtur. Dulcissimum filium meum domnum Strategium
mea peto vice salutari, quem omnipotens Deus
sibi vobisque nutriat, vosque semper de sua gratia
et de vita illius consoletur. De reversione autem
<pb n="1276C"/>
vestra quid scribere debeo, qui quantum eam desiderem
scitis. Sed dum causarum obligationes aspicio,
mihi in desperatione est, atque ideo Creatorem omnium
exoro, ut ubicunque estis, ubicunque fueritis,
suae vos dexterae extensione protegat, atque a malis
omnibus conservet.</p>
</div2>

<div2>
          <head>EPISTOLA XXIII. AD BONIFACIUM NOTARIUM CORSICAE. <hi>Joannem clericum hortetur ut Romam cognoscendus veniat.</hi> </head>
<p>Gregorius Bonifacio notario Corsicae.</p>
<p>Ea quae nobis experientia tua de Joanne, Ravennate
clerico, indicavit facere, idcirco distulimus,
 quia de qualitate personae absentis judicare non
possumus. Sed hortare eum ut ad nos venire festinet,
<pb n="1276D"/>
quatenus in praesenti mores et personae ipsius
<pb n="1277A"/>
qualitatem subtiliter addiscentes, quid de his
quae petit fieri debeat sine dubietate aliqua disponamus.
</p>
        </div2>

<div2>
          <head>EPISTOLA XXIV. AD SAVINUM SUBDIACONUM. <hi>Proculo episcopo ea quae per absentiam suam fuerant neglecta reparanti opem ferat.</hi> </head>
<p>Gregorius Savino subdiacono regionario.</p>
<p>Quare venerabilis frater noster Proculus episcopus
ab Ecclesia sua diu abfuerit experientia tua non
ignorat. Ad quam quoniam Deo propitio habita nunc,
ut oportuit, satisfactionis purgatione reversus est,
ne forte per ejus absentiam in aliquo Ecclesiae ipsius
sit neglecta utilitas, aut aliqua sint de ejus jure
subtracta, reparare ea vel corrigere cupienti illi in
omnibus aequitate servata solatiari te volumus atque
<pb n="1277B"/>
concurrere, ut, tua opitulatione suffultus, in his quae
ab eo agenda sunt, nec difficultatem aliquam quorumdam
impedimento sustineat, nec diutius debeat
laborare.
</p>
        </div2>

<div2>
          <head>EPISTOLA XXV. AD SAVINUM SUBDIACONUM. <hi>Moneat Palumbum episcopum ut res Ecclesiarum tueatur diligentius, sin minus partes illius ipse expleat.</hi> </head>
<p>Gregorius Savino subdiacono regionario.</p>
<p>Pervenit ad nos reverendissimum fratrem et coepiscopum
nostrum Palumbum, quod dici grave est,
Ecclesiae suae vel parochiarum causas <emph>1235</emph> et utilitates
negligere, ut non solum res aliquas vel mancipia
earum, sed etiam et ministeria apud diversos
<pb n="1277C"/>
esse incaute patiatur. Quod ita esse hoc etiam nobis
ex parte aliqua innuit ac confirmat, quod Gregorius
lator praesentium, qui juris se Emolitanae Ecclesiae,
quae in ejus dioecesi constituta est, esse perhibet, ab
alio se indebite, eo praesente, queritur servitio subjugari.
Ideoque experientia tua praedictum fratrem
nostrum studeat commonere, ut res Ecclesiarum
vel parochiarum suarum sive ministeria, rationabiliter
vindicet atque defendat, et ab aliis detineri
nullo modo patiatur. In qua re ne quam forte excusationem
valeat invenire, tua ei volumus salva aequitate
adesse solatia. Quem si forte, ut hactenus exstitit,
videris esse negligentem, ea quae eum facere
oportuerat te agere volumus et implere in omnibus,
quatenus Ecclesiarum utilitas nulla occasione depereat;
<pb n="1278A"/>
sed et nobis quaeque acta fuerint renuntiare
festina, ut a nobis quid post hoc facere debeas
instruaris. Data mense Martii, indict. 6.
</p>
        </div2>

<div2>
          <head>EPISTOLA XXVI. AD ANTHEMIUM SUBDIACONUM. <hi>Paschasii episcopi negligentiam coram selectis testibus reprehendat.</hi> </head>
<p>Gregorius Anthemio subdiacono Campaniae.</p>
<p>Pervenit ad nos fratrem et coepiscopum nostrum
Paschasium ita desidem negligentemque in cunctis
existere <note>(Grat., dist. 84, c. 1)</note>, ut in nullo quia est
episcopus agnoscatur; adeo ut neque Ecclesia ipsius,
neque monasteria, sive filii, vel oppressi pauperes,
ejus erga se dilectionis studium sentiant, nec aliquam
supplicantibus sibi in quibus justum est opem
<pb n="1278B"/>
defensionis accommodet, et, quod adhuc dici est
gravius, consilia sapientum et recta suadentium
nulla patiatur ratione suscipere, ut quod per se
nequit attendere, ab alio saltem possit addiscere;
sed, rebus quae ad pastoris curam pertinent praetermissis,
ad fabricandum naves toto se studio inutiliter
occupare. Unde, sicut fertur, contigit quadringentos
illum aut amplius jam solidos perdidisse. Hoc
quoque ejus culpis adjungitur, quod ita quotidie
despectus cum uno aut duobus clericis dicitur ad
mare descendere, ut et apud suos in fabula sit, et
extraneis sic vilis ac despicabilis videatur, ut nihil
habere in se episcopalis vel genii vel reverentiae judicetur.
Quod si ita est, non sine culpa tua esse
cognoscas, qui eum objurgare atque coercere,
<pb n="1278C"/> <emph>1236</emph> 
 ut dignum est, distulisti. Quia ergo hoc totum
non solum ipsum reprobat, sed etiam ad sacerdotalis
officii pertinere probatur opprobrium, volumus
ut eum coram aliis sacerdotibus vel quibusdam de
filiis suis nobilibus contestari pro hac re debeas, et
adhortari ut, vitio torporis excusso, deses esse non
debeat, sed in Ecclesiae suae ac monasteriorum cura
sit vigilans, paternam filiis suis charitatem exhibeat,
in defensionem pauperum cum discretione, in quibus
justitia suaserit, sit erectus, consilia sapientum
libenter suscipiat, quatenus et civitas illa ejus queat
sollicitudine consolari, et ipse desidiae suae culpas
valeat operire. Si vero, quod non credimus, post
hanc adhortationem nostram solito adhuc more negligens
esse tentaverit, ad nos est modis omnibus
<pb n="1279A"/>
transmittendus, ut hic positus discere possit quid vel
qualiter secundum timorem Dei agere conveniat
sacerdotem. Data mense Martio, indictione 6.
</p>
        </div2>

<div2>
          <head>EPISTOLA XXVII. AD ANTHEMIUM SUBDIACONUM. <hi>Campaniae episcopos officii sui immemores convocet, atque ut vigilantius agant moneat. Si quem postea noverit desidem, mittat illum Romam.</hi> </head>
<p>Gregorius Anthemio subdiacono Campaniae.</p>
<p>Quoties illa de fratribus coepiscopisque nostris audimus
quae et illos reprehensibiles ostendere, et nobis
tristitiam valeant generare, de eorum nos emendatione
non mediocriter cogit necessitas cogitare. Quia ergo
nuntiatum nobis est Campaniae episcopos ita negligentes
existere <note>(Grat., dist. 84, c. 2)</note>, ut, immemores
honoris sui geniique, neque erga Ecclesias, neque
<pb n="1279B"/>
erga filios suos paternae vigilantiae curam exhibeant,
vel monasteriorum sollicitudinem gerant, seu in oppressorum
se et pauperum tuitionem impendant, ideo
hac tibi auctoritate praecipimus ut eis a te convocatis,
ex nostro illos mandato districte commoneas,
quatenus desides ulterius esse non debeant, sed
sacerdotalem se habere zelum et sollicitudinem
opere doceant, atque ita in his quae eos juste secundum
Deum agere convenit, vigilantes existant, ut
nullum nos de eis denuo murmur exasperet. Si quem
vero eorum post haec negligentem esse cognoveris,
ad nos eum sine aliqua excusatione transmitte,
 ut quam sit grave nolle ab his quae reprehensibilia
et valde vituperanda sunt corrigi regulari in se valeant
districtione sentire.
</p>
        </div2>

<div2>
          <head> <emph>1237</emph> EPISTOLA XXVIII. AD JOANNEM SYRACUSANUM EPISCOPUM. <hi>Cosmam presbyterum, ex qualitate loci ad quem assumptus fuerat afflictum, restituat priori loco.</hi> </head>

<pb n="1279C"/>
<p>Gregorius Joanni episcopo Syracusano.</p>
<p>Quorumdam ad nos relatione pervenit <note>(Grat., dist.
74, c. 6)</note> Cosmam, qui ex monacho monasterii sanctae
Luciae a decessore vestro venerandae memoriae
Maximiano in Ecclesia Syracusana factus subdiaconus
atque a vobis postea in possessione quae Juliana
vocatur presbyter dicitur ordinatus, ita nimia tristitia
et loci qualitate vehementer afflictum, ut vitam
sibi poenam existimet, et contritionis suae fuga
<pb n="1280A"/>
quaerat auxilium. Et ideo quia tales erga subjectos
nostros debemus existere quales nobis, si subjecti
fuissemus, nostros volueramus esse praepositos,
magnae benignitatis est, si eum in Ecclesia ubi subdiaconi
est functus officio sanctitas vestra reducere
atque illic presbyterum voluerit constituere cardinalem.
Quod et facere quantum arbitramur debetis, si
tamen nihil est quod juste contra ipsum animos vestros
exasperet. Si vero aliqua culpa est, suis nobis
hoc epistolis fraternitas vestra ut scire possimus insinuet.
 Datum mense Aprilis, indict. 6.
</p>
        </div2>

<div2>
          <head>EPISTOLA XXIX. AD PHILIPPUM PRESBYTERUM. <hi>Gavisum se de Andreae obitu, quod ad aeterna gaudia pervenerit. Philippum rogat ut idem sibi a Deo impetret. Ipsi mittit solidos quinquaginta.</hi> </head>
<p>
            <pb n="1280B"/>Gregorius Philippo presbytero.</p>
<p>Suscepi epistolas dilectionis tuae, in quibus mihi
innotescere curasti quod vir venerabilis Andreas,
presbyter, de hac luce migraverit. De cujus ereptione
gavisus sum, quia ad ea quae semper expetiit gaudia
aeterna pervenit. De solidis vero qui pro faciendo
xenodochio a filio nostro Probo abbate Jerosolymis
relicti sunt, hoc quod deliberatum fuerat, ut fieri debuisset,
immutari <emph>1238</emph> non potuit. Sed benedictionem
parvulam quinquaginta solidos sanctitati
vestrae transmisi. Vos igitur pro me, sicut credo
quia facitis, enixius orate, ut de praesentis vitae pelago
me omnipotens Deus sua manu eripiat, atque me
quiescere in aeternae vitae littore concedat. Graves
enim hic gladiorum oppressiones et causarum tumultus
<pb n="1280C"/>
patior. Sed si me diligitis, orando monstrate,
quatenus orationis vestrae intercessionem sentiam,
et amplius in tot malis atque perturbationibus non
affligar. Omnipotens Deus sua vos manu protegat, et
pervenire cum vestris ad coelestia bona concedat.
Mense Maii, indictione 6.
</p>
        </div2>

<div2>
          <head> EPISTOLA XXX. AD DEUSDEDIT MEDIOLANENSEM EPISCOPUM. <hi>Theodorum cum Defensore ad Venantium mittat, de Theodori expostulationibus inquisiturum.</hi> </head>
<p>Gregorius Deusdedit episcopo Mediolanensi.</p>
<p>Frater et coepiscopus noster Theodorus multa
queritur se contra justitiam atque promissionem
<pb n="1281A"/>
tuae sanctitatis perpeti, quae nos facile non duximus
credenda. Sed quia haec relinquere sine inquisitione
non possumus, fratri et coepiscopo nostro Venantio
ejus causam deputavimus ventilandam, ut subtiliter
ipse cognoscat, nobisque renuntiet. Tua itaque fraternitas
eumdem episcopum cum defensore Ecclesiae
suae sub festinatione ad praedictum fratrem dirigat,
ut nos, ejusdem negotii cognita veritate, suis ipse
epistolis certiores reddat.
</p>
        </div2>

<div2>
          <head>EPISTOLA XXXI AD PHOCAM IMPERATOREM. <hi>Pessimos reges ad populi peccata punienda, optimos ad subditorum consolationem constitui. Hortatur ut afflictae reipublicae subveniat.</hi> </head>
<p>Gregorius Phocae Augusto.</p>
<p> Gloria in excelsis Deo, qui, juxta quod scriptum
<pb n="1281B"/>
est, immutat tempora, et transfert regna; et quia hoc
cunctis innotuit quod per prophetam suum <emph>1239</emph> 
loqui dignatus est, dicens: <hi>Quia dominatur excelsus
in regno hominum, et cui voluerit ipse dat illud <note>(Dan.
IV, 14)</note>
            </hi>. In omnipotentis quippe Dei incomprehensibili
dispensatione alterna sunt vitae mortalis moderamina,
et aliquando cum multorum peccata ferienda
sunt, unus erigitur per cujus duritiam tribulationis
jugo subjectorum colla deprimantur, quod in nostra
diutius afflictione probavimus. Aliquando vero cum
misericors Deus moerentia multorum corda sua decrevit
consolatione refovere, unum ad regiminis
culmen provehit, et per ejus misericordiae viscera
in cunctorum mentibus exsultationis suae gratiam
infundit. De qua exsultationis abundantia roborari
<pb n="1281C"/>
nos citius credimus, qui benignitatem vestrae pietatis
ad imperiale fastigium pervenisse gaudemus. <hi>Laetentur
<pb n="1282A"/>
coeli, et exsultet terra <note>(Psal. XCV, 11)</note>
            </hi>, et de vestris
benignis actibus universus reipublicae populus
nuncusque vehementer afflictus hilarescat. Comprimantur
jugo dominationis vestrae superbae mentes
hostium. Releventur vestra misericordia contriti ac
depressi animi subjectorum. Virtus coelestis gratiae
inimicis terribiles vos faciat, pietas subditis benignos.
Quiescat felicissimis temporibus vestris universa
respublica, prolata sub causarum imagine praeda
pacis. Cessent testamentorum insidiae, donationum
gratiae violenter exactae. Redeat cunctis in
rebus propriis secura possessio, ut sine timore
habere se gaudeant quae non sunt eis fraudibus acquisita.
Reformetur jam singulis sub jugo imperii
pii libertas sua. Hoc namque inter reges gentium
<pb n="1282B"/>
et reipublicae imperatores distat, quod reges gentium
domini servorum sunt, imperatores vero reipublicae
domini liberorum. Sed melius haec orando quam
suggerendo dicimus. Omnipotens Deus in cuncta cogitatione
et opere cor vestrae pietatis suae gratiae
manu teneat, et quaeque juste, quaeque clementer
agenda sunt, inhabitator vestri pectoris Spiritus sanctus
benigne disponat, ut et temporali regno vestra
clementia sublimetur, et post multorum annorum
curricula ad coelestia regna pertingat. Dat. mense
Junii, indictione 6.
</p>
        </div2>

<div2>
          <head>EPISTOLA XXXII. AD EUSEBIAM PATRICIAM. <hi>Hortatur ut plus ea quae animae quam quae sunt corporis cogitet.</hi> </head>
<p>
            <pb n="1282C"/>Gregorius Eusebiae patriciae.</p>
<p>Et si occupata mens vestra divitiis, aut fortasse
<pb n="1283A"/>
regiae civitatis tumultuosis implicationibus <emph>1240</emph> 
nos per epistolas suas visitare postponit, nostrum est
tamen etiam aversa filiorum corda dulci charitate prosequi,
eaque ad benignum animum et admonendo
et orando revocare. Unde nunc debitum salutationis
alloquium solvens, hortor ut excellentia vestra a
civitatis illius superfluis tumultibus animum avertat,
plusque ea quae animae quam quae sunt corporis cogitet.
Transitoria esse omnia perpendat. Venturi judicis
examen tremendum cum metu et lacrymis
quotidie sine cessatione consideret, illumque diem,
in quo perturbanda sunt omnia, cum timore ad animum
reducat, ut iram judicis in ipso jam die non
timeat. Omnipotens autem Deus haec vestris cogitationibus
aspiratione sui spiritus infundat, vosque et
<pb n="1283B"/>
hic cum nobilissimo conjuge et tranquille vivere, et
de domni Strategii salute gaudere faciat, atque
post longa tempora ad aeterna praemia pervenire concedat
.
</p>
        </div2>

<div2>
          <head>EPISTOLA XXXIII. AD SMARAGDUM EXARCHUM. <hi>Ut Firminum episcopum ad Ecclesiae unitatem reversum, a Severi molestiis defendat hortatur. Servaturum triginta dierum inducias Cillanem, at Pisanos pacisci noluisse.</hi> </head>
<p>Gregorius Smaragdo patricio et exarcho.</p>
<p>Olim novimus, excellentissime fili, quo desiderio,
quave conversione animi, pro adunanda Dei Ecclesia
in Istriae videlicet partibus, zelo Redemptoris
nostri, amore aeternae mercedis, studii vestri fervor
<pb n="1283C"/>
exstiterit. Quod cum ita sit, ea quae nobis de illis nuper
sunt partibus nuntiata, ad vestram non destitimus
perferre notitiam. Firminus siquidem frater et
coepiscopus noster, Tregestinae antistes Ecclesiae,
ante adventum vestrae excellentiae salubri consilio ab
schismate, quo inhaeserat, resipiscens, atque ad unitatem
matris Ecclesiae rediens, nostris est epistolis
confirmatus, quatenus in vero quem cognoverat sinu
matris Ecclesiae, fortitudine animi fixus ac stabilis
permaneret. Quo audito Severus, Gradensis episcopus,
ejusdem caput schismatis, eum diversis
<pb n="1284A"/>
primum coepit, si posset, suasionibus a bono revocare
proposito. Quod dum perficere Deo auctore
minime valuisset, seditionem illi suorum civium
excitare non timuit. Quanta vero praedictus frater
et coepiscopus noster Firminus ex eadem immissione
pertulerit, plenius illic ac veracius e vicino
poteritis agnoscere. Directis itaque excellentiae vestrae
jussionibus his qui in Istriae partibus <emph>1241</emph> 
locum vestrum agere, Deo auctore, noscuntur, districtius
jubetote, quatenus et saepedictum fratrem
nostrum ab illatis debeant defensare molestiis, et
quietem illius multis ad imitandum profuturam modis
omnibus procurare; ut haec vestra provisio et
conversorum sit optata securitas, et occasio apta
sequentium. Excellentiam quopropter vestram paterno
<pb n="1284B"/>
salutantes affectu, petimus ut zeli vestri in
hac causa olim exhibiti nunc vehementius fervor
incandeat; tantoque vos contra hostes Dei vindices
defensoresque reperiant, quanto apud Deum pretiosior
est animae quam defensio corporis. Armet vos
contra devios ipsa quae in vobis fidei viget rectitudo,
redintegretur vestris temporibus quod in illis est
partibus scissum corpus Ecclesiae. Habetis in hac
causa retributorem vestri operis, rectitudinis ac integritatis
auctorem. De divina namque miseratione
confidimus quod tanto exteriores hostes nostri valentiores
vos contra se reperient, quanto vos inimici
rectae fidei divino in se senserint amore terribiles.</p>
<p>Praeterea duas ad Cillanem epistolas misimus, si
pacem quae ab excellentia vestra in triginta diebus
<pb n="1284C"/>
facta est custodiret; et rescripsit eam se servaturum,
si tamen ipsi a reipublicae partibus fuerit custodita.
Homines autem illos quos tenuerat omnes cum rebus
suis relaxavit. Sed de occisis hominibus suis valde
dolet, atque de vobis vehementer suspectus est, quia
si, quod Deus avertat, locum invenerit, etiam in pace
eum non est dubium excessurum. Ad Pisanos
autem hominem nostrum dudum qualem debuimus,
et quomodo debuimus, transmisimus; sed obtinere
nil potuit. Unde et dromones eorum jam parati ad
egrediendum nuntiati sunt.</p>
</div2>

<div2>
          <head>EPISTOLA XXXIV. AD PANTALEONEM NOTARIUM. <hi>Quod ad justam mensuram modium quo Ecclesiae coloni frumenta dabant redegerit laudat. Jubet perceptam ex injusto modio pecuniam colonis pauperioribus secreto distribui.</hi> </head>

<pb n="1285A"/>
<p>Gregorius Pantaleoni notario.</p>
<p>Experientia tua quod vel quale apud sacratissimum
corpus beati Petri apostoli jusjurandum praebuerit
memor est. Unde nos quoque securi discussionis tibi
causam in patrimonio partis Syracusanae commisimus.
Oportet ergo te fidem tuam, et ejusdem beati
Petri apostoli timorem semper ante oculos habere,
atque ita agere, ut neque ab hominibus in praesenti
vita, neque ab omnipotente Deo in extremo judicio
valeas reprehendi. <emph>1242</emph> Salerio siquidem chartulario
<pb n="1285B"/>
nostro narrante, cognovimus quia modium
quo coloni Ecclesiae frumenta dare compellebantur
viginti quinque sextariorum inveneris. Quod omnino
exsecrati sumus, atque eamdem discussionis causam
te tarde fecisse doluimus. Quia ergo eumdem modium
te fregisse et justum fecisse commemoras, gavisi
sumus. Sed quia praedictus chartularius summam
nobis quoque indicare studuit, quae de fraudibus conductorum
apud experientiam tuam jam de duobus
territoriis est collecta, sicut te studiose fecisse fracto
injusto modio gaudemus, quia in futuro nobis prospicimus,
ita etiam de peccatis praeteritis cogitamus,
ne si ea quae fraudulenter conductores a rusticis abstulerunt
ad nos perveniunt, peccata quae ab ipsis
<pb n="1285C"/>
perpetrata sunt ad nos trahantur. Et ideo volumus
cum omni fide, omni puritate, considerato timore omnipotentis
Dei, reducta ad memoriam districtione
beati Petri apostoli, per unamquamque massam colonos
pauperes et indigentes experientiam tuam describere,
atque ex eis pecuniis quae in fraudibus sunt
inventae, vaccas, oves porcosque comparare, et singulis
colonis pauperibus ea distribuere. Quod facere
te cum consilio viri reverendissimi domni Joannis
episcopi, atque Adriani chartularii nostri et rectoris
volumus. Si autem necesse propter consilium fuerit,
etiam filius noster domnus Julianus debet adhiberi,
ita ut nullus alius agnoscat, sed omnino secretum
sit. Vos ergo inter vos pertractate utrum in auro aut
certe in pecuniis eisdem colonis pauperibus dari
eadem continentia debeat. Quidquid vero communiter
<pb n="1285D"/>
steterit, prius descriptionem, sicut dixi, facito,
et postmodum singulis juxta qualitatem suae paupertatis
distribuere stude. Ego enim, sicut Magister
<pb n="1286A"/>
gentium testatur, habeo omnia, et abundo; nec pecunias,
sed mercedem quaero <note>(Philip. IV)</note>. Ita ergo
age, ut in die judicii de causa mercedis quae experientiae
tuae commissa est mihi fructum quem feceris
ostendas. Quod si pure, fideliter et strenue egeris,
et hic illud in filiis tuis recipies, et postmodum
retributionem plenariam in aeterni judicis examine
habebis.
</p>
        </div2>

<div2>
          <head>EPISTOLA XXXV. AD CATULUM ET ROMANUM. <hi>Optatum defensorem in amovendis a sacerdotum contubernio extraneis mulieribus adjuvet.</hi> </head>
<p>Gregorius Catulo, Romano, et Vintarith.</p>
<p>Pervenit ad nos quod qui sunt in sacro ordine
constituti in territorio Nursino cum mulieribus extraneis
habitent. Quod quia grave et <emph>1243</emph> valde
<pb n="1286B"/>
indecens est, Optato defensori praecepimus ut eos debeat
adhortari, quatenus, si ita est, nullus eorum
cum extraneis mulieribus de caetero audeat habitare.
Quod si forte adhortationem ejus neglexerint, hoc
quoque ei injunximus, ut ad notitiam fratris et coepiscopi
nostri Chrysanthi illud perducere debeat,
dummodo per illum corrigat, aut cum ejus auctoritate
praedictus defensor studeat emendare. Et ideo
magnitudo vestra in hoc capitulo, sicut eam condecet,
concurrat, atque eumdem desuper fratrem habeat
in omnibus commendatum, ut vobis solatiantibus
et quae ei injuncta sunt salubriter expleat, et in
aliis contra rationem laborare non valeat.
</p>
        </div2>

<div2>
          <head>EPISTOLA XXXVI. AD CHRYSANTHUM SPOLETANUM EPISCOPUM. <hi>Habitantes cum extraneis mulieribus Nursinos sacerdotes coerceat.</hi> </head>

<pb n="1286C"/>
<p>Gregorius Chrysantho episcopo Spoletano.</p>
<p>Ex quorumdam relatione cognovimus sacerdotes
territorii Nursini cum mulieribus extraneis commanere.
Pro qua re valde nos fraternitas tua contristatos
agnoscat, quae dudum talia, si tamen cognovit,
minime passa est coercere. Sed quoniam Optato
praecipimus defensori ut haec debeat modis omnibus
emendare, et si quisquam ex eis in tali capitulo contumax
voluerit apparere, ad fraternitatis tuae eum
debeat evocare judicium, ideo sanctitati tuae necessario
duximus scribendum ut si quos de sacerdotibus
ad tuam dioecesim pertinentibus cum extraneis cognoverit
habitare, vel certe de quibus antedictus Optatus
<pb n="1286D"/>
tuae renuntiaverit sanctitati procaces invenerit,
admonitione sacerdotali praemissa, et, si res ita
exegerit, etiam canonicam adhibens disciplinam, de
<pb n="1287A"/>
caetero emendare festinet, quia nos audire talia nulla
patimur ratione. Sed et presbyterum quem dicunt
sine Dei respectu plurimis violentias irrogare, admonere
eum vel increpare pro talibus fraternitas tua
studeat. Qui si te audire noluerit, a communione
eum suspende, ut vel sic incipiat a pravis se actibus
removere. Mense Julii, indictione 6.
</p>
        </div2>

<div2>
          <head>EPISTOLA XXXVII. AD JOANNEM PANORMITANUM EPISCOPUM. <hi>Pallii usum concedit.</hi> </head>
<p>Gregorius Joanni episcopo Panormitano.</p>
<p>Apostolicae sedis benevolentia provocati, fraternitati
tuae, quam Panormitanae Ecclesiae speculatoris
constat suscepisse officium, pallii usum praevidimus
concedendum, illis videlicet <emph>1244</emph> temporibus, atque
<pb n="1287B"/>
eo ordine, ut alios quoque insulae Siciliae sacerdotes
vel decessores tuos usos esse non ambigis.
Illud autem admonemus, ut apostolicae sedis reverentia
nullius praesumptione turbetur. Tunc enim
status membrorum integer manet, si caput fidei
nulla pulset injuria, et canonum maneat incolumis
atque intemerata semper auctoritas, ut sicut a nobis
hujuscemodi decoris usum ad sacerdotalis officii honorem
accepisse te gaudes, ita etiam morum atque
actuum probitate susceptum adornare contendas officium.
Sic etenim alterno eris invicem decore conspicuus,
si ad hujuscemodi corporis habitum mentis
quoque tuae bona concordent.
</p>
        </div2>

<div2>
          <head>EPISTOLA XXXVIII. AD PHOCAM IMPERATOREM. <hi>Diaconi sui absentiam ingeniose excusat. Mittit Bonifacium. Adversus Langobardos auxilium implorat.</hi> </head>

<pb n="1287C"/>
<p> Gregorius Phocae Augusto.</p>
<p>Considerare cum gaudiis et magnis actionibus gratiarum
libet quantas omnipotenti Domino laudes debemus,
quod, remoto jugo tristitiae ad libertatis tempora,
sub imperiali benignitatis vestrae pietate pervenimus.
Nam quod permanere in palatio, juxta antiquam
consuetudinem, apostolicae sedis diaconum
vestra serenitas non invenit, non hoc meae negligentiae,
sed gravissimae necessitatis fuit, quia dum ministri
omnes hujus nostrae Ecclesiae tam contrita asperaque
tempora cum formidine declinarent atque refugerent,
nulli eorum poterat imponi ut ad urbem
regiam in palatio permansurus accederet. Sed postquam
<pb n="1287D"/>
vestram clementiam, omnipotentis Dei gratia
<pb n="1288A"/>
disponente, ad culmen imperii pervenisse cognoverunt,
ipsi quoque suadente laetitia ad vestra vestigia
venire festinant, qui prius illuc accedere valde
timuerant. Sed quia eorum quidam ita senectute sunt
debiles, ut laborem ferre vix possint, quidam vero
ecclesiasticis curis vehementer implicantur, et lator
praesentium, qui primus omnium defensorum fuit,
bene mihi ex longa assiduitate compertus est, vita,
fide, ac moribus approbatus, hunc aptum pietatis
vestrae vestigiis esse judicavi. Unde eum, auctore
Deo, diaconum feci, et sub celeritate transmittere
studui, qui cuncta quae in his partibus aguntur, invento
opportuno tempore, valeat clementiae vestrae suggerere.
 Cui rogo ut serenitas vestra pias aures inclinare
dignetur, ut tanto nobis valeat celerius misereri
<pb n="1288B"/>
quanto afflictionem nostram verius ex ejus relatione
cognoverit. Qualiter enim quotidianis gladiis
et quantis Langobardorum incursionibus ecce jam
per triginta quinque annorum longitudinem premimur,
nullis explere <emph>1245</emph> suggestionis vocibus valemus.
Sed in omnipotente Domino confidimus quia
ea quae coepit consolationis suae nobis bona perficiet;
et qui suscitavit in republica pios dominos, etiam
exstinguet crudeles inimicos. Sancta itaque Trinitas
vitam vestram per tempora longa custodiat, ut de bono
vestrae pietatis, quod tarde suscepimus, diutius
gaudeamus. <note>(Joan. Diac., lib. IV, c. 21.)</note> 
</p>
        </div2>

<div2>
          <head>EPISTOLA XXXIX. AD LEONTIAM IMPERATRICEM. <hi>Gratulatur de adepto imperio. Divinam illi precatur gratiam. Romanam Ecclesiam commendat.</hi> </head>

<pb n="1288C"/>
<p>Gregorius Leontiae Augustae.</p>
<p>Quae lingua loqui, quis animus cogitare sufficiat
quantas de serenitate vestri imperii omnipotenti Deo
gratias debemus, quod tam dura longi temporis pondera
cervicibus nostris amota sunt, et imperialis culminis
 lene jugum rediit quod libeat portare subjectis?
Reddatur ergo Creatori omnium ab hymnidicis
angelorum choris gloria in coelo, persolvatur ab hominibus
gratiarum actio in terra, quia universa respublica,
quae multa moeroris pertulit vulnera, jam
nunc consolationis vestrae invenit fomenta. Unde
nobis necesse est omnipotentis Dei misericordiam
enixius exorare, ut cor vestrae pietatis sua semper
dextera teneat, ejusque cogitationes coelestis gratiae
<pb n="1288D"/>
ope dispenset, quatenus tranquillitas vestra tanto
<pb n="1289A"/>
rectius valeat sibi servientes regere, quanto dominatori
omnium noverit verius deservire. In amore
catholicae fidei faciat defensores suos, quos fecit ex
benigno opere imperatores nostros. Infundat in vestris
mentibus zelum simul et mansuetudinem, ut
semper pio fervore valeatis et quidquid in Deo exceditur
non inultum relinquere, et si quid vobis delinquitur
parcendo tolerare. Det nobis in vestra
pietate Pulcheriae Augustae clementiam, quae pro zelo
catholicae fidei in sancta synodo Helena nova vocata
est <note>(Act. 1 synodi Chalcedonensis)</note>. Omnipotens Dei misericordia
largiora vobis cum piissimo domino spatia
vivendi concedat, ut quo vestra longius vita extenditur,
subjectorum omnium consolatio validius confirmetur.</p>
<p>Rogare forsitan debui ut Ecclesiam beati Petri
<pb n="1289B"/>
apostoli, quae nunc usque gravibus insidiis laboravit,
haberet vestra tranquillitas specialiter commendatam.
Sed qui scio quia omnipotentem Deum diligitis,
non debeo petere quod sponte ex benignitate vestrae
pietatis exhibetis. Quanto enim plus timetis Conditorem
omnium, tanto amplius ejus potestis Ecclesiam
amare, cui dictum est: <hi>Tu es Petrus, et super hanc
petram aedificabo Ecclesiam meam, et portae inferi non
praevalebunt adversus eam.</hi> Et cui dicitur: <hi>Tibi dabo
claves regni coelorum; et quodcunque ligaveris super
terram, erit ligatum et in coelo; et quaecunque solveris
super terram, soluta erunt et in coelo <note>(Matth. XVI, 18)</note>
            </hi>.
Unde nobis <emph>1246</emph> dubium non est quam forti amore
ad eum vos stringitis, per quem solvi ab omnibus
peccatis enixius desideratis. Ipse ergo sit vestri custos
<pb n="1289C"/>
imperii, sit vobis protector in terra, sit pro vobis
intercessor in coelo, ut per hoc quod, relevatis
duris ponderibus, in vestro imperio subjectos gaudere
facitis, post multa annorum tempora in coelesti
regno gaudeatis <note>(Joan. Diac., lib. IV, c. 22)</note>.</p>
</div2>

<div2>
          <head>EPISTOLA XL. AD CYRIACUM PATRIARCHAM CONSTANTINOPOLITANUM. <hi>Hortatur ut pacis studio a superbo Universalis titulo abstineat. Commendat Bonifacium diaconum.</hi> </head>
<p>Gregorius Cyriaco patriarchae Constantinopolitano.</p>
<p>Quanta sit pacis virtus, charissime frater, ex voce
dominica diligentius intuentes, quae ait: <hi>Pacem meam
do vobis <note>(Joan. XIV, 27)</note>
            </hi>, ita in ejus nos decet dilectione
persistere, ut locum praebere discordiae nullo
modo debeamus. Sed quia in radice ipsius vivere
<pb n="1289D"/>
aliter non valemus, nisi mente et actu humilitatem,
quam ipse auctor pacis docuit, teneamus, cum ea
charitate qua dignum est suademus ut profanam elationem
<pb n="1290A"/>
quae animabus semper adversa est, cordis
pede calcantes, perversi superbique vocabuli scandalum
Ecclesiae auferre de medio festinetis, ne a pacis
nostrae societate divisi inveniri possitis. Sed unus
in nobis spiritus, una mens, una charitas, una in
Christo, qui sua membra esse nos voluit, sit compago
concordiae. Nam quam durum, quam indecens, quam
crudele, quamque a proposito sit sacerdotis extraneum
illum pacem quam aliis praedicat non habere,
sanctitas vestra consideret, et suos de superbia fratres
scandalizare abstineat. Sed haec magis studeat,
ut vanae ac superfluae elationis auctorem humilitatis
queat ense prosternere, quatenus in ejusmodi victoria
suum vos habitaculum sancti Spiritus gratia sibi
vindicet, et aperte impleatur in vobis quod scriptum
est: <hi>Templum Dei sanctum est, quod estis vos (II
<pb n="1290B"/>
Cor. VI, 17)</hi>.</p>
<p>Praesentium vero portitorem dilectissimum communem
filium Bonifacium diaconum vobis in omnibus
commendamus, ut quocunque necesse fuerit,
solatia vestrae, sicut decet, inveniat sanctitatis.</p>
</div2>

<div2>
          <head>EPISTOLA XLI. AD EULOGIUM ALEXANDRINUM PATRIARCHAM. <hi>Eulogium ad simoniam evellendam hortatur.</hi> </head>
<p>Gregorius Eulogio episcopo Alexandrino.</p>
<p>Quadam die dum inter me et familiares meos de
consuetudinibus Ecclesiarum sermo fuisset exortus,
quidam, qui in magna civitate Alexandrina medicinalis
arte erat imbutus, collectorem <emph>1247</emph> se
apud sophistam suum habuisse perhibuit, summae
pravitatis puerum, quem repente dixit esse diaconum
<pb n="1290C"/>
ordinatum. Atque addidit quod per praemia et dationes
ordinatus fuisset, quia eamdem consuetudinem
in sancta Alexandrina Ecclesia convaluisse fatebatur.
Quod ego audiens obstupui, et valde miratus
sum, quia sanctissimi ac beatissimi viri domni Eulogii
lingua, quae tam multos haereticos ad fidem catholicam
revocat, simoniacam haeresim de sancta
Alexandrina Ecclesia non erasit. Et quis erit cujus
exhortatio vel correctio hoc poterit emendare, si
magna et admirabilis doctrina ejus hoc sine emendatione
reliquerit? Unde pro absolutione animae vestrae,
pro augmento mercedis vestrae, ut ante tremendi
oculos Judicis vestra in omnibus perfecta sint
opera, festinare debetis simoniacam haeresim, quae
prima in Ecclesia exorta est, a sanctissima sede
<pb n="1290D"/>
vestra, quae nostra est, funditus evellere atque eradicare.
Propter hoc etenim contigit ut ecclesiasticorum
ordinum a plurimis sanctitas caderet, quia
<pb n="1291A"/>
personae non pro vita et actibus, sed pro praemiis ad
eos ordines adducuntur. Si autem morum merita,
et non praemia quaeruntur, ad ordinationem personae
indignae non venient. Et tanto plus incipiet vobis
merces accrescere, quanto boni quique, qui adducti
ad sacros ordines fuerint, de animarum lucris studuerint
cogitare.
</p>
        </div2>

<div2>
          <head>EPISTOLA XLII. AD EULOGIUM PATRIARCHAM ALEXANDRINUM. <hi>De non amisso oculorum visu, ac de aucto dominico grege gratulatur. Monet susceptas illius eulogias, necnon parata esse grandiora ligna, quibus si eget, scribat Bonifacio.</hi> </head>
<p>Gregorius Eulogio patriarchae Alexandrino.</p>
<p>Magnas omnipotenti Deo gratias reddimus, quia
in ore cordis experimento dulcis fit sapor charitatis,
<pb n="1291B"/>
cum impletur quod scriptum est: <hi>Sicut aqua frigida
sitienti, sic nuntius bonus de terra longinqua <note>(Prov.
XXV, 25)</note>
            </hi>. Ante hoc enim temporis Bonifacii chartularii,
responsalis mei, qui in urbe regia demoratur,
vehementer me scripta turbaverant, quae dicebant
dulcissimam mihi atque suavissimam sanctitatem
vestram defectum corporei luminis pertulisse. Ex
quibus scriptis gravi moerore percussus sum. Sed
subito, Creatoris ac Redemptoris nostri gratia prosperante,
beatitudinis vestrae suscepi epistolam, et,
sanam de ea quam audivi corporis molestia agnoscens,
exsultavi vehementer, quia tanta laetitia cordis
secuta est, quanta prius tristitiae amaritudo praecesserat.
Scimus enim quia in omnipotentis Dei
adjutorio multorum salus est vita vestra. Nam tunc
<pb n="1291C"/>
inter fluctus nautae securi navigant, quando gubernator
doctus atque artifex ad clavi regimen sedet.</p>
<p>In salutis autem vestrae gaudio haec quoque mihi
est exsultatio addita, quia et imminutos ore vestro
Ecclesiae hostes, et multiplicatos dominicos greges <emph>1248</emph> 
 agnovi. Crescunt enim quotidie per linguae
vestrae vomerem grana coelestia, atque in supernis
horreis multiplicantur; ita ut in vobis impletum esse
gaudeamus quod scriptum est: <hi>Ubi plurimae segetes,
ibi manifesta fortitudo boum <note>(Prov. XIV, 4)</note>
            </hi>. Unde
aperte colligimus, quia quanto plus ad servitium Dei
omnipotentis fugitivos ejus reducitis, tanto apud eum
majus meritum habetis. Et quanto meritum majus
accipitis, tanto potestis amplius impetrare quae petitis.
Rogo ergo ut pro me peccatore enixius oretis,
<pb n="1291D"/>
quia et dolor corporis, et amaritudo cordis, et immensa
vastitas mortalitatis inter tot barbarorum
gladios me vehementer affligit. Inter quae omnia non
<pb n="1292A"/>
temporalem, sed aeternam consolationem requiro,
quam per me impetrare non valeo, sed intercessione
vestrae beatitudinis hanc me obtinere confido.</p>
<p>Secundo vero anno nulla sanctitatis vestrae scripta
suscepi, atque omnino contristatus sum. Et quidem
vestra benedictio, quam sine epistola transmisistis,
data atque suscepta est. Sed quia plus me lingua
vestra quam data laetificat, minoris gratiae esse credidi
quae dabantur. Communem autem filium Epiphanium
diaconum, Alexandro atque Isidoro sanctissimae
 Ecclesiae vestrae diaconis feci scribere, ut constaret
quia ea quae transmissa sunt suscepissem.</p>
<p>Scripsi vero quia grandia ad arbores ac temones
faciendos ligna paraveram, sed navis parva quae venerat,
haec portare non potuit, et nihil mihi exinde
<pb n="1292B"/>
rescripsistis. Unde si sunt necessaria, communi filio
Bonifacio diacono nostro, quem nunc ad urbem regiam
pro faciendis responsis transmittimus, scribite,
ut mihi ipse rescribat quatenus praeparentur, ut cum
beatitudo vestra transmiserit, parata valeant inveniri.</p>
<p>Praeterea transmisimus crucem parvulam, in qua
de catenis amatorum vestrorum sanctorum Petri et
Pauli apostolorum inserta est benedictio, quae oculis
vestris assidue superponatur, quia multa per
eamdem benedictionem miracula fieri consueverunt.</p>
<p>Omnipotens Deus cordi beatitudinis vestrae aspiret,
ut pro me orare assidue curetis, et vos vestrosque
omnes sua dextera protegat, atque post longa
annorum curricula ad coelestia regna perducat.</p>
<p> Eulogias vero sancti Marci a beatissima fraternitate
<pb n="1292C"/>
vestra transmissas cum ea charitate qua sunt
directae secundum notitiam earum suscepimus, et
gratias affectui vestro referimus, quia ex his exterioribus
quales erga nos interius sitis agnoscimus. <note>(Joan. Diac., lib. IV, c. 52.)</note> 
</p>
        </div2>

<div2>
          <head>EPISTOLA XLIII. AD JOANNEM PANORMITANUM. <hi>Quem videre peroptabat, manere in Sicilia concedit, ob navigii periculum.</hi> </head>
<p>Gregorius Joanni Panormitano.</p>
<p>Amorem circa nos vestrum, quem corporali nobis
visione voluimus exhibere, scriptis et <emph>1249</emph> operibus
assidue demonstratis. Sed quid aliud haec exhibendo
agitis, nisi ut plus quaeramus videre, quem
docemur amplius amare? Et paulo minus jam etiam
<pb n="1292D"/>
murmur accepimus, quia non possumus videre quem
amamus. Sed adfuit qui mihi impossibilitatem navigii
 de vestra gloria narraret, atque ideo quod amavi
<pb n="1293A"/>
retinui, et quod iratus fueram peperci. Omnipotens
Deus sua vos protectione custodiat, et a malis omnibus
 gratia continua defendat.
</p>
        </div2>

<div2>
          <head>EPISTOLA XLIV. AD JOANNEM PANORMITANUM EPISCOPUM. <hi>Quae clericis suis justa petentibus promisit exhibeat.</hi> </head>
<p>Gregorius Joanni episcopo Panormitano.</p>
<p>Implenda sunt semper postulantium desideria,
quoties illa poscuntur quae a ratione non deviant. Et
ideo quia quaedam capitula, quae servaturum te clericis
tuis petentibus promisisti, nostra ab eis postulamur
auctoritate firmare, fraternitatem tuam his
hortamur affatibus, ut ea quae praesentia scripta continent
sine aliqua debeat refragatione servare. Primum,
<pb n="1293B"/>
ut de reditibus Ecclesiae quartam in integro
portionem Ecclesiae tuae clericis secundum meritum,
vel officium, sive laborem suum, ut ipse unicuique
dare prospexeris, sine aliqua praebere debeas tarditate.
De hoc vero quod ex fidelium oblatione accesserit,
quartam partem in solidis, vel cellario, eis
juxta pristinam consuetudinem dare non differas.
Reliqua autem omnia mobilia in tua retineas potestate.
Immobilia enim ecclesiasticis reditibus aggregentur,
ut multiplicata quantitate clericorum tuorum
quarta, Deo largiente, proficiant.</p>
<p> Tabularium autem una cum consensu seniorum
et cleri memineris ordinandum, qui annis singulis ad
amputandam fraudis suspicionem solemniter suas
debeat rationes exponere. Vindemiarum autem tempore
<pb n="1293C"/>
idem clerus emendi vinum de possessionibus
Ecclesiae tuae ad justa pretia, in quantum vendendum
est, remedium consequatur. Nam satis contra
rationem est ut quod potest extraneis venundari,
clericis dato pretio denegetur. Possessiones igitur,
vel si qua sunt alia ecclesiastico juri competentia, et
ab extraneis indebite detinentur, cum omni studio
servata civilitate, in jus Ecclesiae tuae reparare
festina, ut negligens in aliquo videri non valeas. Si
quid igitur de quocunque clerico ad aures tuas pervenerit
quod te juste possit offendere <note>(Grat., dist. 86,
c. 23, caus. 15, q. 7, c. 2)</note>, facile non credas, nec ad
vindictam te res accendat incognita; sed praesentibus
senioribus Ecclesiae tuae diligenter est <emph>1250</emph> 
veritas perscrutanda, et tunc si qualitas rei poposcerit,
<pb n="1293D"/>
canonica districtio culpam feriat delinquentis.
Haec itaque omnia sic sollicite ac mansuete studii
tui sit custodire, quatenus nec tu promissionis
tuae videaris immemor exstitisse, nec illi contra te
justam occasionem invenire valeant murmurandi.
<pb n="1294A"/>
 Datum mense Aug., indict. 6. <note>(Joan. Diac., lib. X,
c. 34.)</note> </p>
</div2>

<div2>
          <head>EPISTOLA XLV <hi>seu</hi> CAPITULARE PRIMUM. AD JOANNEM DEFENSOREM. <hi>Quid in Januarii, Malacitani episcopi, cujusdam illius presbyteri, necnon Stephani episcopi causis inquirendum ac statuendum sit.</hi> </head>
<p>Gregorius Joanni defensori in nomine Domini
eunti in Hispaniam.</p>
<p>In primis requirendum est de persona presbyteri
dilectissimi fratris et coepiscopi nostri Januarii <note>(Grat., 2, q. 1, c. 7)</note>;
et si ita se veritas habet,
sicut ejusdem episcopi petitio continet, in Ecclesiam
<pb n="1294B"/>
atque in locum suum modis omnibus idem presbyter
revocetur. Si autem dictum fuerit quia contra ipsum
causa aliqua mota sive probata est, subtiliter, ipso
praesente et pro se rationem reddente, quaerendum
est et genus causae, et modus probationis, ut ex hoc
recte colligere valeas utrum adhuc in exsilio demorari,
an certe in Ecclesiam suam et officium suum
debeat revocari.</p>
<p>De suprascripti vero episcopi persona hoc statuendum
est, ut si nulla contra eum criminalis
causa, quae exsilio vel depositione digna est, mota
sive probata est, is qui eo superstite episcopus perverse
ac contra canones in Ecclesia ejus ordinari
praesumpsit, sacerdotio privatus, ab omni ecclesiastico
ministerio repellatur. Qui etiam eidem dilectissimo
<pb n="1294C"/>
Januario fratri et coepiscopo nostro tradendus
est, ut aut ab ipso in custodia habeatur, aut
certe ab eo ad nos per omnia transmittatur. Episcopi
vero qui eum ordinaverunt, vel ordinationi ejus consentientes
interfuerunt, in sex mensibus dominici
corporis et sanguinis communione privati, agere poenitentiam
decernantur in monasterio, et suprascriptus
Januarius loco et ordini suo modis omnibus reformetur.
Si vero communione privatis mortis contigerit
imminere periculum, benedictio eis viatici
non negetur. Si autem episcopi in praejudicium condemnationis
vel depositionis memorati episcopi se
metu judicis consensisse ac talia fecisse non sua
sponte fassi fuerint, et tempus eis abbreviandum
est, et modus poenitentiae temperandus. Si vero ille
<pb n="1294D"/>
qui locum ejus invasit de hac fortasse luce migraverit <emph>1251</emph> 
 et alter est ordinatus, quia levior culpa
videtur, cum non quasi isti superstiti, sed successisse
defuncto videatur, episcopatus illi officium ab
illa Ecclesia tantummodo interdicatur ut in alia Ecclesia
<pb n="1295A"/>
quae sacerdote vacaverit, si electus fuerit,
possit esse episcopus, ad Malacitanam tamen Ecclesiam
nunquam aliquo modo reversurus. Gloriosus
autem Comitiolus quidquid praedictus episcopus per
violentiam atque insecutionem ipsius expendisse vel
damnum pertulisse dato sacramento firmaverit, eidem
episcopo restituere condemnetur. Si autem aliter
quam antefati episcopi petitio continet actum
esse forsitan perhibetur, subtiliter quaerendum est,
et veritate cognita, cum Dei timore quod justitiae
ordo suaserit judicandum.</p>
<p>Quia ergo Stephanus episcopus in odio suo quaedam
ficta, et de falsis se capitulis accusatum, neque
aliquid ordinabiliter factum, sed injuste se asserit
condemnatum, diligenter quaerendum est primo si
<pb n="1295B"/>
judicium ordinabiliter est habitum, aut si alii accusatores,
alii testes fuerunt. Deinde causarum qualitas
est examinanda, si digna exsilio vel depositione
fuit. Aut si eo praesente sub jurejurando contra
eum testimonium dictum est, seu scriptis actum est,
vel ipse licentiam respondendi et defendendi se habuit.
Sed et de personis accusantium ac testificantium
subtiliter quaerendum est, cujus conditionis,
cujusque opinionis, aut ne inopes sint, aut ne forte
aliquas contra praedictum episcopum inimicitias habuissent,
et utrum testimonium ex auditu dixerunt
aut certe se scire specialiter testati sunt, vel si scriptis
judicatum est, et partibus praesentibus sententia
recitata est. Quod si forte haec solemniter acta
non sunt, nec causa probata est quae exsilio vel depositione
<pb n="1295C"/>
digna sit, in Ecclesiam suam modis omnibus
revocetur. Hi vero qui eum contra Dei timorem
et canonum statuta condemnaverunt, excommunicati
in monasterium ad agendam poenitentiam in sex
mensibus sunt mittendi, ita sane ut si cuiquam eorum
mortis contigerit imminere discrimen, viatici ei
benedictio non negetur. Ipse autem qui eo vivente
locum ejus temerarie ambivit privatus sacerdotio ab
omni ministerio ecclesiastico repellatur, atque eidem
dilectissimo fratri et coepiscopo nostro tradatur, ut
eum aut ipse ad nos transmittat, aut apud se in custodia
habeat. Episcopi vero qui eum ordinare praesumpserunt,
vel perversae ipsius ordinationi praebuere
consensum, iidem, communione privati, sex mensibus
ad agendam poenitentiam in monasterio deputentur.
<pb n="1295D"/>
Si autem episcopi in praejudicium condemnationis
vel depositionis memorati Stephani se metu
judicis consensisse, ac talia se fecisse non sua sponte
<pb n="1296A"/>
professi fuerint, tempus eis abbreviandum est, et
modus poenitentiae temperandus. Si igitur is qui
praedicti Stephani <emph>1252</emph> locum invasit fortasse defunctus
est, atque alius in Ecclesia ejus episcopus
ordinatus est, illud de eo statuendum est quod superius
de causa fratris et coepiscopi nostri Januarii
diximus. Quod si forte aliqua de objectis contra memoratum
Stephanum episcopum probata sunt, aliqua
vero doceri minime potuerunt, cauta omnino consideratione
pensandum est utrum leviora capitula, an
certe graviora probata sint, ut ex eis qualiter definitionem
tuam formare debeas possis scire. Gloriosus
vero Comitiolus, si suprascriptus episcopus innocens
esse claruerit, quidquid de rebus ejus, vel Ecclesiae
ipsius tulit, ei sine aliqua restituat dilatione. Sed et
<pb n="1296B"/>
quaeque se in persecutionem ac violentiam ejus expendisse
vel damnum idem episcopus pertulisse juraverit,
idem memoratus gloriosus Comitiolus reddat
ac satisfaciat. Si autem talem culpam antedictum
episcopum commisisse constiterit <note>(Grat., 16, q. 6,
c. 3)</note>, quod absit, ut constet eum non irrationabiliter
fuisse depositum, eadem ejus depositio confirmetur,
et Ecclesiae res suae omnes restituantur, quae
ablatae claruerint, quia delictum personae in damnum
Ecclesiae non est convertendum. Si enim, ut dicunt,
Comitiolus defunctus est, ab haerede ejus quae ab
illo injuste ablata sunt sine excusatione reddantur. <note>(Joan. Diac., lib. IV, c. 28.)</note> 
</p>
        </div2>

<div2>
          <head> CAPITULARE II LEGUM IMPERIALIUM. PRO IMMUNITATE CLERICORUM, JOANNI DEFENSORI EUNTI HISPANIAM. <hi>Quid in supradictorum causis sit agendum uberius praescribit, collectis imperatorum legibus.</hi> </head>

<pb n="1296C"/>
<p>De persona presbyteri hoc attendendum est <note>(Grat.,
11, q. 1, c. 38)</note>, quia si quam causam habuit, non
ab alio teneri, sed episcopus ipsius adiri debuit,
 sicut haec Novellarum constitutio manifestat, quae
loquitur de sanctissimis et Deo amabilibus ac reverendissimis
episcopis, clericis et monachis.</p>
<p> <hi>Petro gloriosissimo praefecto praetorio: Si quis
contra aliquem clericum, aut monachum, aut diaconissam,
aut monastriam, aut ascetriam habet aliquam
actionem, adeat prius sanctissimum episcopum, cui
horum unusquisque subjaceat. Ille vero causam inter
eos dijudicet. Et si quidem utraque pars his quae judicata
<pb n="1296D"/>
sunt acquieverit, jubemus per loci judicem haec
exsecutioni perfecte mandari,</hi> etc. Ne vero objiciatur
quia de clerico hoc loquitur, non de presbytero,
<pb n="1297A"/>
sciendum est quia in eadem constitutione, L. I.
c., legitur appellatione clericorum etiam presbyteros
et diaconos contineri. Verba autem legis istasunt: <hi>Presbyteros autem, et diaconos, et subdiaconos,
cantores, et lectores; quos omnes clericos appellamus,
et reliqua. 
 <note>(Novel. 123,  Si quis contra, apud Julianum,
cap. 32; Lib. I c. Authen. de sanctiss. episcopis.)</note>
            </hi> </p>
<p>De persona Januarii episcopi sciendum est graviter
omnino et contra leges esse actum ut violenter <emph>1253</emph> 
 de Ecclesia traheretur, dum quando si quamlibet
aliam injuriam a quocunque episcopus passus
fuerit in Ecclesia, injuriantem lex capitali poena
percutiat, et sicut majestatis reum omnibus det accusandi
illum licentiam, ut hujus legis series loquitur
Codicis libro primo, titulo sexto, constitutione decima:
<pb n="1297B"/>
 <hi>Imperatores Arcadius et Honorius Augusti,
Theodoro praefecto praetor. Si quis in hoc genus sacrilegii
proruperit, ut, in Ecclesias catholicas irruens,
sacerdotibus et ministris, vel ipsi cultui locoque aliquid
importet injuriae, quod geritur a provinciae rectoribus
animadvertatur, atque ita provinciae moderator,
sacerdotum et clericorum et catholicae Ecclesiae ministrorum,
loci quoque ipsius et divini cultus injuriam
capitali in convictos seu confessos reos sententia noverit
vindicandum.</hi> Et post pauca: <hi>Sitque cunctis laudabile
factas atroces sacerdotibus aut ministris injurias
veluti publicum crimen insequi, atque de talibus reis
ultionem mereri,</hi> etc. <hi>Datum</hi> VII <hi>Kalendas Maii, Mediolani,
Honorio Augusto quater et Eutychiano consulibus. (C. de Episc. et Cler., l. Si quis., et c. Cod.
<pb n="1297C"/>
Theod., lib. XVI, tit. 2, cap. 31.)</hi> </p>
<p>Libri suprascripti tit. 15, const. 2: <hi>Imperator
Honorius et Theodosius Augusti, Jonio praefecto praetor.
Fideli ac devota praeceptione sancimus nemini
licere ad sacrosanctas Ecclesias confugientes abducere,
sub hac videlicet definitione, ut si quisquam contra
hanc legem venire tentaverit, sciat se Majestatis crimine
esse retinendum. Data Kalendis Aprilis, Honorio
septies et Theodosio tertio consulibus.</hi> Item l. ejusdem
tit., constit. 5. <hi>Imperator Leo Augustus, Eutychiano
praefecto praetor. Praesenti lege decernimus per
omnia loca valitura, excepta hac urbe regia, in qua nos
divinitate propitia degentes, quoties usus exegerit invocati,
<pb n="1298A"/>
singulis causis atque personis praesentanea constituta
praestamus, nullos penitus cujuscunque conditionis
de sacrosanctis Ecclesiis orthodoxae fidei expelli,
aut trahi, vel protrahi confugas.</hi> Et post pauca: <hi>Qui
hoc moliri, aut facere, aut nuda cogitatione saltem
atque tractatu ausi fuerint tentare, capitali et ultima
supplicii animadversione plectendi sunt. Ex his ergo
locis, eorumque finibus, quos anteriorum legum praescripta
sanxerunt, nullos ejici aut expelli aliquando
patimur, nec in ipsis Ecclesiis reverendis ita quemquam
detineri atque constringi, ut ei aliquid aut victualium
rerum, aut vestis negetur, aut requies,</hi> etc. <hi>Data
pridie Kalend. Martii Constantinopoli, Leone Augusto
tertium consule. <note>(De his qui ad Ecclesiam confug. C.
lib. I, ll. Fideli et Praesenti.)</note>
            </hi> </p>
<p>
            <pb n="1298B"/>De persona Stephani episcopi hoc attendendum
est, quia nec invitus ad judicium trahi, nec ab episcopis
alieni concilii debuit judicari, sicut praedicta
Novellarum constitutio continet, quae de episcopis
loquitur. Ait enim: <hi>Sed neque pro qualicunque pecuniaria
vel criminali causa ad judicem civilem sive
militarem invitum episcopum producere vel exhibere
citra imperialem jussionem permittimus;</hi> <emph>1254</emph> <hi>sed
judicem qui tale aliquid sive ex scripto, sive ex non
scripto, praesumpserit imperare, post cinguli privationem,</hi> 
XX <hi>librarum auri poenam exsolvere jubemus Ecclesiae
cujus episcopus produci aut exhiberi jussus est;
exsecutorem similiter post cinguli privationem et verberibus
subdendum, et in exsilium deportandum.</hi> Item
post multa: <hi>Si autem et a clerico aut laico quocunque
<pb n="1298C"/>
aditio contra episcopum fiat, propter quamlibet causam,
apud sanctissimum ejus metropolitam, secundum
sanctas regulas et nostras leges causa judicetur. Et si
quis judicatis contradixerit, ad beatissimum archiepiscopum
et patriarcham dioeceseos illius referatur causa, 
 et ille secundum canones et leges huic praebeat finem.</hi> </p>
<p>Contra haec si dictum fuerit, quia nec metropolitam
habuit nec patriarcham, dicendum est quia a
sede apostolica, quae omnium Ecclesiarum caput est,
causa haec audienda ac dirimenda fuerat, sicut et
praedictus episcopus petiisse dignoscitur, qui episcopos
alieni concilii habuit omnino suspectos. Quia
<pb n="1299A"/>
ergo sententia non a suo judice dicta nihil firmitatis
obtineat, lectionis hujus tenor ostendit, lib.  C. VII,
tit. 48, constit. 4. <hi>Imperatores Gratianus, Valentinianus
et Theodosius Augusti, ad Potitum vicarium:
Et in privatorum causis hujusmodi forma servetur, ne
quemquam litigatorum sententia, non a suo judice dicta,
constringat. Data</hi> XII <hi>Kalend. Octobris, Romae,
Ausonio et Olibrio consulibus. <note>(Si a non compet. jud.
C. l. VII, l. Et in privatorum.)</note>
            </hi> </p>
<p>Illud autem quod dicitur a servis suis accusatus,
quia audiri minime debuerunt, haec constitutio patefacit
sic dicens, C. lib. IX, tit. 1, constit. 20. <hi>Imperatores
Arcadius et Honorius Augusti, Eutychiano
praefecto praetor. Si quis ex familiaribus vel ex servis
cujuslibet domus cujuscunque criminis delator atque
<pb n="1299B"/>
accusator exstiterit, ejus aestimationem, caput atque
fortunas petiturus cujus familiaritati vel dominio inhaeserit,
ante exhibitionem testium, ante examinationem
judicii, in ipsa expositione criminum atque accusationis
exordio, ultore gladio feriatur. Vocem enim funestam
intercidi oportet potius quam audiri. Majestatis autem
crimen tantum excipimus. Data</hi> V <hi>Idus Novembris,
Caesario Atticoque consulibus. <note>(De his qui accusare non
poss. C. l. IX, l. Si quis.)</note>
            </hi> </p>
<p>Si vero dictum fuerit quia de hoc accusatus est,
quod ad majestatis crimen attendit, nec ipsum de eo
credendum fuit, si vita vel opinio ejus talis ante non
exstitit, sicut lib. Pandectarum XLVIII, ad legem Juliam
 majestatis, scribit Modestinus, lege <hi>Famosi,</hi> 
paulo post principium: <hi>Hoc tamen crimen a judicibus
<pb n="1299C"/>
non in occasione ob principalis majestatis venerationem
habendum est, sed in veritate rei judicatae.
Nam et persona spectanda est, an poterit facere, et
ante quid fecerit, et an cogitaverit.</hi> </p>
<p>Quod autem dicit idem episcopus, quia se absente
aliqui vilissimi sint testes exhibiti, hoc si verum <emph>1255</emph> 
 est, nullius esse momenti lege noscendum
est, Constitutione novella quae de testibus loquitur,
c. 16: <hi>Hoc quoque saepius agnovimus, quoniam quidam
aut apud locorum defensores, aut apud clarissimos
provinciarum judices, aut etiam, ut assolet, hic
apud virum clarissimum magistrum census ingrediuntur,
et queruntur tanquam ab alio passi aliquid contra
leges, aut aliter laesi aut damnificati, testes volentes
<pb n="1300A"/>
producere. At ne postea objiciatur eis quia per unam
partem gesta confecta sunt, oportet et illum qui impetitur,
in ipsa civitate constitutum ubi testimonia dantur,
admonitum a judice sive a defensore advenire, et
audire attestationes. Si vero noluerit advenire, sed
contempserit, ut ex hoc ab una parte testimonia adversus
eum inutilia sint, sancimus hujusmodi testimonia
ita valere, ac si non ex una parte consisterent, sed
etiam ipso praesente fuissent facta. Si enim recusaverit,
et venire noluerit, et audire quae deponuntur, cum utique
in publico sit, et non ex inevitabili quadam necessitate
venire non possit, similis advenienti erit, et nulla
utilitas ex contemptu suo ei adhibebitur, sed videbuntur
quidem in utriusque praesentia probationes factae</hi>.
Ecce admonendus est semper adversarius, ut ad audiendos
<pb n="1300B"/>
testes adveniat. Quod quia hic omissum est,
necesse est ut quod contra leges actum est firmitatem
non habeat. <note>( <hi>Authen. de test.,  Et hic vero.</hi> )</note>
          </p>
<p>Quales autem testes, vel cujus opinionis ad testimonium
admittendi sunt, plurimae leges ostendunt,
quae pene nulli habentur incognitae; quae etiam
et illud sanciunt, ut vilissimis testibus sine corporali
discussione credi non debeat. Quod autem dicitur,
quia nihil scriptis judicatum est, legendus est tit.
44 lib. VII Codicis, quia scriptis debuit judicari.
Nam ibi inter alia praecipitur ut sententia quae sine
scripto dicta fuerit nec nomen sententiae habere mereatur.
<note>( <hi>Ubi supra,  Testes.</hi> )</note>
</p>
        </div2>

<div2>
          <head> SENTENTIA JOANNIS DEFENSORIS. <hi>Exemplum sententiae pro Januario Malacitano episcopo.</hi> </head>

<pb n="1300C"/>
<p>In nomine Domini, imperatore illo, illa die, illa
indictione.</p>
<p>Ille cui officium cognitoris injungitur ita se pura
ac intemerata conscientia debet in omnibus exhibere,
ut ex his quae in aliis judicat ipse ultionem aeterni
examinis non incurrat. Dum igitur ex deputatione
beatissimi atque apostolici domni mei papae Gregorii
ego Joannes defensor inter Januarium episcopum
Malacitanae civitatis atque inter illos et illos episcopos
 cognitor resedissem, necesse habui causam praedicti
Januarii interna inquisitione discutere, et a partibus
subtiliter quaerere veritatem, si, ut petitio ejus continet,
transmissis clericis a memoratis episcopis
<pb n="1301A"/> <emph>1256</emph> 
 una cum hominibus gloriosi Comitioli, de
Ecclesia fuerit violenter abstractus. Qui dum multa
contra se invicem, sicut gesta testantur, objicerent,
ad conclusionis hunc utraeque partes aliquando terminum
pervenerunt, petentes me de agnitis debere
judicare. Unde sollicite relegens quae acta sunt, et
veritatem diligenti investigatione perquirens, nullam
in antedicto Januario culpam quae exsilio vel depositione
digna esset puniri, sed magis illum ejectum
de Ecclesia violenter inveni. Et quanquam hujusmodi
temeritatem legum censura districtissime feriat,
ego tamen legum vigorem sacerdotali moderatione
temperans, mediis sacrosanctis Evangeliis, quibus
praesentibus ab initio in hoc cognitor resedi judicio,
ea quae contra eum statuta sunt, licet jure non teneant,
<pb n="1301B"/>
nec alicujus sint momenti, injusta tamen et
infirma esse pronuntio, atque illos et illos memoratos
episcopos, qui, postposita consideratione sacerdotali,
in fratris sui praejudicium atque condemnationem
injuste et contra Dei timorem versati sunt,
condemnans, in monasterio recipiendos ad agendam
in tempus poenitentiam statuo atque decerno. Illum
vero qui locum antedicti sanctissimi Januarii contra
sacrorum canonum statuta nequiter praesumpsit invadere,
condemnans, privari sacerdotio et ab omni
ecclesiastico ordine removeri statuo, ut et hoc quod
male est adeptus amittat, nec ad officium quod ante
indigne gesserat revertatur. Saepedictum autem sanctissimum
Januarium episcopum absolutum loco suo
in episcopatus gradu Deo auctore reverti ac modis
omnibus reformari constituo.
</p>
        </div2>

<div2>
          <head>EPISTOLA XLVI. AD JOANNEM DEFENSOREM. <hi>Dissolutos ac depravatos Capricanae insulae monachos in viam reducat.</hi> </head>

<pb n="1301C"/>
<p>Gregorius Joanni defensori.</p>
<p>Ubi canonicam districtionem culparum contra se
qualitas excitat, postponere quae corrigenda sunt non
<pb n="1302A"/>
debemus, ne dissimulatione vires dare pravis actibus,
quos falce disciplinae resecare nos convenit,
videamur. Quia ergo pervenit ad nos monachos monasterii
 in Capricana insula, quae juxta Majoricam
insulam est posita, ita perverse agere, ac vitam suam
diversis facinoribus submisisse, ut non omnipotenti
Deo, sed antiquo se hosti, quod cum gemitu dicimus,
ostendant potius militare, experientia tua, praesenti
auctoritate commonita, ad praedictum monasterium
accedere, et vitam moresque illic conversantium
subtili studeat investigatione perquirere, et ita
quaeque resecatione digna repererit, sicut <emph>1257</emph> canonicus
ordo desiderat, congrua ultione corrigere,
atque eos quae observare debeant informare, quatenus
emendationis tuae modus, et istos ad viam rectae
<pb n="1302B"/>
conversationis reducere, et te apud nos nullo
modo valeat accusare culpabilem.
</p>
        </div2>

<div2>
          <head>EPISTOLA XLVII. AD THEODORUM CURATOREM. <hi>Petrum ejusque matrem amanter commendat.</hi> </head>
<p>Gregorius Theodoro curatori.</p>
<p>Postquam sic de gloriae vestrae sinceritate praesumimus,
ut vestros vos credamus reputare qui nostri
sunt, latori praesentium Petro, viro magnifico <emph>1258</emph> 
ad promerendum bonitatis vestrae gratiam hoc solum
sufficere poterat, indicare quia noster est. Sed quoniam
paterna commendatio boni filii mentem solet
semper accendere, paterna dulcedine salutantes,
petimus ut memorato filio nostro, atque memoratae
filiae nostrae gloriosae matri ipsius, patrocinii vestri
<pb n="1302C"/>
gratiam o tendatis, eosque et illic positos tuitionis
vestrae remedio foveatis, et venientes ad nos vestris
subsidiis adjuvetis, quatenus dum ea quae gloria
vestra ex se solet impendere, nostra benignius epistola
interveniente, praestiterit, et ipsam rem consuetam
videatur laudabiliter exhibere, et nos sibi
pro sua bonitate gratiarum esse per omnia faciat
debitores.
</p>
        </div2>
      </div1>

<div1>
        <head>LIBER DECIMUS QUARTUS. Indictione septima.</head>
<div2>
          <head> <emph>1259</emph> EPISTOLA PRIMA. AD PAULUM SCHOLASTICUM. <hi>Gratulatur tum de illius cum Leone episcopo reconciliatione, tum de zelo in maleficos.</hi> </head>
<pb n="1303A"/>
<p>Gregorius Paulo scholastico Siciliae.</p>
<p>Quanto nos gloria vestra tristes dudum effecerat,
propter quod se adversus reverendissimum fratrem et
coepiscopum nostrum Leonem querelas habere aliquas
perhibebat, tanto eodem fratre nostro ad nos
modo veniente cor nostrum gavisum est, quia in
pristinam vos concordiam, Deo propitio, ad invicem
rediisse testatus est. Qui etiam inter alia bona quae in
vestris laudibus referebat adjecit omnino vos in ultione
maleficorum sollicitos ac districtos, sicut revera
nobiles et Christianos oportuit, exstitisse. Unde valde
<pb n="1303B"/>
in nobis laetitia quam de vobis sumpseramus excrevit,
quia illum vobis per hoc placabilem redditis
contra cujus inimicos zeli vestri rectitudinem exercetis.
 Praeterea gloriam vestram paterna dulcedine
salutantes, hortamur ut quia satis est moribus vestris
accommodum pacem diligere, reparatam inter vos
gratiam nullius lingua perturbet, sed sic in vobis
erga paternum amorem charitas ardeat, ut eam adversi
flatus more flammae non exstinguant, sed augeant.
Nam et eumdem antedictum fratrem nostrum
hortati sumus ut ita paternam vobis dilectionem impendat,
quatenus reciprocum gloriae vestrae affectum
 non otiose, sed velut mutuum tanquam fenerator
semper possit exigere.
</p>
        </div2>

<div2>
          <head>EPISTOLA II. AD VITALEM DEFENSOREM SARDINIAE. <hi>De neglectis xenodochiis. De protegendis apud imperatorem Sardis. De quibusdam post lapsum ordinatis in abbates. De constructo in domo Pomponianae monasterio. De requirendis Ecclesiarum et monasteriorum rebus. De Januarii episcopi infirmitate, tempore sacrificii.</hi> </head>

<pb n="1303C"/>
<p>Gregorius Vitali defensori Sardiniae.</p>
<p>Experientia tua indicante, comperimus xenodochia
in Sardinia constituta gravem habere neglectum. <emph>1260</emph> 
 Unde reverendissimus frater et coepiscopus
noster Januarius vehementissime fuerat objurgandus,
nisi nos ejus senectus ac simplicitas, et superveniens
aegritudo, quam ipse retulisti, suspenderet. Quia ergo
ita est positus, ut ad aliquam ordinationem esse non
possit idoneus, oeconomum ejus Ecclesiae, atque
<pb n="1304A"/>
Epiphanium archipresbyterum ex nostra districta
auctoritate commone, ut eadem xenodochia ipsi in
periculum suum sollicite ac utiliter studeant ordinare.
Nam si quis illic post hoc neglectus exstiterit, nulla
se noverint posse hoc apud nos ratione aliquatenus
excusare.</p>
<p>Quoniam vero possessores nos Sardiniae petiverunt
ut, quia diversis oneribus affliguntur, Constantinopolim
pro eorum debeas remedio proficisci, licentiam
tibi eundi concedimus. Sed et dilectissimo filio nostro
Bonifacio scripsimus, ut suum tibi pro remedio illius
provinciae studeat adhibere solatium.</p>
<p>De Ecclesiis autem quas vacare sacerdotibus indicasti,
praedicto reverendissimo fratri et coepiscopo
nostro Januario scripsimus, ut eas debeat ordinare;
<pb n="1304B"/>
sic tamen, ut non omnes ad episcopatum de Ecclesia
ipsius eligantur. Nam sic eum convenit alias ordinare,
ut Ecclesiae suae de personis quae in ea possint
proficere necessitatem non faciat.</p>
<p>Illud igitur quod ad gubernationem quorumdam
monasteriorum personas esse praepositas quae ante,
dum adhuc in monachico et minori essent ordine,
lapsae sunt, indicasti, officium quidem abbatis suscipere
nisi omnino correcta vita, et digna praecedente
poenitentia, minime debuerunt. Sed quoniam jam
abbatum, sicut dicis, officium susceperunt, de vita,
moribus ac sollicitudine eorum cura gerenda est. Et
si actus eorum inventi contra officium non fuerint,
in eo quo sunt ordine perseverent; alioquin, remotis
eis, alii qui commissis sibi animabus prodesse valeant
<pb n="1304C"/>
ordinentur.</p>
<p>Causa praeterea de monasterio sancti Hermae, quod
in domo Pomponianae religiosae feminae a fratre
nostro constructum est, quia plus blandimentis quam
districtione agenda est, experientia tua apud eamdem
mulierem cum dulcedine agere studeat, quatenus nec
illa in peccatum proprium <emph>1261</emph> auctoris sui debeat
postponere voluntatem, et tu utilitates monasterii
valeas salubriter procurare. Puellas autem suas
quas antedicta Pomponiana in monasterio mutata
olim religiosa veste convertit, abstrahi ab ea vel inquietari
nullo modo patiaris, sed in ea qua sunt conversatione,
Deo protegente, permaneant.</p>
<p>Pro requirendis vero rebus Ecclesiarum, vel monasteriorum,
sive piarum causarum, quod scripsisti,
<pb n="1305A"/>
prius quidem hi quorum interest admonendi sunt, ut
ab eis, te insistente atque solatiante, modis omnibus
requirantur. Quod si forte vel ipsi negligentes exstiterint,
vel certe qui eas requirere debeant inventi
non fuerint, tunc omnia ipse perquire, atque ita reperta
recollige, ut manu aliquod judicium inferre cuiquam
minime videaris.</p>
<p>De xenodochiis itaque Hortulani atque Thomae nil
hactenus horum quae indicasti cognovimus. Eapropter
experientia tua jussionem principis ex hoc datam
diligenter inspiciat, et omnia secundum ejus tenorem
disponat, et nobis quidquid egerit innotescat.</p>
<p>De hoc igitur quod scripsisti, fratrem et coepiscopum
nostrum Januarium tempore quo sacrificium
celebrat tantam pati frequenter angustiam, ut vix
<pb n="1305B"/>
post longa intervalla ad locum canonis redire valeat
quem reliquit, atque ex hoc multos dubitare si
communionem debeant de ejus consecratione percipere,
admonendi sunt ut nullatenus pertimescant,
sed cum omni fide et securitate communicent, quia
aegritudo personae sacri mysterii benedictionem nec
mutat nec polluit. Secretius tamen omnino idem frater
noster hortandus est, ut quoties aliquam molestiam
senserit, non
procedat, ne ex hoc et se despiciendum
praebeat, et infirmorum animis scandalum
faciat.</p>
<p>Praeterea Pomponiana, religiosa femina, questa
nobis est haereditatem quondam generi sui Epiphanii,
in qua Epiphanius idem Matronam conjugem
suam filiam antefatae Pomponianae usufructuariam
<pb n="1305C"/>
constituerat, monasterio quod in domo sua fundari
statuerat, et postea exstincto usufructu modis omnibus
profuturam, atque alia quae eidem Matronae proprietatis
jure probantur competere, ab experientia
tua et a reverendissimo fratre et coepiscopo nostro
Januario injuste sublata, et exinde nihil hactenus,
vel filiae suae redditum, vel profecisse monasterio.
Quod si ita veritas se habet, et aliquid te indecenter
fecisse cognoscis, absque ulla mora ablata restitue;
aut certe si aliter esse putas, ne gravari pars adversa
praejudicialiter videatur, electorum cum ea judicium
hac de causa nullo modo subire postponas, ut utrum
vera justaque ejus sit querimonia, definitione judicii
declaretur.
</p>
        </div2>

<div2>
          <head> EPISTOLA III. AD JOANNEM PANORMITANUM EPISCOPUM. <hi>Positam Romae domum cum Epiphanio Romanae Ecclesiae diacono permutare concedit.</hi> </head>

<pb n="1305D"/>
<p>Gregorius Joanni episcopo Panormitano.</p>
<p>Sicut rationi contraria procul est abjicienda petitio;
ita in his quae bene desiderantur effectum negare
non convenit. Quia igitur, ut fraternitatis tuae petitio,
quae tenetur in subditis, continet, in qua tecum una
<pb n="1306A"/>
presbyteri et diaconi, caeteraque ecclesiastica officia
subscribentes praebuere consensum, domum cum
horto et balneo suo, atque omnibus ad eam pertinentibus,
in hac urbe Roma positam, quae ad jus Panormitanae
Ecclesiae ex haereditate quondam Flori viri
magnifici pervenisse dignoscitur, cum dilectissimo
filio nostro Epiphanio diacono permutare desideras;
propter hoc quod domus ipsa, ita parte detecta,
parte diruta, parte igne probatur esse consumpta,
ut nihil exinde commodi, sicut testaris, ante multos
jam annos tunc usque ecclesiasticis utilitatibus potuisset
accedere, atque hac in re nostra tibi dari postulas
auctoritate licentiam; provisionis tuae intentionem
diligentius intuentes, postquam et nobis cognitum
est domum ipsam in eo esse statu uo asseris,
<pb n="1306B"/>
atque ita minante ruina quotidie deteriorem
fieri, ut non solum Ecclesiae tuae non utilis, sed potius
subinde damnosa posse videatur existere; idcirco
permutandi tibi eam cum balneo et horto suo, omnibusque
generaliter ad eam pertinentibus, juxta petitionem
tuam, quam veritatis et rationis apud nos
ordo suffulcit, hujus auctoritatis nostrae serie liberam
per omnia concedimus facultatem, quatenus hujusmodi
accepta licentia, nec te culpa de temeritate
vel incautela respiciat, nec ille aliquid dubietatis incurrat.
Nam providum salubreque est aliquid compendii
procurare, unde nulla spes est lucri, sed magis
damni formido.
</p>
        </div2>

<div2>
          <head>EPISTOLA IV. AD FANTINUM DEFENSOREM PANORMITANUM. <hi>Exhilarati episcopi actibus invigilet, tum ut ille clero suo charitatem, tum ut obedientiam illi clerus exhibeat.</hi> </head>

<pb n="1306C"/>
<p>Gregorius Fantino defensori Panormitano.</p>
<p>Talia ad nos de fratre et coepiscopo nostro Exhilarato,
sicut et ipse nosti, pervenerunt quae districta
omnino essent ultione plectenda; sed quoniam bis
eam reverendissimus frater et coepiscopus noster Leo,
qui etiam in causa ejus judicem se fuisse testatus est,
levigavit, ad Ecclesiam suam illum retransmittendum
esse praevidimus, judicantes sufficere illi hoc
quod eum hic <emph>1263</emph> diutius retinentes affliximus.
Itaque experientiae tuae praecipimus ut erga mores
actusque illius curam habeat, atque eum frequenter
admoneat, quatenus se ad impendendum clericis suis
<pb n="1306D"/>
charitatem benignum, et si res exegerit, ad corrigendas
culpas debeat se exhibere sollicitum. Sed et
clerum ejus admonere te volumus, ut humilitatem
illi, ac obedientiam quam Dominus mandat, exhibeat,
nec in aliquo illi superbus praesumat existere. Quod
si quis eorum, id est sive episcopus, sive clericus,
admonitionem tuam neglexerit, ex hac nostra
auctoritate canonica coerctione inobedientiae culpam
<pb n="1307A"/>
aut tu, sicut praevideris, corrige, aut nobis
renuntiare festina, ut disponere valeamus qualiter
disciplinae frenum extra iter suum eos pergere
non permittat quos ad excessum aculeus pravae mentis
irritat.
</p>
        </div2>

<div2>
          <head>EPISTOLA V. AD JOANNEM PANORMITANUM EPISCOPUM. <hi>Causam Petri cum Fantino defensore perquirat diligenter faciatque judicium.</hi> </head>
<p>Gregorius Joanni episcopo Panormitano.</p>
<p>Quia sunt culpae in quibus culpa est relaxare vindictam <note>(Grat., dist. 28, c. 10)</note>,
quaerenda semper est
veritas, ut inquiri debeat utrum accusatum noxa condemnet,
an a poena innocentia patefacta subducat.
Itaque pervenit ad nos Fantinum defensorem ultionem
<pb n="1307B"/>
exercere in Petrum latorem praesentium voluisse,
pro eo quod, quantum dicitur, relictam cujusdam
diaconi, tempore quo conductor fuerat, marito tradiderit.
Sed quoniam iste conjugem diaconi asserit non
fuisse, dicens nec virginem illam ad eum venisse,
 denique ut nec religiosam mutare vestem praesumeret
postquam ille in ordine sacro promotus est,
adjiciens etiam priusquam ad diaconem perveniret
et postea prava illam opinione vixisse, ideo fraternitatem
tuam his hortamur affatibus, ut cum Dei, sicut
decet, timore, causam hanc subtili omnino investigatione
perquirat; et si ita in conjugio diaconi
 mulier fuisse constiterit, et suprascriptus lator memorato
defensori et rectori patrimonii ad vindictam
modis omnibus tradatur, et cum competenti emendatione
ii qui male sociati sunt disjungantur. Si vero
<pb n="1307C"/>
in ejus conjugio non fuit, memoratum Fantinum
ex nostro mandato commonere te volumus, ut eis
facere nil praesumat, nec falsa illum accusatio apud
eum in aliquo praegravet. Quia vero res suas antedictus
Petrus apud Ecclesiae colonos perhibet retineri,
volumus ut sine cujusquam impedimento eas habeat, <emph>1264</emph> 
 si tamen ita est exigendi licentia. Nam
et si inventus fuerit esse culpabilis, non res suas
amittere, sed in se debet dignam ultionem suscipere.
</p>
        </div2>

<div2>
          <head>EPISTOLA VI. AD MARINIANUM RAVENNATEM EPISCOPUM. <hi>Fortunatum abbatem injuste depositum restituat, et episcopum reprehendat quod a praedecessore ordinata absque causa mutaverit.</hi> </head>

<pb n="1308A"/>
<p>Gregorius Mariniano episcopo Ravennae.</p>
<p>Quia incongruum valde est a suscepto officio sola
quemquam voluntate suspendi, quem culpa non removet,
sollicite disponendum est ut nec prior ordinatio
irrationabiliter destruatur, nec sine emendatione
quae male secuta fuerint relinquantur. Fortunatus
itaque, lator praesentium, in monasterio sanctorum
Laurentii et Zenonis, quod in Caesenati
castro est constitutum, a Natali quondam episcopo
officium sibi abbatis asserens esse commissum, nunc
<pb n="1308B"/>
se a successore ejus Concordio nulla existente
culpa exinde remotum, atque alium in loco suo queritur
ordinatum. Quod etiam coram quibusdam diaconis
nostris, praesente diacono praedicti Concordii
episcopi sui causas allegante, ex parte ita esse perclaruit.
Sed quoniam certior in partibus illis ubi
res acta est potest esse probatio, fraternitas tua diligenter
atque sollicite hoc studeat perscrutari. Et si
nulla manifesta causa depositionis exstitit, quae praedictum
Fortunatum abbatis officio removeret, eum
in suum locum reformare festinet, atque ejus episcopum
digna reprehensione increpare non desinat, cur
decessoris sui, nullis provocatus excessibus, destruere
ordinationem molitus sit. Si vero aliter quam edocti
sumus causam esse pars altera dixerit, subtili veritas
<pb n="1308C"/>
investigatione quaerenda est; et ita quidquid canonicus
ordo poposcerit terminandum, ut nulla ea de re
denuo querela remaneat. Data mense Octobri, indictione
7.
</p>
        </div2>

<div2>
          <head>EPISTOLA VII. AD ALCYSONEM CORCYRAEUM EPISCOPUM. <hi>Cassiopi castrum sub Corcyraei episcopi jurisdictione permaneat; ex illo tamen non ejiciantur Euriae sacerdotes.</hi> </head>
<p>Gregorius Alcysoni episcopo Corcyrae.</p>
<p>
            <pb n="1309A"/>Non immerito elati cordis retundi postulatur ambitio
quando, sacrorum canonum vigore postposito
temerariae praesumptionis excessus aliena illicite
concupiscendo, non solum ad generanda dispendia <emph>1265</emph> 
 noxius, verum etiam paci ecclesiasticae probatur
esse contrarius. Relectis igitur fraternitatis
tuae epistolis, quae de Cassiopi castro, quod in tua
situm est dioecesi, ab episcopo Euriae civitatis prius
vel modo sint acta cognovimus, et contristati sumus
quod hi qui Ecclesiae tuae pro impensa sibi charitate
debitores esse debuerant, ei inimici magis fieri nullo
sunt pudore prohibiti; denique ut contra ecclesiasticam
ordinationem, contra sacerdotalem modestiam,
contra sacrorum canonum statuta, praedictum
castrum de jurisdictione tua abducere, ac suae molirentur
<pb n="1309B"/>
potestati subjicere, ut fierent quodammodo
domini, ubi prius suscepti fuerant peregrini. Qua
de re quoniam Andreas, venerabilis memoriae frater
noster, Nicopolitanus metropolita, adnitente sibi quoque
 principali jussione, in qua ei causae hujus
fuerat injuncta cognitio, prolata, sicut nobis patuit,
noscitur statuisse sententia antefatum Cassiopi castrum
sub jurisdictione Ecclesiae tuae, quemadmodum
semper fuit, debere persistere, formam ejusdem sententiae
comprobantes, apostolicae sedis auctoritate
eam favente justitia confirmamus, atque per omnia
robustam manere decernimus. Nam nulla aequitatis
ratio, nullus canonum ordo consentit ut parochiam
alterius alter aliquo modo debeat occupare. Unde licet
districtionem contra se non modicam hujus litigii
<pb n="1309C"/>
culpa videatur exigere, propter quod ab eis mala pro
bonis sint reddita, studendum tamen est ut excessu
 benignitas non vincatur, nec illud quod extraneis
debetur fratribus etiam necessitatem patientibus denegetur,
ne nihil charitas agere in episcoporum mentibus
judicetur, si sine consolationis remedio hi quibus
magna est habenda compassio relinquantur.
Oportet ergo ut sacerdotes vel clerus Euriae civitatis
ab antefati Cassiopi castri habitatione nullatenus repellantur,
sed et beati Donati sanctum ac venerabile
corpus, quod secum detulerunt, in una ecclesiarum
<pb n="1310A"/>
antedicti loci quam elegerint, sive intus, sive foris
habeant recondendi debita cum veneratione licentiam.
Sic tamen ut dilectioni tuae, in cujus parochia
castrum ipsum est positum, emissa procuretur cautione
munitio, per quam promittat episcopus Euriae
nullam sibi in eo potestatem, nullum privilegium
fore, nullam jurisdictionem, nullam tanquam cardinalis
episcopus ulterius auctoritatem defendere;
sed pace Deo propitio reddita, ablato venerabili sancti
Donati, si maluerint, corpore, ad propria se modis
omnibus reversuros. Ut hujus promissionis persistente
memoria, nec illi <emph>1266</emph> de caetero quidquam
sibi illic principaliter quacunque occasione audeant
vindicare, sed omni se tempore esse ibidem
hospites recognoscant, et fraternitatis tuae Ecclesia
<pb n="1310B"/>
juris vel privilegii sui in qualibet parte praejudicium
non incurrat. <note>(Vide inf. epp. 8 et 13.)</note> 
</p>
        </div2>

<div2>
          <head>EPISTOLA VIII. AD BONIFACIUM DIACONUM. <hi>Apud imperatorem agat ut, subreptam de Cassiopi castro jussionem rescindens, sententiam suam servari praecipiat.</hi> </head>
<p>Gregorius Bonifacio diacono Constantinopoli.</p>
<p>Quoties nos eorum discordia tristes facit qui pacis
praedicatores esse debuerant, magna sollicitudine
studendum est ut, litigii ablata materia, ad concordiam
redeant qui diversa ab invicem voluntate
discordant. Quae igitur de Cassiopi castro, quod in
insula Corcyra est positum, acta sint, qualiterve id
de jurisdictione Corcyritani episcopi episcopus Eurise
<pb n="1310C"/>
moliatur subtrahere, et suae nequiter jurisdictioni
subjicere, valde prolixum est dicere. Sed dilectioni
tuae ut cuncta subtiliter comprehendat, fratris nostri
Alcysonis episcopi Corcyrae scripta transmisimus,
atque ejus illic venire hominem fecimus, qui etiam
verbo minutius te ad singula possit instruere. Hoc
tamen breviter indicamus, quia dum Mauricio quondam
imperatori esset in praejudicium Ecclesiae Corcyritanae
subreptum, nec jussio ejus, quippe quae
contra leges et sacros canones data fuerat, habuisset
effectum, et indecisa inter partes contentio remansisset
<pb n="1311A"/>
 aliam illum ad Andream quondam fratrem
nostrum tunc Nicopolitanum metropolitam jussionem
dedisse, ut quoniam utraque pars ejus erat jurisdictioni
subjecta, ipse hanc causam cognoscere et finire
canonice debuisset. Qui metropolita, cognita causa
prolataque sententia, cujus tibi exemplaria misimus,
praedictum Cassiopi castrum sub potestate ac jurisdictione
Corcyritani episcopi, cujus et semper fuit
dioecesis, esse distinxit. Quam nos sententiam comprobantes,
apostolicae sedis auctoritate praevidimus
confirmandam. Et ne ea quae decrevimus, ita
potuissent esse districta, ut nihil benignitatis habere
videretur admistum, curae nobis fuit ita causam pro
tempore disponere, sicut sententiae nostrae, quam ad
te misimus, textus ostendit, ut neque episcopus, vel
<pb n="1311B"/>
clerus Euriae civitatis necessitatem habitationis
incurrerent, nec Corcyritanae Ecclesiae privilegia in
aliquo turbarentur. Sed quia inter ipsa primordia
srenissimo <emph>1267</emph> domno imperatori subreptum est,
atque contra judicatum Nicopolitani metropolitae
quo ecclesiastica rectitudine et canonica ratione suffultum
est, episcopo Euriae, quod nec sine dolore
audire vel loqui sine gemitu possumus, cum majori
injuria episcopi Corcyritani atque clericorum ejus,
antefatum Cassiopi castrum traditum memoratur; ut
amota, quod grave est dici, jurisdictione Corcyritanae
Ecclesiae, ipse illic omnem tanquam principalem habeat
potestatem, sententiam nostram nulli dare praevidimus,
ne contra jussionem clementissimi domni
imperatoris, vel, quod absit, in despectum ipsius
<pb n="1311C"/>
aliquid facere videremur. Itaque dilectio tua pietati
ejus cuncta diligenter insinuet, atque constanter astruat
hoc omnino illicitum, omnino pravum, omnino
injustum, et sacris esse valde canonibus inimicum.
Et ideo hujusmodi peccatum temporibus suis
introduci in Ecclesiae praejudicium non permittat.
Sed quid de hoc negotio judicatum antefati quondam
metropolitae contineat, vel qualiter a nobis ea quae ab
illo decreta sunt confirmata fuerint suggerat, atque
id agere studeat, ut cum ejus jussione nostra illic
sententia transmittatur, quatenus et serenitati ipsius,
sicut dignum est, reservasse, et rationabiliter correxisse
quae male praesumpta sunt videamur. Qua in
re omnino danda opera est ut, si fieri potest, etiam
jussionem suam ipse tribuat, in qua ea quae a nobis
definita sunt servari praecipiat. Nam hoc facto
omnis de caetero subreptionis locus obstruitur. Ita
ergo ad compescenda haec praejudicia vigilantiam
tuam cum omnipotentis Dei adjutorio exercere festina,
<pb n="1312A"/>
ut nec modo voluntas eorum qui perversa moliuntur,
aliquid contra antiquum ecclesiasticae consuetudinis
statum obtineat, nec post ad exemplum res nefanda
proficiat.</p>
<p>Quanta praeterea mala, quantasque oppressiones
suprascriptus Alcyson, frater et coepiscopus noster,
ab actionariis Ecclesiae Thessalonicensis asserat
sustinere, ut possis cognoscere, ipsam quam ad nos
misit epistolam dilectioni tuae transmisimus. Ideoque
praedictae Ecclesiae responsalem venire ad te facito,
atque causam ipso praesente cognosce, et de capitulis
quibus te ratio moverit fratri et coepiscopo nostro
Eusebio scribe, ut homines suos agere injusta prohibeat,
et minores non premere, sed magis in quibus
justum fuerit moneat adjuvare. Hoc quoque volumus,
<pb n="1312B"/>
ut ei qui in civitate Nicopolitana metropolita fuerit
ordinatus, dilectio tua scribere debeat, quatenus
causam de damnis quae Ecclesiae suae illata praedictus
frater noster Alcyson queritur cognoscere, et quod justum
est debeat definire, quia a decessore ipsius negotium
ipsum non decisum, sed legitur reservatum.</p>
</div2>

<div2>
          <head> <emph>1268</emph> EPISTOLA IX. AD JOANNEM PANORMITANUM EPISCOPUM. <hi>Basilicae consecrandae dat facultatem.</hi> </head>
<p>Gregorius Joanni episcopo Panormitano.</p>
<p>Basilicam quam a dilectione tua in honorem beatae
semperque virginis Mariae, per Savinum subdiaconum
nostrum et rectorem patrimonii, suggeris esse
perfectam consecrandi tibi praeceptionis nostrae serie
noveris facultatem attributam. quatenus, frater charissime,
<pb n="1312C"/>
devotionis tuae desiderium complens, celebritatis
perfectione gratuleris. Data mense Decembri,
indictione 7.
</p>
        </div2>

<div2>
          <head>EPISTOLA X. AD GUDUINUM DUCEM. <hi>Ancillae Dei stupratorem militem puniat.</hi> </head>
<p>Gregorius Guduino duci Neapolis.</p>
<p>Cum inter multa bona quae nobis de magnitudine
vestra saepius nuntiantur illud in vobis plus laudabile
dicatur existere, quod castitatem diligitis, et disciplinam,
sicut dignum est, custoditis, satis mirati
sumus quod in milite illo qui ancillam Dei diabolica
instigatione perdiderit, districtissima vindicta hactenus
facta non fuerit. Nam et moribus et bonitati vestrae
valde conveniens fuit ut ante ad nos ultio quam perpetratae
culpae iniquitas perveniret. Sed quia vindictam
hujus sceleris non voluntate vestra, sed aliorum
credimus subreptionibus esse suspensam, ne hoc
peccatum vel numerum indisciplinati militis, vel
<pb n="1313A"/>
loca illa in quibus commissum est, valeat premere,
hortamur ut sine excusatione aliqua vel modo, qualis
vobis fervor sit erga castitatis custodiam demonstrantes,
ita pro exemplo aliorum districte emendare
tantum facinus festinetis, ut et Deum vobis, in
cujus hoc ille injuriam perpetravit, et timorem ejus
despexit, placabilem faciatis, et nos vobis de zeli vestri
rectitudine gratias referamus. Nam tantam iniquitatem
inultam remanere nullo modo patimur.
</p>
        </div2>

<div2>
          <head>EPISTOLA XI. AD JOANNEM EPISCOPUM. <hi>De trium in episcopos electorum personis, moribus, ac scientia requirat.</hi> </head>
<p>Gregorius Joanni episcopo.</p>
<p> Ne incauta eorum ordinatio qui ad episcopatum
<pb n="1313B"/>
eliguntur valeat provenire, vigilanti <emph>1269</emph> de corum
personis sollicitudine est requirendum. Indicatum siquidem
nobis est Florentinum, archidiaconum Ecclesiae
Anconitanae, qui ad episcopatum fuerat electus,
Scripturae quidem sacrae scientiam habere; sed ita
aetatis esse senio jam confractum, ut ad regiminis
officium non possit assurgere. Addentes etiam ita
illum tenacem existere, ut domum ejus amicus ad
charitatem nunquam introeat. Rusticus autem, diaconus
ejusdem Ecclesiae, qui similiter electus fuerat,
vigilans quidem homo dicitur, sed quantum asseritur,
Psalmos ignorat. Florentinum vero, diaconum Ecclesiae
Ravennatis, qui electus ab omnibus memoratur,
sollicitum esse novimus, sed qualis sit interius, omnino
nescimus. Ideoque fraternitas tua una cum fratre
et coepiscopo nostro Armenio, suprascriptae Anconitanae
<pb n="1313C"/>
Ecclesiae visitatore, illuc festinet accedere,
et diligenter de vita ac moribus singulorum requirere,
vel si de nullo sibi sunt crimine conscii quod eos
ad hoc officium vetet accedere. Pariter etiam requirendum
est si hoc quod de praefato archidiacono
<pb n="1314A"/>
dictum est, quia nunquam amicus domum ejus ingressus
est, si ita se veritas habet, et utrum ex necessitate,
an ex tenacia talis sit, aut si ita senex est, ut
ad regendum non possit assurgere, vel si, tactis sacrosanctis
Evangeliis, sicut nobis nuntiatum est, jusjurandum
praebuerit nunquam se ad episcopatum accedere.
Sed etiam de Rustico diacono, quantos Psalmos
minus teneat, perscrutandum est. Florentino autem
diacono Ravennati, si nullum, sicut diximus, crimen
est quod obsistat, apud episcopum ejus agi necesse
est, ut ei debeat cessionem concedere; non tamen
ex nostro mandato vel dicto, ne contra suam voluntatem
eum cedere videatur. Sed hoc ut norunt ii
qui eum eligunt, ex se agant; tu vero de singulis
cum omni studio ac sollicitudine omnia quae scripsimus
<pb n="1314B"/>
requirere atque nobis stude subtiliter indicare
ut, renuntiatione tua redditi certiores, quid post haec,
Deo auctore fieri debeat disponamus. <note>(Cf. Joan. Diac.
l. III, c. 12.)</note> 
</p>
        </div2>

<div2>
          <head>EPISTOLA XII. AD THEODELINDAM LANGOBARDORUM REGINAM. <hi>Gratulatur de sociato catholicae fidei filio. Quod Secundo non responderit, causatur podagram. Habitam sub Justiniano synodum mittit. Romanae Ecclesiae orthodoxiam tuetur. Regi de facta pace gratias refert.</hi> </head>
<p>Gregorius Theodelindae reginae.</p>
<p>Scripta quae ad nos dudum a Genuensibus partibus
transmisistis gaudii vestri nos fecere participes, <emph>1270</emph> 
 propterea quod omnipotentis Dei gratia, et
filium vobis donatum, et, quod valde excellentiae
<pb n="1314C"/>
vestrae est laudabile, catholicae eum fidei novimus
sociatum. Nec enim de christianitate vestra aliud
credendum fuerat, nisi id studere vos, ut quem divino
munere suscepistis catholicae rectitudinis auxilio
muniretis, ut et Redemptor noster familiarem te
<pb n="1315A"/>
suam famulam cognosceret, et Langobardorum genti
novum regem in timere suo feliciter enutriret. Unde
oramus omnipotentem Deum ut et vos in mandatorum
suorum via custodiat, et eumdem excellentissimum
filium nostrum Adulouvaldum in suo faciat
amore proficere, quatenus sicut hic inter homines
jam magnus est, sic quoque et bonis actibus ante
Dei nostri oculos sit gloriosus.</p>
<p>Illud autem quod excellentia vestra scripsit, ut dilectissimo
filio nostro Secundo abbati ad ea quae
scripsit subtilius respondere deberemus, quis petitionem
illius vel vestra desideria quae multis esse profutura
cognoscit, si aegritudo non obsisteret, duceret
postponenda? Sed tanta nos podagrae infirmitas tenuit,
ut non solum non dictare, sed etiam ad loquendum
<pb n="1315B"/>
vix possemus assurgere, sicut et praesentium
portitores legati vestri cognoverunt, qui nos et venientes
infirmos invenerunt, et discedentes in summo
vitae periculo atque discrimine reliquerunt. Sed
si omnipotente Deo disponente convaluero, ad cuncta
quae mihi scripsit subtiliter respondebo. Eam tamen
<pb n="1316A"/>
synodum quae piae memoriae Justiniani tempore
facta est per latores praesentium transmisi, ut praedictus
filius meus dilectissimus ipsam legens agnoscat
quia falsa sunt omnia quae contra sedem apostolicam
vel catholicam Ecclesiam audierat. Absit
enim nos cujuslibet sensum haeretici recipere, vel
 a tomo sanctae memoriae Leonis praedecessoris nostri,
in aliquo deviare; sed quaecunque a sanctis quatuor
synodis sunt definita recipimus, et quaecunque
reprobata sunt condemnamus.</p>
<p>Excellentissimo autem filio nostro Adulouvaldo
regi transmittere phylacteria curavimus, id est crucem
cum ligno sanctae crucis Domini, et lectionem
sancti Evangelii theca Persica inclusam. Filiae quoque
meae sorori ejus tres annulos transmisi, duos
<pb n="1316B"/>
cum hyacinthis, et unum cum albula, quae eis per
vos peto dari, ut apud eos nostra charitas ex vestra
excellentia condiatur.</p>
<p>Paterna praeterea charitate persolventes salutationis
officium, petimus ut excellentissimo filio nostro
regi conjugi vestro pro nobis de facta pace <emph>1271</emph> 
<pb n="1317A"/>
gratias referatis atque ejus animum, sicut consuevistis,
ad pacem de futuro per omnia provocetis, quatenus
mercedem populi innocentis, qui in scandalo
perire poterat, ante conspectum Dei, inter multa
bona quae agitis, invenire possitis.</p>
</div2>

<div2>
          <head>EPISTOLA XIII. AD ALCYSONEM CORCYRAEUM EPISCOPUM. <hi>Beati Donati corpus in Cassiopi castro recondi sinat, salva Ecclesiae suae jurisdictione.</hi> </head>
<p>Gregorius Alcysoni episcopo Corcyrae.</p>
<p>Resipiscentibus fratribus et ad salubre se consilium
convertentibus non est neganda benignitas, ne
plus in episcoporum mentibus culpa videatur posse
quam charitas. Venientem igitur ad nos Petrum, Ecclesiae
Euriae lectorem, cum scriptis fratris et coepiscopi
<pb n="1317B"/>
nostri Joannis, coram responsalibus dilectionis
tuae suscepimus, atque eum post relecta
scripta, quae detulerat, curae nobis fuit requirere si
quid contra allegationem eorumdem responsalium
tuorum haberet quod diceret. Qui dum nihil sibi
aliud injunctum vel responsurum se penitus perhiberet,
extra hoc quod episcopi ipsius epistola continebat,
ea quae canonibus congruebant, Deo auctore,
sine tarditate decrevimus. Post longum vero tempus
suprascriptus Petrus capitulare protulit, quod sibi
datum a suo asserebat episcopo, et idcirco moras
causa sustinuit. Sed quia in eodem capitulari memoratus
 sperasse legebatur antistes ut in Ecclesia
beati Joannis, quae intra castrum quod Cassiopi
vocatur est posita, sanctum ac venerabile corpus
beati Donati <emph>1272</emph> habeat recondendi licentiam,
<pb n="1317C"/>
paratum se esse inquiens dilectioni tuae, propterea
quod tua probatur esse dioecesis, munitionem emittere
nullum tibi ex hoc praejudicium generari, petitionem
ejus sine effectu non praevidimus relinquendam,
postquam ita sibi necessitatis tempore desiderat
 fieri consultum, ut Ecclesiae tuae jurisdictionem
servare se in omnibus fateatur. Hac itaque ratione
permoti, fraternitatem tuam scriptis praesentibus
adhortamur, ut sine aliqua mora, vel excusatione,
in praenominata beati Joannis Ecclesia recondendi
suprascripti sancti venerabile corpus praebeat facultatem,
<pb n="1318A"/>
ita sane ut prius scriptura interveniente te
muniat nunquam sibi in antefata Ecclesia vel castro,
sub quolibet argumento, aliquam jurisdictionem vel
privilegium tanquam proprius episcopus vindicare,
sed omne illic jus ac potestatem Ecclesiae tuae,
quippe cujus est parochia, inviolabiliter custodire.
Pariter quoque te, sicut idem frater noster petiit,
convenit respondere, ut tempore quo miserante Deo
pace reddita illi ad propria fuerit revertendi licentia,
antedictum venerabile corpus auferendi secum sine
aliqua objectione fas habeat. Qua de re ne personale
esse videatur quod geritur, et inveniri possit
unde recidiva rursus excitetur contentio, etiam successores
vestri in hac promissione pro conservandis
omnibus sunt per omnia complectendi, quatenus
<pb n="1318B"/>
hujusmodi praeveniente cautela, nec ille ibidem de
caetero sibi quidquam in dioecesi tua contra aequitatem
et sacrorum canonum decreta praesumat defendere,
et jus Ecclesiae tuae ex hujusmodi concessione
praejudicium aliquod nulla unquam ratione sustineat
 <note>(Vide sup. epp. 7 et 8.)</note> 
</p>
        </div2>

<div2>
          <head> <emph>1273</emph> EPISTOLA XIV. AD FELICEM SUBDIACONUM. <hi>Ecclesiae sancti Pauli ad fovenda lumina amplos concedit reditus.</hi> </head>
<p>Gregorius Felici subdiacono et rectori patrimonii
Appiae.</p>
<p>Licet omnia quae hic apostolica habet ecclesia beatorum
Petri et Pauli, quorum honore et beneficiis
acquisita sunt, Deo sint auctore communia, esse debet
in administratione actionum diversitas personarum,
<pb n="1318C"/>
ut in assignatis cuique rebus cura adhiberi possit
impensior. Cum ergo pro ecclesia beati Pauli
apostoli, sollicitudo debita nos commoneret ne minus
illic habere luminaria idem praeco fidei cerneretur,
qui totum mundum lumine suae praedicationis implevit,
 et valde incongruum esse ac durissimum videretur
ut illa ei specialiter possessio non serviret, in
qua palmam sumens martyrii capite est truncatus ut
viveret, utile judicamus eamdem massam quae Aquas
Salvias nuncupatur, cum omnibus fundis suis, id est
cella vinaria, Antoniano, villa Pertusa in foro Primiano,
<pb n="1319A"/>
Cassiano Silonis, Cornelii, Thesselata, atque
Corneliano, cum omni jure, instructo, instrumentoque
suo et omnibus generaliter ad eam pertinentibus,
cum Christi gratia luminaribus deputare,
adjicientes etiam eidem cessioni hortos duos inter
Tiberim et porticum ipsius ecclesiae, euntibus a porta
civitatis parte dextera, quos dividit fluvius Almon,
 inter affines horti monasterii sancti Stephani, quod
est ancillarum Dei, positum ad sanctum Paulum, et
ad fines possessionis Pissiniani, simul et terrulas
quae vocantur Fossa latronis, positas ibidem juxta
eamdem porticum euntibus; similiter parte sinistra
ad portam ubi nunc vineae factae sunt, quae terrulae
cohaerent ab uno latere possessioni Eugenitis quondam
scholastici, et ab alia parte possessionibus monasterii
<pb n="1319B"/>
 sancti Edistii, quae omnia Deo adjuvante
per antedictae ecclesiae praepositos qui per tempora
fuerint et a praesenti septima indictione volumus ordinari.
Et quidquid exinde accesserit, luminaribus ejus
impendi, atque ipsos exinde ponere rationes. Idcirco
experientiae tuae praecipimus ut suprascriptam massam
Aquas Salvias cum praenominatis omnibus fundis
suis, necnon hortos, atque terrulas quae superius
continentur, de brevibus suis delere debeat ac auferre,
et cuncta ad nomen praedictae ecclesiae beati
Pauli apostoli tradere; quatenus servientes ibi praepositi,
omni posthac carentes excusatione, <emph>1274</emph> 
de luminaribus ejus ita sine nostra studeant sollicitudine
cogitare, ut nullus unquam illic neglectus possit
existere. Facta vero suprascriptarum omnium rerum
<pb n="1319C"/>
traditione, volumus ut hoc praeceptum in scrinio
ecclesiae nostrae experientia tua restituat.
</p>
        </div2>

<div2>
          <head>EPISTOLA XV. AD ANTHEMIUM SUBDIACONUM. <hi>Exarchum temere loquentem moneat, et ipse per epistolam Romanorum malis speratum procuret levamen.</hi> </head>
<p>Gregorius Anthemio subdiacono.</p>
<p>Quia gloriam vestram fixam valde atque stabilem
in suis esse moribus audio, multum laetificor, et sic
vobis quae mihi displicent sicut speciali filio fiducialiter
loquor. Excellentissimus enim exarchus aliqua
loquitur quae omnes qui illum amant ad inimicitias
illius valeant provocare. De qua re ei per latorem
praesentium in excepto quae mihi visa sunt relegenda
<pb n="1319D"/>
dictavi; quae, si placet, et vobis relegantur, ut
sciatis quid ei de re eadem scribere debeatis. Hic
<pb n="1320A"/>
autem quanta necessitas, et quae nos mala constringant,
et praesentis responsalis nostri relatione, et ex
epistolis fratris et coepiscopi mei Mariniani potestis
agnoscere. Unde gloriam vestram decet studiose cogitare,
quia nos de sapientia vestra magnam in omnipotente
Domino fiduciam habemus, et ubi vos estis,
illic causam negligi nullo modo credimus. Ita ergo
facite, ut confidentia nostra a sua certitudine non
inveniatur aliena. Gratia vos superna custodiat, et
prospere agere omnia concedat.
</p>
        </div2>

<div2>
          <head>EPISTOLA XVI. FELICIS MESSANENSIS EPISCOPI AD S. GREGORIUM. <hi>Quaerit de consanguinitatis gradibus in quibus nubere licet; de episcoporum vexatione a subditis, ac de ecclesiis quarum dedicationes sunt dubiae.</hi> </head>
<p>
            <pb n="1320B"/>Domino beatissimo et honorabili, sancto Patri
Gregorio papae, Felix vestrae salutis ac sanctitatis
amator.</p>
<p>Beatissimae vestrae salutis ac sanctitatis jura penes
Deum sunt manifesta. Dum praedicationibus scilicet
apostolicis et doctrinis verae fidei cultura universa
repleta sit terra, per divinorum tamen eruditionem
eloquiorum, vestra instruente admonitione exhortatoria,
superaedificatur orthodoxa Christi Ecclesia apostolica
institutione fundata, et a fidelibus patribus firmissime
roborata. Ad quam beatissimi omnes apostoli
pari honoris et potestatis consortio praediti, <emph>1275</emph> 
 populorum agmina convertentes, pie sancteque
de tenebris ad lumen, de lapsu ad veram fidem,
de morte ad vitam, homines divinae praedestinationis
<pb n="1320C"/>
gratia praescitos, salutaribus praeceptis ac monitis
perduxerunt. Quorum sanctorum apostolorum vestra
paternitas honoranda sequens merita, et perfectius
implens exempla, Ecclesiam Dei morum probitate et
actuum sanctitate condecorat, et fide sacra Christianisque
moribus vigens, quae fieri Deo placita praecipit
studiis pontificalibus indesinenter operatur et perficit,
servans divinae legis praecepta, quia <hi>non auditores legis
justi sunt apud Deum,</hi> sicut narrat Apostolus, <hi>sed
factores legis justificabuntur <note>(Rom. II, 13)</note>
            </hi>.</p>
<p>Haec quidem meditantes, ad nos perlatum est a
quibusdam Roma venientibus vos Augustino consodali
nostro, per venerabilem sanctitatem vestram
postmodum episcopo Anglorum genti ordinato et illuc
<pb n="1320D"/>
directo, atque Anglis scripsisse, quos olim ad fidem
conversos per vos cognovimus, ut quarta progenie

<pb n="1321A"/>
conjuncti non separentur. Quae consuetudo dudum
in illis aut in istis partibus, quando una vobiscum ab
infantia nutritus atque edoctus fui, non erat, nec in
ullis praedecessorum vestrorum decretis vel reliquorum
generaliter vel specialiter Patrum institutis
legi, aut hactenus ab ullis sapientibus esse concessum
didici. Sed semper usque ad septimum originis
suae gradum haec a sanctis antecessoribus vestris et
caeteris sanctis Patribus, tam in Nicaena synodo,
quam et in aliis sanctis conciliis congregatis, servari
debere reperi, et a recte viventibus ac Dominum
timentibus hominibus studiose praevideri cognovi.
Dum haec nobiscum versabantur, supervenere et alia
de quibus necessarium nobis videtur vestram consulere
auctoritatem. Venerunt quippe ad nos tam Benedictus,
<pb n="1321B"/>
Syracusanae Ecclesiae episcopus, quam et
alii fratres nostri equidem episcopi lacrymantes, ac
dicentes per saeculares et laicos nimis se esse turbatos
atque animo afflictos super immoderatis actibus
eorum, pro quibus et aliqua injusta eis impingebantur.</p>
<p>Sunt etiam quaedam ecclesiae in nostra provincia
super quarum consecrationibus dubitatur, et tam
propter antiquitatem, quam et propter earum custodum
incuriam, nescitur utrum dedicatae ab episcopis
fuerint, necne. Super quibus omnibus nos a vestra
sanctitate ac vestrae sanctae sedis auctoritate instrui
precamur; et utrum ea quae, sicut praediximus, vos
praefato consodali nostro Augustino episcopo et Anglorum
genti scripsisse audivimus, specialiter eis
<pb n="1321C"/>
aut generaliter omnibus scripta sint scriptis vestris imbui
quaerimus, et de hac sive de aliis praescriptis rebus
pleniter informari cupimus. Nos enim ea quae legimus,
et observari a fidelibus cognovimus, non increpando, <emph>1276</emph> 
 quod absit, vobis significamus, sed quid
rationabiliter et fideliter super his observare debeamus
requirimus. Et quoniam non modicum murmur
super hac re nobiscum versatur, quid respondere
fratribus et coepiscopis nostris debeamus a vobis
quasi a capite responsum quaerimus, ne super his
ancipites remaneamus, aut murmur illud tam vestris
temporibus quam posteris inter nos aut alios remaneat,
<pb n="1322A"/>
rumorque vester, qui semper bonus et optimus
fuit, detractionibus laceretur, vel subrogetur, aut nomen
vestrum, quod absit, supervenientibus temporibus
blasphemetur. Nos enim quae recta sunt auctore
Deo humili corde servantes, uno vinculo charitatis
vobis constricti, vestram religionem in omnibus, ut
fideles alumni defendentes, a vobis quae recta sunt
quaerimus; scimus enim ut semper sanctae sedis
praesules primo apostoli, deinde successores eorum
fecerunt, vos universalis Ecclesiae, et maxime episcoporum,
qui oculi propter contemplationem et speculationem
vocantur Domini, curam gerere, ac de
religione et lege nostra assidue cogitare, sicut scriptum
est: <hi>Beatus qui meditabitur in lege Domini die
ac nocte <note>(Psal. I, 2)</note>
            </hi>. Quae meditatio non lectione per
<pb n="1322B"/>
figuram litterarum tantum conspecta, sed exuberante
in vobis Christi gratia, in vestra cognoscitur conscientia
immobiliter insita. Nullatenus de vestro corde
recedente lege Christi Domini sacrosancta, sicut in
Psalmis dicit Propheta: <hi>Os justi meditabitur sapientiam,
et lingua ejus loquetur judicium: lex Dei ejus
in corde ipsius <note>(Psal. XXXVI, 30)</note>
            </hi>, non atramento sed
Spiritu Dei vivi vestris in arcanis conscripta; non
igitur in tabulis lapideis, sed in tabulis cordis. Exstinguatur,
oramus, vestris sapientissimis responsis
et auxiliis omnis tenebrarum caligo, ut lucifer nobis
resplendeat per vos, sanctissime Pater, et dogmatica
definitio omnes ubique laetificans, quia gloriosi sanctae
Ecclesiae Patres propria et piissima dogmata in aeternae
vitae firmam haereditatem praedicasse noscuntur.
<pb n="1322C"/> <hi>Et subscriptio:</hi> 
 Incolumem vos et Deo placitum,
sancte Pater patrum, orantem pro nobis Dominus
custodiat in aevum. Amen.
</p>
        </div2>

<div2>
          <head> EPISTOLA XVII. AD FELICEM MESSANENSEM EPISCOPUM. <hi>Interrogatus respondet de consanguineorum conjunctione, de vexatione episcoporum a subditis, ac de dubia ecclesiarum consecratione. Segregari incorrigibiles, et synodum quotannis congregari praecipit.</hi> </head>
<p>Reverendissimo fratri Felici episcopo, Gregorius
servus servorum Dei.</p>
<p>Caput nostrum, quod est Christus, ad hoc sua
membra nos esse voluit, ut per ejus largam <emph>1277</emph> 
<pb n="1323A"/>
charitatem et fidem unum nos in se corpus efficeret,
cui ita nos adhaerere convenit, ut quia sine ipso nihil
esse possumus, per ipsum possimus esse quod dicmur.
Ab arce capitis res nulla nos dividat, ne ab eo,
si membrum ejus esse refugimus, relinquamur, et
velut dejecti de vite palmites arescamus. Ut ergo
Redemptoris nostri habitaculum esse mereamur, in
dilectione ipsius toto mentis studio maneamus. Ipse
namque ait: <hi>Qui diligit me, sermonem meum servabit,
et Pater meus diliget eum, et ad eum veniemus, et
apud eum mansionem faciemus <note>(Joan. XIV, 23)</note>
            </hi>. Exegit
ergo dilectio tua, frater charissime, ut ex auctoritate
sedis apostolicae tuis deberemus consultis respondere.
Quod licet non prolixe sed succincte agere
festinaremus, propter quasdam importunitates, quae
<pb n="1323B"/>
nostris praepedientibus peccatis in nos supervenere,
tuis tamen haec, per reliqua sanctorum Patrum instituta,
studiis perquirere latius et investigare committimus.
Non enim potest mens at rita et oneribus
atque importunitatibus praegravata tantum boni peragere,
et libere de his loqui, quantum delectata et
oppressionibus soluta. Non ergo ista ob id praetulimus,
ut haec et alia quae necessaria fore cognoverimus
tuae sanctitati velimus denegare, sed ut quod hic
minus invenitur latius perquiratur.</p>
<p>De tribus enim apostolicam sedem, in qua alitus
es et edoctus, capitulis consulendam, praedecessorum
tuorum sequens exempla, credidisti, id est de consanguinitatis
conjunctione, et de vexatione episcoporum
a subditis, et de ecclesiarum dubitatione consecrationum.
<pb n="1323C"/>
Quod autem scripsi Augustino, Anglorum
gentis episcopo, alumno videlicet, ut recordaris, tuo,
de consanguinitatis conjunctione, ipsi et Anglorum
genti, quae nuper ad fidem venerat, ne a bono quod
coeperat, metuendo austeriora recederet, specialiter
et non generaliter caeteris me scripsisse cognoscas.
Unde et mihi omnis Romana civitas exstitit testis,
nec ea intentione haec illis scriptis mandavi, ut postquam
firma radice in fide fuerint solidati, si infra
propriam fuerint consanguinitatem inventi, non separentur,
aut infra affinitatis lineam, id est usque ad
septimam generationem, conjungantur; sed adhuc
illos neophytos existentes saepissime eos prius illicita
docere vitare, et verbis ac exemplis instruere, et
quae post de talibus egerint, rationabiliter et fideliter
<pb n="1323D"/>
excludere oportet. Nam juxta Apostolum, qui ait: <hi>Lac vobis potum dedi, non escam 
 <note>(I Cor. III, 2)</note>
            </hi>, ista
illis modo, non posteris, ut supradictum est, temporibus
<pb n="1324A"/>
tenenda indulsimus, ne bonum quod infirma
adhuc radice plantatum erat erneretur, sed coeptum
firmaretur, et usque ad perfectionem custodiretur.
Sane si in his secus quam debuimus aliquid egimus,
 non proterviae, sed commiserando actum esse cognoscas.
Unde et testem invoco Deum, qui <emph>1278</emph> 
cogitationes omnium hominum novit, cujus etiam
oculis omnia nuda sunt et aperta. Nam si ea destruerem
quae antecessores nostri statuerunt, non
constructor, sed eversor esse juste comprobarer,
testante Veritatis voce, quae ait: <hi>Omne regnum in
seipsum divisum non stabit <note>(Luc. XI, 17)</note>
            </hi>, et omnis
scientia et lex adversus se divisa destruetur. Ideoque
necesse est ut omnes concorditer statuta sanctorum
Patrum nostrorum teneamus, nihil videlicet per contentionem
<pb n="1324B"/>
agentes, sed, ad omne studium bonae devotionis
unanimes, divinis et apostolicis constitutionibus
auxiliante Domino pareamus, <note>(Vide. l. XI, ep.
64.)</note> </p>
<p>O quam bona est charitas, quae absentia per imaginem
praesentia sibimetipsis exhibet per amorem,
divisa unit, confusa ordinat, inaequalia sociat, imperfecta
consummat! quam recte praedicator egregius
vinculum perfectionis vocat <note>(Coloss. III)</note>, quia virtutes
quidem caeterae perfectionem generant, sed tamen eas
ita charitas ligat, ut ab amantis mente dissolvi jam
nequeant. His rite perpensis, charitative jam dictis
indulsi, nec praeceptum dedi, sed consilium; nec
regulam in his posteris ullis tenendam tradidi, sed de
duobus periculis quod facilius sit vitandum ostendi.
<pb n="1324C"/>
Si igitur in rebus saecularibus suum cuique jus et proprius
ordo servandus est, quanto magis in ecclesiasticis
dispositionibus nulla debet induci confusio, ne ibi
discordia locum inveniat, unde pacis debent bona procedere?
Quod hac ratione servabitur, si nihil potestati,
sed totum aequitati tribuitur. Quapropter multum
cor nostrum magnitudini vestrae congaudet, quod
sic vos in vestris actibus studiosos invenimus, ut vos
et nostri curam habeatis et talia sciscitando inquirere
studeatis, quatenus talia vobis non solum apud
homines gloriam, sed et apud omnipotentem Dominum
praemia mercedis acquirant.</p>
<p>Caeterum super vexatione episcoporum, de qua nos
consulere voluistis, scimus quia a nullis vita praesulum
perturbari debet excessibus, quia valde indignum
<pb n="1324D"/>
est ut hi qui throni Dei vocantur aliqua motione
 a regibus vel subditis turbentur. Quoniam si
David regum justissimus in Saul, quem constabat jam
<pb n="1325A"/>
a Domino reprobatum esse manum mittere non praesumpsit,
quanto magis cavendum est ne manum detractionis
aut vituperationis, sive indiscretionis aut
dehonorationis, quidam mittant in unctum Domini,
vel in praedicatores sanctae Ecclesiae, quia eorum vexatio
sive detractio ad Christum pertinet, cujus vice in
Ecclesia legatione funguntur? Unde summopere cavendum
est omnibus fidelibus ne clanculo aut publice
episcopum suum, id est unctum Domini, detractionibus
aut vituperationibus dilanient, perpendentes
illud exemplum Mariae, quia pro eo quod Moysi famulo
Dei propter Aethiopissam detraxit, immunditia
leprae multata sit <note>(Num. XII)</note>. Et illud Psalmistae: <hi>Nolite tangere christos meos, et in prophetis meis</hi> <emph>1279</emph> 
 <hi>nolite malignari <note>(Psal. CIV, 15)</note>
            </hi>. Et in lege
<pb n="1325B"/>
divina legitur: <hi>Diis non detrahes, et populi tui principi
non maledices <note>(Exod. XXII, 28)</note>
            </hi>. Unde valde praevidendum
est subditis tam clericis quam laicis, ne
episcoporum aut praepositorum suorum vitam temere
reprehendere audeant, si quid eos fortasse
agere reprehensibiliter vident, ne unde mala redarguunt,
inde per elationis impulsum in profundiora
mergantur. Admonendi sunt etiam ne cum culpas
praepositorum suorum considerant, contra eos audaciores
fiant. Sed sic eorum prava apud semetipsos
 considerent, ut, divino timore constricti, ferre sub
eis jugum reverentiae non recusent, quoniam facta
episcoporum vel praepositorum oris gladio non sunt
ferienda, etiam cum recte reprehendenda videantur;
quoniam a praedecessoribus nostris et a reliquis
<pb n="1325C"/>
multis sanctis episcopis statutum fore cognovimus,
ut oves pastores suos non facile reprehendant, nec
eos criminari vel accusare praesumant, quia cum in
praepositos delinquimus, ejus ordinationi qui nobis
eos praebuit obviamus. Unde Moyses dum contra se
et Aaron conqueri populum cognovisset, ait: <hi>Nos enim
quid sumus? Nec contra nos est murmur vestrum, sed
contra Deum <note>(Exod. XVI, 8)</note>
            </hi>. Quapropter admonendi
sunt subditi utrisque ordinis viri ut cum magistrorum
facta conspiciunt ad suum cor redeant, et de
eorum increpationibus non praesumant, quia <hi>non est
discipulus super magistrum, nec servus super Dominum
suum <note>(Matth. X, 24)</note>
            </hi>.</p>
<p>De dedicationum vero ecclesiarum dubitatione,
super qua inter caetera nos consulere voluistis, hoc
<pb n="1325D"/>
vos rite tenere debetis quod ab antecessoribus nostris
traditum accepimus, id est, ut quoties tam de baptismo
aliquorum, vel confirmatione, quam de ecclesiarum
consecratione dubitatio habetur, et nec scriptis
nec testibus ratio certa habetur utrum baptizati
vel confirmati, sive ecclesiae consecratae sint, ut baptizentur
tales ac confirmentur, atque ecclesiae canonice
dedicentur, ne talis dubitatio ruina fidelibus fiat,
<pb n="1326A"/>
quoniam non monstratur iteratum quod non certis
indiciis ostenditur rite peractum. Haec nos adminiculante
divina gratia ita tenere cupimus, vobisque,
ut postulastis, tenere et docere mandamus, et ea quae
a sanctis Patribus ante nos sunt statuta non proterve
irrumpere, sed fideliter servare optamus. Unde Redemptoris
nostri misericordiam exoramus, ut
sua vobis in omnibus gratia suffragetur, et effectu
implere vos tribuat quod velle concessit, quia in
hac re tanto commoda retributionis accrescunt,
quanto et studium laboris augetur. Progentem vero
suam unumquemque de his qui fideliter edocti
sunt, et jam firma radice plantati stant inconvulsi,
usque ad septimam observare decernimus generationem.
Et quandiu se affinitate agnoscunt propinquos,
<pb n="1326B"/>
ad hujus copulae non accedere societatem praesumant,
nec eam <note>(Grat., c. 35, q. 2, et 3. c. 10)</note> quam aliquis
ex propria consanguinitate conjugem habuit, vel aliqua
illicita pollutione maculavit, in conjugium ducere
ulli profecto licet Christianorum vel licebit,
quia incestuosus est talis coitus et abominabilis Deo,
et cunctis bonis hominibus. Incestuosos vero nullo
conjugii nomine deputandos a sanctis Patribus <emph>1280</emph> 
dudum statutum esse legimus. Ideo nolumus nos in
hac re a vobis sive a caeteris fidelibus reprehendi,
quia quod in his Anglorum genti indulsimus, non
formam dando, sed considerando ne Christianitatis
bonum quod coeperant imperfectum dimitterent egimus.</p>
<p>Paterna ergo vos dilectione salutantes, hortamur
<pb n="1326C"/>
ut propositas opportunitate occasiones in vestra efficacia
enixius elaborare debeatis, atque id modis
quibus possibile fuerit omni studio agere contendatis,
quatenus praedicabile desiderium vestrum in auxilium
omnium, adjuvante Domino, compleatis. Nec hoc
quoque in hac sollicitudinis parte relinquimus, quod
omnes incestuosi a liminibus sanctae Ecclesiae sint
separandi, quousque per satisfactionem precibus sacerdotum
canonice eidem sanctae Ecclesiae catholicae
reconcilientur. Sunt enim mali segregandi a bonis,
et iniqui a justis, ut saltem rubore suo conscientias
suas recognoscant, et convertantur a pravitatibus suis <note>(Hincmar., de divortio Lotar. et Thetbergae, interrog.
5)</note>.
At si incorrigibiles apparuerint, segregentur
a fidelibus usque ad satisfactionem, juxta Salvatoris
<pb n="1326D"/>
Domini sententiam, qua inter caetera de peccante in
se fratre praecipiendo, ait: <hi>Si peccaverit in te frater
tuus, corripe eum inter te et ipsum solum. Si te audierit,
lucratus eris fratrem tuum. Si autem non audierit te,
adhibe tecum unum vel duos, ut in ore duorum vel
trium testium stet omne verbum. Quod si eos non audierit,
dic Ecclesiae. Si autem et Ecclesiam non audierit,
sit tibi sicut ethnicus et publicanus (Luc. XVII, 3;
<pb n="1327A"/>
Matth. XVIII, 15, seq.)</hi>. His ergo et aliis multis sanctorum
Patrum auctoritatibus segregandi sunt mali a
bonis, ne pereant justi pro injustis, sicut scriptum est: <hi>Perit justus pro impio 
 <note>(Isa. LVII, 1, sec. LXX)</note>
            </hi>. Debet
enim discretio semper fieri inter bonos et malos, sicut
est inter haedos et oves. Manifesta quoque peccata
non sunt occulta correctione purganda; sed palam
sunt arguendi qui palam nocent, ut dum aperta objurgatione
sanantur, ii qui eos imitando deliquerant
corrigantur. Dum enim unus corripitur, plurimi
emendantur. Et melius est ut pro multorum salute
unus condemnetur quam per unius licentiam multi
periclitentur. Nec mirum si inter homines haec ratio
custoditur, cum et inter jumenta hoc fieri persaepe
cognovimus, ut ea quae scabiem aut impetiginem habere
<pb n="1327B"/>
videntur separentur a sanis, ne illorum morbo
caetera sana damnentur vel pereant. Satius est ergo
ut mali aperte corrigantur, quam pro illis boni pereant.
Unde volumus vos omnes in unum convenire
episcopos, ut de incidentibus causis fiat disceptatio,
et salubris de ecclesiastica observatione collatio,
quatenus dum per hoc et praeterita corriguntur, et
regulam futura suscipiunt, omnipotens ubique Dominus
fratrum concordia collaudetur. Cujus vobis
adesse praesentiam, si haec observaveritis, scitote,
quia scriptum est: <hi>Ubi fuerint duo vel tres congregati
in nomine meo, ibi in medio eorum sum <note>(Matth. XVIII,
20)</note>
            </hi>. Si ergo dignatur adesse duobus vel tribus congregatis,
quanto magis non deerit ubi plures conveniunt
sacerdotes? Et quidem quia adhibendum bis in
<pb n="1327C"/>
anno concilium Patrum sit regulis institutum, non latet.
Sed ne forte aliqua excusatio sit, semel decrevimus
congregari, <emph>1281</emph> ut exspectatione concilii nihil pravum,
nihil praesumatur illicitum. Nam plerumque etsi
non amore justitiae, metu tamen examinationis abstinetur
ab hoc quod omnium notum est posse displicere
judicio. Hanc, frater charissime, observantiam
<pb n="1328A"/>
nostris relinquendam posteris teneamus, et omnia
quae ad eruditionem nostram sacris apicibus scripta
sunt custodiamus, atque ad ea quoscunque possumus
excitemus. Certum quippe est quia si toto corde
praeceptis salutaribus nos occupamus, omnem vitiorum
labem effugimus, quia dum his quibus aedificamur
innitimur, locum sine dubio deceptionis excludimus.
Quapropter oportet ut enixius in cunctis studiosos
vos circa fratres atque subjectos ostendatis.
 ut omnes cum quibus aliti estis, atque didicistis
sanctae Romanae Ecclesiae praeceptionibus parere,
apostolicae sedis praecepta multiplicare, apertissimeque
nota facere agnoscant; quia quod specialiter
tibi tuisque et fratrum tuorum charitati, ut tuae litterae
innotuerunt, consultis scribimus, generaliter
<pb n="1328B"/>
omnibus tenere mandamus. Circa subjectorum autem <emph>1282</emph> 
 actus fraternitas tua sit vigilans, ut vestrum
illis exemplum instructio et vita magistra sit;
linguae vestrae exhortatione discant quod metuant,
et doceantur quod diligant; ut dum talenta credita
cum lucro multiplicantur, in diem retributionis annuente
divina gratia audire mereamini: <hi>Euge, serve
bone et fidelis, intra in gaudium Domini tui <note>(Matth. XXV,
21, 25.)</note>
            </hi> Curam praeterea de omnibus quae vobis aliisque
fratribus nostris, et generaliter cunctis, pro illicitarum
rerum prohibitione scripsimus, habere vos
per omnia cognoscamus, quia omni studio omnique
adnisu necesse est ut fraternitatis vestrae vigilantia
compleantur, atque illic omnia quae pro animarum
scripsimus salute fideliter recenseantur; quatenus et
<pb n="1328C"/>
vos per hoc vestrum zelum qualiter vobis illicita displiceant
ostendatis, et nos utiliter providisse, qui
vos ac vestram ad hoc prae caeteris personam elegimus,
videamur. Omnipotens autem Deus sua vos
protectione custodiat, honoremque perceptum vobis
omnibus servare concedat. Amen.
</p>
</div2>
</div1>
</body>
  </text>
</TEI>