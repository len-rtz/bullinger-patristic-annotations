<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Expositio in psalmos poenitentiales</title>
              <author ref="http://viaf.org/viaf/100184667">Gregorius I<date>540-604</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1849</date>
              </publicationStmt>
          <seriesStmt>
           <title>Patrologia Latina, vol. 79</title>
           <idno>GreI.ExInPsP</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head> <emph>466</emph> PROEMIUM IN PRIMUM PSALMUM POENITENTIALEM.</head>

<pb n="0549"/>
<p> <hi>In finem in Carminibus, Psalmus David pro octava.</hi> </p>
<p>
          <pb n="0550"/>Si ille rex et propheta convenienter David,
manu fortis vocatus est, quia ursum interfecit, leonem
suffocavit, Goliath fortissimum lapidis unius ictu
<pb n="0551A"/>
prostravit, et Gentes innumeras imperii sui ditioni
subegit <note>(I Reg. XVII)</note>; non incongrue eodem nomine
sanctam animam accipimus, quae illum, qui quasi leo
rugiens circuit quaerens quem devoret, in se ipsa
interfecit <note>(I Petr. V)</note>. Et si quando eam sicut fortis
armatus aperto certamine aggreditur, lapidis, quem
reprobaverunt aedificantes, illum ictu prosternit, corporis
nihilominus passiones subigit, atque ad virtutum
officia convertit <note>(Luc. XI, I Petr. II)</note>. Psalterium
quoque eamdem animam spiritalibus exercitiis assuetam
non inconvenienter nominamus. Sicut enim
musicum illud instrumentum triangulum decem chordarum
inferius quidem percutitur, superius vero sonare
videtur; ita anima sanctae Trinitatis fide formata,
decem Legis praeceptis instructa, inferius percutitur
<pb n="0551B"/>
et superius auditur; quia cum carnem aliquis perfecte
afflixerit, tunc suavissimum Deo in dulcedine
melos reddit. Per psalmum ergo, meditationes et
laudes et gaudia de Deo in animo concepta accipimus,
sicut cantum illius musici instrumenti psalmum
vocamus. Psalmus ergo iste, id est haec meditatio,
David, id est fideli animae virtutibus exercitatae
attribuitur; animae scilicet tendenti in finem, id est
in Christum, qui est initium et finis <note>(Apoc. XXI)</note>.
Christus finis dicitur, vel quia est consummatio Legis
et Prophetarum, sicut ipse pendens in cruce testatus
est, cum aceto et felle potatus dixit: <emph>467</emph> <hi>Consummatum
est <note>(Joan. XIX, 30)</note>
          </hi>. Vel quia bonorum
omnium perfectio est, quia nullum bonum perficitur,
nisi quod in summo bono solidatur. Sicut
<pb n="0551C"/>
enim nobis non sufficit alios bonos quaerere, nisi ad
ejus studeamus agnitionem pervenire: ita eo invento
nullus jam melior quaeritur, quia omnis creatura eo,
sub cujus pedibus a Patre omnia sunt subjecta, inferior
invenitur. Pro octava vero psalmus iste factus
asseritur, quia pro consideratione futurae resurrectionis
Domino decantatur. Omne praesentis vitae tempus
septem diebus evolvitur; et ideo aeterna dies, quae
expleta horum dierum vicissitudine futura est, octava
vocatur. Et quia pro consideratione extremi judicii
psalmus iste concinitur, recte pro octava intitulatur.
Vel quia sequitur finem carnalis et spiritalis generationis,
ideo octava dicitur resurrectionis. Caro enim
ex quatuor constat elementis, anima tribus vegetatur
naturis. Est enim rationalis ad discernendum, concupiscibilis
<pb n="0551D"/>
ad virtutes appetendum, irascibilis ad vitia
aversandum. De hac enim ira per eumdem prophetam
dicitur: <hi>Irascimini, et nolite peccare <note>(Psal. IV,
5)</note>
          </hi>. Quod enim se contra seipsum erexerit, et zelo
rectitudinis inflammatus, contra vitiorum se importunitates
viriliter commoverit, in conspectu interni judicis
nequaquam deliquit. Vel secundum quosdam
octava dicitur, quia sequitur sex aetates in hoc saeculo
viventium, et septimam dormientium justorum.
Hunc autem psalmum in hymnis habendum titulus
adstruit; quia qui tactus dolore cordis intrinsecus
pecccata sua confitens cor in poenitentia conterit,
<pb n="0552A"/>
suavem ad aures misericordis Dei vocem exsultationis
reddit. Majus est enim angelis Dei super uno peccatore
poenitente gaudium, quam de nonagintanovem
perseverantia justorum <note>(Luc. XV)</note>. Et qui pro indulgentiae
desiderio iniquitates suas annuntiat, in tabernaculis
justorum dulciter hymnizat. <emph>468</emph> Loquitur
ergo in hoc psalmo fidelis anima, octavam illam, id
est diem judicii tremendam considerans, terroremque
districtionis divinae et reproborum damnationem perpetuam
prudentiae intuitu contemplans. Et quia de
suis meritis diffidens, in se qualiter in illo tremendo
examine iram ultionis divinae effugere possit, non
invenit; audacter quidem, sed confidenter ad fontem
misericordiae, faciem ejus praeoccupans accedit, malens
in hac vita per poenitentiam et flagella conteri,
<pb n="0552B"/>
quam in futuro horrendis suppliciorum cruciatibus
affligi. Quid ergo dicat audiamus, et illius exemplo
cum fiducia ad thronum gloriae Dei adeamus.
</p>
      </div1>

<div1>
        <head>EXPLANATIO PSALMI PRIMI POENITENTIALIS.</head>
<p divs_removed="true"> <hi>
            <note>(Psal. VI.--Vers. 1.)</note> Domine, ne in furore tuo arguas
me, neque in ira tua corripias me.</hi> 

        </p>
        <div3 moved_from_p="true">
            <head>1.</head>
          <p>
 Vides quam bonum principium, quam affectuosum,
quam gratiae plenum. In eo enim quod Dominum
eum vocavit, quod sui jure misereri deberet ostendit.
Dominorum enim est, servos alere, non negligere;
delinquentes corrigere, non necare; fugientes
requirere, non abdicare. <hi>Domine, ne in furore tuo.</hi> 
Solet fieri, ut qui dominorum iram incurrunt, si eis
reconciliari appetunt, patronos quaerant, interventores
<pb n="0552C"/>
adhibeant, advocatos adsciscant. Sed haec anima
illius terribilis judicii terrore perculsa, amoris Dei
desiderio accensa, moras non patitur, dilationem
aversatur; et si ad horam Deum convenire distulerit,
damnationem se evadere non posse arbitratur. Desiderium
enim non sustinet, et in patientia modum
non habet. Vires ergo colligit, de misericordia Conditoris
confidit, et quasi eum praesentem videat, loqui
praesumit. Ac si dicat: Scio quidem quia ab
oculis tuis, meis excludor meritis; sed tamen minor
sum cunctis miserationibus tuis. Tu igitur, Domine,
cujus me servum esse non abnego, cujus imperiis
obtemperare desidero, cujus suave jugum ferre nequaquam
recuso, <hi>ne arguas me in furore tuo.</hi> Hic me
potius argue; dum tempus est misericordiae, corripe;
<pb n="0552D"/>
dum dies salutis est, exerce. Quisquis in hac
vita flagellis atteritur, in mansuetudine corripitur;
quia correptionibus emendatur. In illo autem tremendo
examine iniquus omnis in furore arguitur;
quia poenam interminabilem venia nulla comitatur.
Absit ut in Deo furorem credamus. Non enim esset
incommutabilis, si eum commovere posset alicujus
necessitas passionis. Sed quia aliter de Deo, nisi
secundum humanum morem loqui non possumus,
infinitae damnationis sententiam, furorem vocamus.
Non ut in illa justitiae severitate, aliqua omnino
perturbatione Deus moveatur, sed quia in eos qui
<pb n="0553A"/>
duplici sunt contritione conterendi, irremediabiliter
vindicantur. <hi>Ne arguas me in furore tuo:</hi> non humano,
non transitorio. Furor humanus sicut cito praeterit,
ita suae vigorem potestatis nonnisi in corporibus extendit;
divinae vero ultionis animadversio, non solum
poenas in corpore et anima multiplicat, verumetiam
in damnatis immobiliter perseverat. <hi>Neque in ira tua
corripias me.</hi> Sicut major est furor quam ira, ita
arguere majus est quam corripere. Eos corripimus,
quos amantes emendamus. Et quia post mortem
carnis alii aeternis deputantur suppliciis, et alii ad
vitam per ignem transeunt purgationis; <emph>469</emph> fidelis
anima non solum furorem timet, sed etiam iram
abhorret, teste beato Augustino: Hi omnes qui non
posuerunt sibi fundamentum Christum, in furore
<pb n="0553B"/>
arguuntur, quia aeterno igne cruciantur. Qui autem
eidem fundamento superposuerunt lignum, fenum,
stipulam, in ira corripiuntur; quia igne purgati, ad
beatitudinis requiem deducuntur <note>(I Cor. III)</note>. Dicat
ergo fidelis anima, quid fecit considerans, et quid
sit receptura contemplans: <hi>Domine, ne in furore tuo
arguas me, neque in ira tua corripias me.</hi> Ac si aperte
dicat: Hoc solum tota cordis intentione efflagito,
hoc indesinenter votis omnibus concupisco, ne me
in illo tremendo examine vel cum reprobis ferias,
vel cum purgandis, flammis ultricibus affligas. Et ut
hoc fiat:</p>
        </div3>
<p> <hi>
            <note>(Vers. 2.)</note> Miserere mei, Domine, quoniam infirmus
sum: sana me, Domine, quoniam conturbata sunt ossa
mea.</hi> 
</p>
        <pb n="0553C"/>

<div3>
          <head>2. </head>
          <p>
In eo quod nomen venerandum repetit, piae
precis affectum se habere ostendit. Quasi dicat: Tu
Domine, quem suave videtur mihi saepius invocare,
miserere mei dum tempus est misericordiae. Hic me
misericorditer corripe; hic per flagella contere; hic
igne tribulationis exure. Et ne quid in me post hujus
vitae terminum vindicandum invenias, oro ut per
ignem tui amoris omnem in me vitiorum rubiginem
consumas. Et hoc opus est ut facias, <hi>quoniam infirmus
sum.</hi> Ex peccato primi parentis poenam contraxi
magnae infirmitatis <note>(Rom. VII)</note>: non enim quod volo,
ago; sed quod odi malum, illud facio. <hi>Infirmus sum,</hi> 
quia ad malum pronus sum. Sed tu, Domine, animarum
debilium velox medice, <hi>sana me,</hi> scilicet interius
omni vitiorum labe emunda: <hi>quoniam conturbata sunt
omnia ossa mea,</hi> id est, virtutes animae obscuratae
<pb n="0553D"/>
sunt, et extenuatae virtutes simul conturbatae sunt.
Charitas enim confunditur, humilitas impingitur,
fortitudo dejicitur, castitas impugnatur. Per ossa
virtutes accipimus, per quas nimirum animam sustentamus.
Sicut enim in ossibus est fortitudo corporum,
ita in virtutibus robur invenitur animarum. Et
plane debilis omnis comprehenditur anima, nisi quae
fuerit virtutum fortitudine fulta. Postquam enim in
ordine culpam incurrit primus humani generis parens,
ab illa in qua positus fuerat mentis celsitudine
decidit, claritatem visionis divinae perdidit, suavissimas
<pb n="0554A"/>
verborum Dei epulas, quibus interius reficiebatur,
amisit; oculos carnis ad obscena et turpia videnda
aperuit, qui prius aciem mentis, qua lucis
summae fulgor intuebatur, obscuravit.
</p>
          <p> <hi>
              <note>(Vers. 3.)</note> Et anima mea turbata est valde: sed tu,
Domine, usquequo?</hi> </p>
        </div3>
<div3>
          <head>3.</head>
          <p>
 Et quia me infirmum sentio, quia ossa mea
conturbata agnosco, <hi>anima mea,</hi> scilicet eo quod
mea est, quod per me corrupta est, quod per me
debilis et aegra facta est, turbata est ad gemitum,
commota est ad compunctionem et lamenta, valde
magna scilicet et multimoda turbatione. Turbatur
enim, quia peccavit quia bonum Dominum offendit,
 quia vitam perdidit, mortem incurrit. <hi>Sed tu, Domine,
usquequo</hi> turbaris contra me, quia peccavi,
<pb n="0554B"/>
quia te ad iracundiam delinquendo provocavi? Vel, <hi>tu Domine.</hi> 
 Daemones quidem invasores, non domini,
naturaliter malunt meam perditionem quam salutem;
sed tu, Domine, <hi>qui non vis mortem peccatoris <note>(Ezech.
XXXIII)</note>
          </hi>: singulariter <hi>Domine,</hi> non abusive, sed proprie: <hi>usquequo,</hi> 
 id est quandiu differs sanare? Ecce
in conspectu boni medici et curare valentis <emph>470</emph> 
assisto, vulnera detego, preces emitto, dolores augeo,
lacrymas effundo. Cur ergo dissimulas, cum
non sit tibi minor potentia, quam voluntas? Licet
hoc celes in corde tuo; tamen scio, quia universorum
memineris. Omnis curatio quanto difficilius acquiritur,
tanto acquisita cautius custoditur.
</p>
          <p> <hi>
              <note>(Vers. 4.)</note> Convertere, Domine, et eripe animam
meam: salvum me fac propter misericordiam tuam.</hi> </p>
<pb n="0554C"/>
</div3>
<div3>
          <head>4. </head>
          <p>
Ne magis turberis, supplico; ne ultra misereri
peto; immo <hi>convertere, Domine.</hi> Sicut anima
mea conversa est ad te per turbationem poenitudinis,
ita tu convertere ad eam per serenitatem miserationis.
Et conversus, <hi>eripe animam meam.</hi> Impediunt
eam vepres carnalium delectationum, detinent illam
saecularium illecebrae cupiditatum; sed tu, qui potens
es omnia facere superabundanter quam petimus
aut intelligimus <note>(Ephes. III)</note>, eam eripe; igne tui
amoris, terrenarum dumeta voluptatum, quibus irretitur,
adure; extra omnem peccati appetitum illam
tuae manu fortitudinis trahe. <hi>Salvum me fac propter
misericordiam tuam.</hi> Parum est ut animam meam a
mundi voluptatibus liberes, nisi me ab hostium tentationibus
virtutis tuae protectione conserves. Boni
<pb n="0554D"/>
medici officium est, non solum salutem restituere,
sed etiam restitutam custodiae sedulitate servare. Sic
ergo et tu cum animam meam a carnalibus desideriis
eripueris, da mihi in bono perseverantiam, ne mihi
demissos laqueos iterum tentationum incurram. Et
hoc <hi>propter misericordiam tuam:</hi> non de meis meritis
confidens, me ut salvum facias supplico, sed de sola
misericordia tua praesumens impetrare, quod non de
meis meritis spero.
</p>
          <p> <hi>
              <note>(Vers. 5.)</note> Quoniam non est in morte qui memor sit
tui: in inferno autem quis confitebitur tibi?</hi> </p>
        </div3>
<div3>
          <head>5.</head>
          <p>
 Peccata consummata generant mortem <note>(Jac. I)</note> 
<pb n="0555A"/>
Nisi enim conversus fueris, nisi animam meam eripueris,
nisi me salvum feceris, in peccatorum me caligine,
id est in morte dimittis; quod si in morte
fuero, tui procul dubio memoriam perdo. Et inde hoc
scio, quod in morte penitus tui memor esse nequibo: <hi>quoniam non est in morte qui memor sit tui.</hi> 
 Quomodo
namque mihi conceditur, quod omnibus denegatur? <hi>In inferno autem quis confitebitur tibi?</hi> 
 Sicut de morte
ad infernum peccator pervenit, ita de peccatorum
multitudine in desperationis foveam cadit. Unde et
scriptum est: <hi>Peccator cum venerit in profundum malorum,
contemnit <note>(Prov. XVIII, 3)</note>
          </hi>. Fidelis anima non
exaudiri metuens, miserias quas perlatura est si non
exauditur, enumerat; ut se maximo timore concutiat,
et Deum citius ad misericordiam flectat. Ait
<pb n="0555B"/>
ergo: <hi>In inferno autem quis confitebitur tibi?</hi> Quasi
dicat: Dico, si non eripueris me, in morte futuram
me praevideo. Et non solum in morte futuram me praevideo,
sed etiam in inferno, id est in desperatione
me sepeliendam cognosco. Quod si in inferno fuero,
tibi me confiteri non posse perpendo. Nullus enim in
inferno confitebitur tibi. Et hoc est quod ait sub specie
interrogantis: <hi>In inferno autem quis confitebitur
tibi?</hi> Scilicet nullus. <hi>Non</hi> enim <hi>est speciosa laus in
ore peccatoris <note>(Eccle. XV, 9)</note>
          </hi>. Aliter: <hi>Quoniam non est
in morte qui memor sit tui,</hi> precor ut animam meam
liberes a carnalibus desideriis, quae militant adversus
eam <note>(I Petr. II)</note>. Si enim hoc non feceris, interficient
me; quia a te, qui es vita mea, separabunt me. Cum
enim tu sis illud idem animae, quod est anima corpori;
<pb n="0555C"/>
si tibi inseparabiliter non inhaesero, <emph>471</emph> necessario
mortem incurro. Et si in morte fuero, tui
memor non ero: <hi>quoniam non est in morte qui memor
sit tui.</hi> Sicut nullius rei meminit caro mortua, ita
nec te sentire praevalet a te Deo anima divisa. Nulla
societas luci ad tenebras. Ubi autem tui ingreditur
memoria, ibi est lux veritatis immensa. Quod tamen
intelligi et aliter potest, quasi dicat: Immedicabile
corpus est recidendum ense, et membri in corpore
mortui abscissio potius est necessaria, quam medicina.
Sed ego non sum ut membrum mortuum, cui medicina
non proficiat, sedulitas nihil conferat. Nam sum
memor tui, scilicet misericordiae. Te enim medicum
scio, misericordem non ambigo, longanimem agnosco,
quod non facerem si in morte essem. Et hoc
apparet a toto, quoniam non est in morte.
</p>
          <p>
            <pb n="0555D"/> <hi>
              <note>(Vers. 6.)</note> Laboravi in gemitu meo: lavabo per
singulas noctes lectum meum, lacrymis meis stratum
meum rigabo.</hi> </p>
        </div3>
<div3>
          <head>6.</head>
          <p>
 Dixerat superius, <hi>Salvum me fac,</hi> et tempus est
ut facias; nam ego <hi>laboravi in gemitu meo.</hi> Adest
miser, adsit et misericordia. Miseriam meam ego cognosco,
vulnus non dissimulo, peccatum non celo.
Nisi enim miserum me agnoscerem, in gemendo non
laborarem. Sed ego laboravi, id est studiose egi, ut
essem in gemitu, scilicet ut quousque viverem, gemendum
mihi putarem. Et <hi>laboravi in gemitu,</hi> id est,
modo mihi proprio. Nemini enim sicut mihi ingemiscendum
<pb n="0556A"/>
aestimo, quia prae omnibus me peccasse
perpendo. Et quia non sufficit bene incipere, nisi
studeat quis in bono opere perseverare, adjungit: <hi>Lavi per singulas noctes,</hi> 
 id est per singulas tenebrosas
cogitationes, <hi>lectum meum.</hi> Per lectum, conscientiam
accipimus; quia sicut in lecto jacentes quiescimus,
ita in ea vel legi Dei, vel legi peccati consentimus.
Et sicut laboribus pressi in lecto quiescentes
reficimur, ita dum mundi hujus adversitatibus preminur,
in bona conscientia interius delectamur,
Paulo attestante qui ait: <hi>Gloria nostra haec est, testimonium
conscientiae nostrae <note>(II Cor. I, 12)</note>
          </hi>. Lectum
ergo per singulas noctes lavat, qui conscientiam a
cogitationibus tenebrosis, lacrymis compunctionis
emundat. Et non solum conscientiam purificabo, sed
<pb n="0556B"/>
etiam <hi>lacrymis meis stratum meum rigabo.</hi> Quia vilis
lectus est stratum, per ipsum carnem accipimus. Et
quoniam sicut stratum facile concutitur, ita caro ab
infirmo animo varie versatur, sicut per eumdem
prophetam dicitur, <hi>Universum stratum ejus versasti
in infirmitate ejus <note>(Psal. XLII, 2)</note>
          </hi>. Rigat ergo lacrymis
stratum suum, quia continuo luctu et dolore,
carnis maculas diluit, et cordis duritiam imbre compunctionis
emollit; ut sicut hortus recepta suavi
pluvia evidenter germinat, ita caro lacrymarum
fluentis rigata, bonorum operum et justitiae germen
emittit. Cur autem laboraverit, causam subdit, ac si
dicat: Ideo laboravi, ideo ingemui, quia,
</p>
          <p> <hi>
              <note>(Vers. 7.)</note> Turbatus est a furore oculus meus: inveteravi
inter omnes inimicos meos.</hi> </p>
<pb n="0556C"/>
</div3>
<div3>
          <head>7. </head>
          <p>
Humana natura ad imaginem primitus et similitudinem
Dei condita <note>(Gen. I)</note>, per praevaricationis
culpam a contemplationis divinae claritate expulsa,
sicut immortalitatis aeternae beatitudinem perdidit, ita
interiorem oculum animae, scilicet rationabilem obscuravit.
Et quia postea bonum a malo discernere
noluit, volens postmodum quid sibi sequendum,
quidve fugiendum esset, scire nequivit <note>(I Joan. III)</note>.
Et quia illum qui lux est, et in quo non sunt ullae
tenebrae, <emph>472</emph> non tenuit, sicut in nocte, sic postea
in meridie palpavit. Dicat ergo fidelis anima: <hi>Turbatus
est a furore oculus meus:</hi> quia discernendi
recte voluntatem non habui, per furorem, id est damnationis
sententiam, ipsam eligendi potentiam amisi
Vel etiam illius a furore oculus turbatur, quia tremendi
<pb n="0556D"/>
diem judicii, damnari metuens, intuetur. Cum
enim quod quisque gesserit, quia ibi sit receptus, considerat,
mentem quae hoc praevidet, malorum suorum
consciam, ipse judicii terror perturbat. Et quia ad
illud judicium venire non trepidat, nisi quem conscientia
de peccatis accusat, ideo adjungit: <hi>Inveteravi
inter omnes inimicos meos.</hi> Ac si diceret: Ideo
ad illud terribile examen deduci metuo, quia per consuetudinem
et perseverantiam pravorum operum,
non novum, sed veterem me peccatorem agnosco.
Cum enim sim inter inimicos meos, spiritus videlicet
malignos; quia eorum a me suggestiones non repuli
illis consentiens in tenebrarum operibus inveteravi
<pb n="0557A"/>
Id est in veteris hominis inobedientiam redii. Factus
sum comparabilis veteri vesti. Sicut enim vetus vestis
nec ornatum adjicit, nec frigus repellit; ita ego
nec frigus tentationis expellere valeo, nec proximorum
animas per doctrinae verbum adorno. Vel, inveteravi
habitans inter inimicos meos, inimicos scilicet
catholicae fidei et Christianae religionis.
</p>
          <p> <hi>
              <note>(Vers. 8.)</note> Discedite a me omnes, qui operamini iniquitatem:
quoniam exaudivit Dominus vocem fletus
mei.</hi> </p>
        </div3>
<div3>
          <head>8.</head>
          <p>
 <hi>Quae societas luci ad tenebras? Quae conventio
Christi ad Belial? Aut quae pars fidelis cum infideli? <note>(II Cor. VI, 15)</note>
          </hi>.
Sicut enim qui diabolum sequitur,
Sanctorum collegium affectu et opere aspernatur;
ita qui Deo perfecte adhaeserit, impiorum consortium
<pb n="0557B"/>
nequaquam admittit. Quia ergo inveteravi conversatus
inter inimicos meos, ne amplius aliquid vetustatis
in me appareat, ne inimicorum conversatio notam
mihi praevaricationis infigat; vos qui operamini
iniquitatem, qui culpas vestras confiteri negligitis,
qui in malis operibus impoenitentes perseveratis, hic
a me affectu discedite, hic vos a me operum dissimilitudine
elongate; ut quia a Deo receditis hic
animo, et in futuro etiam corpore a me discedatis.
Discedite, ut amplius non communicem operibus vestris
iniquis: <hi>Quoniam exaudivit Dominus vocem fletus
mei.</hi> Lavi pedes meos, quomodo inquinabo illos? <note>(Cant. V.)</note> 
 Vocem flebilem Dominus exaudivit; quia
ab omni inquinamento carnis et spiritus me mundavit.
Quomodo autem exauditus sit, ostendit:
</p>
          <p>
            <pb n="0557C"/> <hi>
              <note>(Vers. 9.)</note> Exaudivit Dominus deprecationem meam:
Dominus orationem meam suscepit.</hi> </p>
        </div3>
<div3>
          <head>9.</head>
          <p>
 <hi>Exaudivit Dominus deprecationem meam,</hi> peccata
dimittendo. <hi>Dominus orationem meam suscepit,</hi> perseverantiam
dando; quasi dicat: Non solum pro
peccatis meis flenti delictorum mihi indulgentiam contulit,
sed etiam ne eadem ulterius committerem, gratiae
suae ubertatem concessit. Dixerat superius: <hi>Discedite
a me omnes qui operamini iniquitatem.</hi> Sed quia
charitas non quaerit quae sua sunt <note>(I Cor. XIII)</note>; et hinc
vera esse ostenditur, cum ille diligitur qui adversatur,
ideo subjungit:
</p>
          <p> <hi>
              <note>(Vers. 10.)</note> Erubescant et conturbentur vehementer
omnes inimici mei: convertantur et erubescant valde
velociter.</hi> </p>
<pb n="0557D"/>
</div3>
<div3>
          <head>10. </head>
          <p>
Ille veraciter charitatem habet, qui et amicum
diligit in Deo, et inimicum diligit propter Deum. Hinc
namque per semetipsam Veritas dicit: <hi>Diligite inimicos
vestros, benefacite his qui oderunt vos <note>(Luc. VI,
27)</note>
          </hi>. Ne ergo surda aure praecepta transeat <emph>473</emph> 
Dominica, pro inimicis orat anima exaudita: <hi>Erubescant
et conturbentur.</hi> Ergo quia propter peccata
quae perpetraveram, erubui; erubescens vero ut ea
diluerem, in gemitu meo laboravi, exaudita veniam
impetravi. Et utinam meo exemplo erubescat quicunque
quod ad imaginem et similitudinem Dei sit
factus <note>(Gen. I)</note> intelligit, et qualiter illam peccando
foedavit, agnoscit. Si se circumspiciens, consideret
<pb n="0558A"/>
et decorem quem perdidit, et obscenitatem qua se
velut quodam teterrimo colore perfudit, de operum
suorum qualitate, nisi sit lapis, erubescit. Nobilis
anima si quas aliquando peccati notas admiserit, verecundiam
tamen a se funditus non repellit. Nam et
illud verum est apertae desperationis indicium, si verecundia
non sequitur peccatum. Unde sub Judaeae
specie contemnenti animae dicitur: <hi>Frons mulieris
meretricis facta est tibi, noluisti erubescere <note>(Jerem. III,
3)</note>
          </hi>. Qui enim neglecto Dei timore peccata peccatis
accumulat, profecto ut meretrix frontem obdurat.</p>
        </div3>
<div3>
          <head>11.</head>
          <p>
 Sed quia minus est de anteacta vita erubescere,
nisi quis etiam studeat ea quae admisit, poenitendo
corrigere, subjungit: <hi>Et conturbentur vehementer.</hi> 
Quisquis peccati sui modum considerans, sibi iratus,
<pb n="0558B"/>
contra seipsum graviter, quod egit puniendo, invehitur,
per compunctionis lacrymas vehementer conturbatur.
Quia vero per dolorem poenitentiae pervenitur
ad conversionem vitae, protinus additur: <hi>Convertantur.</hi> 
 Ille nimirum ad Deum convertitur, qui
tam cogitatus suos, quam etiam operationes ad Deum
semper dirigere conatur. Et quoniam tempus breve
est, et finis peccatorum mors est; ne quis putaret in
hominis esse potestate quando vias suas velit corrigere,
repetit: <hi>Erubescant,</hi> se peccasse, erubescant
conversionem distulisse. Et hoc faciant <hi>valde velociter.</hi> 
DIES <hi>enim Domini sicut fur in nocte ita veniet <note>(II
Petr. III, 10)</note>
          </hi>. Unde et Salomon; <hi>Ne tardes,</hi> inquit, <hi>converti ad Dominum, neque differas de die in diem <note>(Eccli. V, 8)</note>
          </hi>.
</p>
        </div3>
      </div1>

<div1>
        <head>PROOEMIUM IN SECUNDUM PSALMUM POENITENTIALEM.</head>

<pb n="0558C"/>
<p> <hi>Ipsi David intellectus.</hi> </p>
<p>Sicut supra jam diximus, per David, fidelis anima
accipitur, cui et nominis interpretatio, et operum
magnificentia convenienter aptantur. Fidelis ergo
anima, ea quae in hoc Psalmo dicuntur, intelligat, et
ab isto nunquam intellectu recedat. Intellectus vero
David in hoc psalmo est, ut nemo se ante fidem de
meritis suis, quae nulla sunt, efferat; nemo fide per
gratiam accepta, de peccati impunitate praesumat;
nemo bonum quod facit, sibi, sed gratiae Dei attribuat;
nemo per desidiae torporem in bona operatione
pigrescat. Videamus nunc quid dicat.
</p>
      </div1>

<div1>
        <head>EXPOSITIO PSALMI SECUNDI POENITENTIALIS.</head>

<pb n="0558D"/>
<p divs_removed="true"> <hi>
            <note>(Psal. XXXI.--Vers. 1.)</note> Beati, quorum remissae
sunt iniquitates, et quorum tecta sunt peccata.</hi> 

        </p>
        <div3 moved_from_p="true">
            <head>1.</head>
          <p>
 Quasi dicat: Cum omnes velint esse beati, diversi
de beatitudine diversa sentiunt; et desideriorum
suorum errorem sectantes, ad beatitudinis portum
per devia venire proponunt. Sed quidquid illi aestiment,
istud est ratum, istud est catholicum, <emph>474</emph> 
quod illi solum sunt beati, quorum remissae sunt
iniquitates originales per baptismum: <hi>et quorum tecta
sunt peccata</hi> actualia post baptismum commissa.
Si tegit infirmus vulnera, quomodo illi a medico
adhibetur medicina? Nonne si celare vulnus coeperit
<pb n="0559A"/>
latius extensum introrsum putrescit? Sic et peccatum,
nisi per confessionem detegatur, lethaliter in
intimis dilatatur. Et sicut vulnus non ostensum
etiam sanam carnem putredine inficit, ita peccatum
nisi confitendo reveletur, etiam si qua ibi sunt bona
corrumpit. Non enim accepta sunt Deo bona, quae malorum
admistione maculantur. Sed aliud est quod a
peccatore homine per obstinationem tegitur, aliud
quod miserante Deo per remissionem operitur. Tegit
medicus vulnus sanandum medicamine, tegit Deus
peccatum ea, quae multitudinem peccatorum operit <note>(I Petr. IV, 8)</note>,
charitate. Si quis ergo peccata sua
tecta esse desiderat, Deo ea per vocem confessionis
ostendat. Sunt tamen quaedam peccata, quae quandiu
in hac vita vivitur, etiam a perfectis viris aut vix,
<pb n="0559B"/>
aut nullatenus declinantur. Habent enim sancti viri
aliquid quod in hac vita operire debeant; quia omnino
est impossibile ut in locutione, aut etiam in
cogitatione nunquam delinquant. Student igitur viri
Dei oculorum linguaeque culpas tegere meritis vitae,
student pondere bonorum operum premere immoderata
verborum. Verum quomodo in electis est possibile
eorum transgressiones contegi, cum ab illo, cujus
oculis nuda et aperta sunt omnia, non possunt abscondi? <note>(Hebr. IV, 13)</note>.
Sed quia hoc quod tegitur,
inferius ponitur, et aliquid aliud superducitur, ut
quod est subter positum, tegatur; tegere peccata dicimus,
quae quasi subter ponentes abdicamus. Quibus
nimirum quasi tegmen superducimus, dum bonorum
operum nos indumento vestimus. Peccata itaque
<pb n="0559C"/>
tegimus, si bona facta malis actibus superponamus.</p>
        </div3>
<p> <hi>
            <note>(Vers. 2.)</note> Beatus vir, cui non imputavit Dominus
peccatum, nec est in spiritu ejus dolus.</hi> </p>
<div3>
          <head>2.</head>
          <p>
 Si nosmetipsos judicaremus, non utique judicaremur.
Si nobis peccata nostra imputaverimus, non
ea nobis imputat Deus <note>(I Cor. XI, 31)</note>. Si ea satisfaciendo
puniremus, nullum qui nos in futuro puniat,
inveniremus. Imputare sibi Adam peccatum suum
noluit, quando culpam suam in Creatorem refudit,
dicens: <hi>Mulier, quam dedisti mihi sociam, dedit mihi
de ligno, et comedi <note>(Gen. III, 12)</note>
          </hi>. Unde quia se confiteri
culpabilem renuit, mortiferae damnationis sententiam
ad posteros misit. Judicare autem seipsum
nemo poterit, nisi qui virilem animum ad vitia persequendum
assumit, sicut per eumdem prophetam
<pb n="0559D"/>
dicitur: <hi>Persequar inimicos meos, et comprehendam
illos, et non convertar donec deficiant <note>(Psal. XVII, 38)</note>
          </hi>.
Qui enim mollis est, et dissolutus in opere suo, frater
est opera sua dissipantis <note>(Prov. XIII, 9)</note>. Ideo
dixit: <hi>Beatus vir.</hi> Quasi dicat: Ad hoc opus nemo
assurgere praevalet, nisi qui sanctae fortitudinis vires
habet. Quid enim fortius, quam omnes animi sui motus
rationi subigere, omnia carnis desideria spiritus
virtute frenare, proprias voluntates abjicere, contemptis
visibilibus ea quae non videntur amare? Unde
et Salomon ait: <hi>Melior est patiens, viro forti; et qui
dominatur animo suo, expugnatore urbium (Prov. XVI,
<pb n="0560A"/>
32)</hi>.-- <hi>Nec est in spiritu ejus aolus.</hi> Illi quidem peccatum
non imputabitur, in cujus spiritu dolus mendacii
non invenitur: qui se justum esse non simulat,
qui ea etiam quae occulte deliquit, non celat. In spiritu
publicani ad templum ascendentis, <emph>475</emph> dolus
non fuit: quia dum illum quem occulta non transeunt,
placare voluit judicem, confiteri se non erubuit peccatorem.
Ait namque: <hi>Deus propitius esto mihi peccatori <note>(Luc. XVIII, 13)</note>
          </hi>.
Magis ergo justificatus descendit,
quam qui se de meritorum enumeratione jactabat.
Denique et justus in principio sermonis accusator
est sui <note>(Prov. XVIII, 17)</note>. In Pharisaei vero spiritu
dolus fuit, qui magis videri, quam esse justus optavit.
Dum ergo ea quae clamare debuerat, tacuit,
miser quod sibi tacendum esset, clamavit. Et per
<pb n="0560B"/>
superbiam, si qua in eo fuerant, minuit merita, qui
humiliari contemnens, adauxit peccata. Ft nos ergo
exemplo hujus publicani, praeoccupemus faciem hujus
judicis in confessione, et effundamus coram illo
corda nostra, levantes puras manus sine ira et disceptatione,
in habitu ordinato, cum verecundia et
sobrietate: ut qui omni tentationi patentes, manum
effugere non possumus judicis, per confessionem
mundati, clementiam experiamur misericordis <note>(I
Tim. II, 8, 9)</note>.
</p>
          <p> <hi>
              <note>(Vers. 3.)</note> Quoniam tacui, inveteraverunt ossa mea,
dum clamarem tota die.</hi> </p>
        </div3>
<div3>
          <head>3.</head>
          <p>
 Ille, in cujus spiritu dolus non est, beatus est:
e contrario ille, in cujus spiritu dolus est, infelix est.
Et hoc mihi experto credendum est: nam <hi>inveteraverunt
<pb n="0560C"/>
ossa mea, quoniam tacui, dum clamarem.</hi> Per
ossa nimirum virtutes accipimus, quia per eas animam,
sicut corpus per ossa, sustentamus. Quae
profecto inveterantur, quando a statu suae fortitudinis
infirmantur. Sicut enim morborum infestationes
corporis ossa debilitant, vitiorum importunae turbationes
animae virtutes infirmant. Ait ergo: <hi>Inveteraverunt
ossa mea.</hi> Ac si dicat: Virtutes et justitia, vel
ratio et intelligentia, ita in me debilitatae sunt, ut
nec per me quidem vitiis resistere, nec animam
aegram, et ad ima ruentem, virtutum valeam fortitudine
sustentare. Et quia per humilitatem confessionis
ad novum hominem pervenire nolui, per arrogantiae
jactantiam in veteris infirmitate permansi. Quare
antem inveteraverunt, causam aperit, cum ait: <hi>Quoniam
<pb n="0560D"/>
tacui, dum clamarem tota die.</hi> Gum clamare et
tacere inter se repugnent, quomodo potest fieri ut
aliquis taceat, et clamet? Sed ille tacet nimirum, et
clamat, qui peccata quidem sua silentio contegit, merita
vero per vocem magnificationis extollit. Aut
certe ille tacet, et clamat, qui peccata quidem praeterita
per confessionem non annuntiat, et per cor
impoenitens alia committere, accepta peccandi libertate,
non cessat. Nam quod peccatum clamor sit,
testatur Scriptura quae dicit: <hi>Clamor Sodomorum et
Gomorrhaeorum ascendit ad me <note>(Gen. XVIII, 20)</note>
          </hi>. Et
iterum: <hi>Descendam videre utrum clamorem qui venit
<pb n="0561A"/>
ad me, opere compleverint <note>(Ibid., 21)</note>
          </hi>. Peccatum quippe
cum voce, culpa est in actione: peccatum cum clamore,
est culpa cum libertate. <hi>Dum clamarem tota
die.</hi> Tota die clamat, qui pro omni bono opere quod
agit, laudari affectat; vel etiam tota die clamat, qui
publice peccare non trepidat.
</p>
          <p> <hi>
              <note>(Vers. 4.)</note> Quoniam die ac nocte gravata est super
me manus tua: conversus sum in aerumna mea, dum
configitur spina.</hi> </p>
        </div3>
<div3>
          <head>4.</head>
          <p>
 Sicut per noctem opera tenebrarum, ita per
diem, bonorum intelligimus lucem actionum. Qui ergo
peccare non desinit, et caeteris se praeferens, per
bona opera superbit, die ac nocte divinae potentiae
iram incurrit. Vel <hi>die ac nocte,</hi> id est in prosperitate
et adversitate. <hi>Gravata est super me manus tua.</hi> <emph>476</emph> 
<pb n="0561B"/>
Quia enim et in adversis succubui, et in prosperis
me nimis erexi, iram tuae potentiae super me provocavi. <hi>Conversus sum in aerumna mea, dum configitur
spina:</hi> 
 quoniam manus tua, quae superbos humiliat,
humiles exaltat, gravata est super me. Me enim superbum
depressit; quia non solum peccatum mihi dominari
permisit, sed etiam de qua nimis gloriabar,
justitiam mihi difficilem fecit. Ideo <hi>conversus sum in
aerumna mea.</hi> Qui enim de me praesumens, quasi divitem
me prius et nullius egentem credidi, postea ad
me rediens, quam sim miser et infelix agnovi. Et hoc
feci, <hi>dum configitur spina.</hi> Per spinam, omne peccatum
ideo accipitur, quia dum confert delectationem, quasi
pungendo lacerat mentem. Tunc autem poenitentis
anima ad lamentum ducitur, cum perpetrata nequitia
<pb n="0561C"/>
in memoria fixe retinetur. In alia translatione non
configi, sed confringi spina dicitur: quia nimirum
mens ad luctum vertitur, ut peccati compunctio poenitendo
frangatur. Quomodo autem sit conversus, ostendit,
dum subdit:
</p>
          <p> <hi>
              <note>(Vers. 5.)</note> Delictum meum cognitum tibi feci, et injustitiam
meam non abscondi.</hi> </p>
        </div3>
<div3>
          <head>5.</head>
          <p>
 Quamvis omnia sint nuda et aperta oculis tuis <note>(Hebr. IV, 13)</note>,
tamen quia ore confessio fit ad salutem <note>(Rom. X, 10)</note>,
feci tibi cognitum delictum, dicens illud
esse meum. Mihi enim, quia deliqui imputo, me solum
in operum meorum pravitate culpabilem clamo. Plus
est delictum cognitum facere, quam delictum manifestare.
Ille enim delictum cognitum facit, qui non solum
quod fecit annuntiat, sed etiam omnem peccati causam
<pb n="0561D"/>
et originem narrat. Qui non superficie tenus peccatum
loquitur, sed et quando, et ubi, et quomodo;
et si vel ignorantia, vel casu, vel studio deliquerit,
confitetur. <hi>Et injustitiam meam non abscondi.</hi> 
Nullum in corde meo dolositatis scrupulum
retinui: injustum esse quidquid a me habeo
intimavi. Omne enim datum optimum, et omne donum
perfectum desursum est. <hi>Delictum meum cognitum
tibi feci, et injustitiam meam non abscondi <note>(Jac.
I, 17)</note>
          </hi>. Non solum quod deliqui, quae mihi facienda
fuerant bona praetereundo aperui; sed quidquid commisi,
quae praetereunda fuerant mala faciendo narravi.
</p>
          <p> <hi>
              <note>(Vers. 6.)</note> Dixi, Confitebor adversum me injustitiam
<pb n="0562A"/>
meam Domino; et tu remisisti impietatem peccati mei.</hi> </p>
        </div3>
<div3>
          <head>6.</head>
          <p>
 Quod delictum meum cognitum tibi feci, quod
injustitias meas non abscondi, non fuit ex necessitate,
vel alicujus levitatis occasione, sed ex poenitendi et
confitendi praemeditatione. Nam <hi>Dixi,</hi> id est in corde
meo statui: <hi>Confitebor adversum me injustitiam meam
Domino.</hi> Adversum se confitetur, qui omnino confitetur
quod aperit. Qui in peccati confessione sibi non parcit;
quidquid peccavit, non Deo imputat, non Deo
annotat, non fortunae attribuit, non diabolo, non
constellationi ascribit. In eo autem evasurum se
credit, si sibi iratus se sine moderatione accusat. <hi>Et
tu remisisti impietatem peccati mei.</hi> Attende quantae
sit indulgentiae vitalis velocitas, quanta misericordiae
Dei commendatio, ut confitentis desiderium comitetur
<pb n="0562B"/>
venia, antequam ad cruciatum perveniat
poenitentia; ante remissio ad cor perveniat, quam
confessio in vocem erumpat. <hi>Tu remisisti impietatem
peccati mei.</hi> Tu qui solus parcis, qui solus peccata
dimittis: quis enim potest dimittere peccata, nisi solus
Deus? <hi>
            <note>(Luc. IV, 21.)</note> remisisti impietatem peccati
mei;</hi> projecisti post tergum tuum omnia peccata
mea <note>(Is. XXXVIII, 17)</note>. <emph>477</emph> Non solum peccatum
remisisti, sed etiam ipsam impietatem, pravae scilicet
operationis intentionem; ut jam nulla in corde meo
malitiae radix remaneat, ex qua pestiferae actionis de
caetero germen succrescat.
</p>
          <p> <hi>
              <note>(Vers. 7.)</note> Pro hac orabit ad te omnis sanctus in tempore
opportuno.</hi> </p>
        </div3>
<div3>
          <head>7.</head>
          <p>
 Scriptum est, quia <hi>nemo sine peccato, neque infans
<pb n="0562C"/>
cujus est unius diei vita super terram <note>(Job. XIV,
41, sec. LXX)</note>
          </hi>. Et iterum Job testatur, quia <hi>coeli non
sunt mundi in conspectu ejus, et in angelis suis reperit
pravitatem <note>(Job. XV, 15; IV, 18)</note>
          </hi>. Quanto ergo electus
quisque majori sanctitate praeeminet, tanto magis de
his, sine quibus haec vita non ducitur, venialibus peccatis
dolet. Quis autem sanctior Paulo, qui cum delectaretur
Lege Dei secundum interiorem hominem,
et aliam Legem in membris suis, Legi mentis suae
videret repugnantem, miserum se exclamans commemorat,
et de se diffidens, de corpore mortis illius
per Dei gratiam liberari exspectat? <note>(Rom. VII.)</note> Idem
nihil sibi conscius fuerat, sed nequaquam in hoc se
justificatum credebat <note>(I Cor. IV, 4)</note>. Sancti etenim
viri licet magnis jam virtutibus polleant, habent tamen
<pb n="0562D"/>
adhuc de culpae obscuritate quod feriant. Et licet
magna jam vitae claritate luceant, aliquas tamen
peccati nebulas, velut quasdam noctis reliquias, nolentes
trahunt. Quod divinae profecto pietatis dispensatione
agitur, ut qui ascensiones in corde suo disposuit,
ad humilitatis celsitudinem sua melius infirmitate
sublevetur <note>(Psalm. LXXXIII, 6)</note>: quatenus unde
parva reprehensibilia humiliter patitur, inde verius
in justitiae virtute roboretur; et eo se in virtutis culmine
erectus minimum sentiat, quo suis viribus etiam
parva quae eum impediunt, non expugnat. Orat ergo
pro remissione peccati omnis sanctus: quia sine
peccati macula solus invenitur homo Jesus Christus.
Denique de ipso solo legimus, quod non haberet
<pb n="0563A"/>
quotidie necessitatem, quemadmodum sacerdotes,
prius pro suis delictis hostiam offerre, deinde pro
populi <note>(Heb. VII, 27)</note>.</p>
        </div3>
<div3>
          <head>8.</head>
          <p>
 Verum ne aliquid intelligas transitorium appeti
in oratione sanctorum, adjungitur, <hi>Ad te.</hi> Electi
etenim Dei orantes ut ad Deum perveniant, infirmitatis
suae incessanter excessus deplorant: quia et inde
refectionis intimae dulcedinem sentiunt, unde vim
suavissimi amoris per lacrymas emittunt. <hi>In tempore
opportuno.</hi> Ecce <hi>nunc tempus acceptabile, ecce nunc
dies salutis,</hi> dicit apostolus <note>(II Cor. VI, 22)</note>. Tempus
opportunum, tempus gratiae, dies remissionis, plenitudo
temporis <note>(Ephes. II, 4)</note>: in quo <hi>propter nimiam
charitatem suam qua dilexit nos Deus, misit filium
suum factum ex muliere, factum sub Lege: ut eos
<pb n="0563B"/>
qui sub Lege erant, redimeret, ut adoptionem filiorum
reciperemus <note>(Gal. IV, 5)</note>
          </hi>. Sed quid est, quod dicit: <hi>In tempore opportuno?</hi> 
 Nunquid et ante adventum
Christi non exstiterunt Sancti, qui orarent pro hac
sua et populi ignorantia? Fuerunt plane; sed quia
ipsum in carne venturum exspectabant, eumque solum
Salvatorem suum esse sciebant, per ejus nimirum
fidem salvati sunt. Jamque illud tempus opportunum
in corde susceperant; quia ad ipsum toto cordis desiderio
nihil haesitantes suspirabant.
</p>
          <p> <hi>
              <note>(Vers. 8.)</note> Verum tamen in diluvio aquarum multarum,
ad eum non approximabunt.</hi> </p>
        </div3>
<div3>
          <head>9.</head>
          <p>
 <hi>Aqua profunda, verba ex ore viri <note>(Prov. XVIII, 4)</note>
          </hi>.
Et de haereticorum adinventionibus scriptum est: <hi>Aquae
furtivae dulciores sunt <note>(Prov. IX, 17)</note>
          </hi>. Per aquarum
ergo diluvium, multiplicitatem intelligimus doctrinarum.
<pb n="0563C"/>
A quibus nimirum Paulus non prohibet, dicens: <hi>Doctrinis variis</hi> 
 <emph>478</emph> <hi>et peregrinis nolite abduci <note>(Hebr. XIII, 9)</note>
          </hi>.
Quisquis enim haereticas et profanas
novitates susceperit, longe a veritate abducitur. Et
eo ad littus misericordiae Dei non approximat, quo
inanium garrulitatum fluctibus raptus, in procellosam
se disputationum caliginem omnes recipiens ineptias
jactat. Illis ergo tempus opportunum non est, qui de
sua stulta sapientia inflati, unde Deum placare debuerant,
inde eum magis per vanarum assertionum blasphemiam
irritant. Et excusando excusationes in
peccatis, ut ad Deum veniant non inveniunt remedium,
quem per compendium confessionis possent
habere placatam.
</p>
          <p>
            <pb n="0563D"/> <hi>
              <note>(Vers. 9.)</note> Tu es refugium meum a tribulatione quae
circumdedit me: exsultatio mea, erue me a circumdantibus
me.</hi> </p>
        </div3>
<div3>
          <head>10.</head>
          <p>
 Quasi dicat: Illi in diluvio aquarum, id est in
multiplicitate doctrinarum et excusationum, ad te
non approximabunt; sed ego, qui delictum meum
cognitum tibi feci, qui injustitias meas non abscondi,
qui a fidei unitate non exorbito, qui de me diffidens,
de multitudine miserationum tuarum praesumo, ad
te per humilitatem confessionis approximo. Nam <hi>tu
es refugium meum.</hi> Maledictus <hi>homo qui spem suam
vonit in homine <note>(Jer. XVII, 5)</note>
          </hi>; et benedictus homo
qui confidit in Domino. Impugnant me carnis illecebrae,
<pb n="0564A"/>
circumveniunt ignominiosae passiones,
perturbant inordinati desideriorum tumultus; sed eo
tutius omnia despicio, quo de me vilia sentiens,
in solo virtutis tuae munimine confido. <hi>Exsultatio
mea, erue me.</hi> In divinae contemplationis claritate
electorum mentes quanto graviores rerum temporalium
tumultus tolerant, tanto in meditatione
secuturae in perpetuum felicitatis suavius exsultant.
Et cum coeperint eis mundanae perversitatis inaequalitates
amarescere, tunc primum possunt internae
quietis suavitatem sentire. Et quia nihil
de saeculo, nisi tristitiae fructus colligunt, Deum
solummodo suum esse gaudium ducunt. Caeterum
quoniam secundum Apostolum, <hi>Omnes qui volunt pie
vivere in Christo, persecutionem patiuntur (II Tim. III,
<pb n="0564B"/>
12)</hi>; ideo subjungitur: <hi>Erue me a circumdantibus me.</hi> 
Sancta etenim anima divini amoris spiculis vulnerata,
cum anhelare in Deum coeperit, cum ad supernam
se patriam per desiderium extendit, ad tentationem
ei vertitur quidquid in hoc saeculo amicum antea
blandumque putabatur; quia qui peccantem amare
consueverant, recte viventem crudeliter impugnant.
Voluptates nihilominus pristinae ad memoriam
redeunt, et resistentem sibi gravi aperti certaminis
perturbatione affligunt. Orat ergo, ut in his
omnibus liberationis praesidium a Deo habeat, metuens
ne ipso fatigationis suae taedio devicta succumbat.
</p>
          <p> <hi>
              <note>(Vers. 10.)</note> Intellectum tibi dabo, et instruam te:
in via hac qua gradieris, firmabo super te oculos
<pb n="0564C"/>
meos.</hi> </p>
        </div3>
<div3>
          <head>11.</head>
          <p>
 Pendent inferiora ex superioribus. Dixerat
enim propheta superius: <hi>Remisisti impietatem peccati
mei:</hi> nunc vero ipsius propitiationis divinae verba
interserit, in quibus significat, non solum de praeteritis
adeptum veniam, sed etiam de futuris peccatis
divinitus sibi provisam esse cautelam, dicens: <hi>Intellectum
tibi dabo, et instruam te.</hi> Homo <hi>cum in honore
esset, non intellexit; comparatus est jumentis
insipientibus, et similis factus est illis <note>(Psal. XLVIII,
21)</note>
          </hi>. Qui naturae rationalis dignitatem contra auctoris
nostri praecepta superbiendo perdidimus, per infusam
cordibus nostris Spiritus sancti gratiam, quam in
nobis peccatum obscuraverat, intelligentiae lucem
<pb n="0564D"/>
confessionis humiliatione revocamus. Cum enim ad
secretarium cordis <emph>479</emph> accedimus, et quam districtus
judex futurus sit, qui nunc est patiens et longanimis,
consideramus; cum ad intuenda Sanctorum
praemia, et iniquorum damnationem oculos mentis
attollimus; cum de futuris incerti, ne labamur metuimus;
et ea quae male egimus, flendo punimus;
tunc nimirum salutari a Deo intellectu accepto,
de cordis nostri habitaculo ignorantiae tenebras effugamus.
Sed quia minus est recte intelligere,
nisi studeat quis recte intellecta morum honestate
complere, adjungitur: <hi>Et instruam te.</hi> Non te permittam
perfunctorie voluntatis meae arcana cognoscere;
sed et hoc tibi conferam, ut etiam bonum
<pb n="0565A"/>
quod intellexeris, peragas; et qualiter id agendum
sit, cauta consideratione discernas. Sunt namque
nonnulli, qui recte quidem offerunt, sed
recte dividere non sciunt, quia bonum quodlibet
recta intentione incipiunt, sed habere in eodem
bono opere discretionis virtutem postponunt. Hi
nimirum quod bene inchoant, malo plerumque
fine consummant; quia inde reatum incurrunt
criminis, unde fructum habere potuerunt virtutis.</p>
        </div3>
<div3>
          <head>12.</head>
          <p>
 Quia vero nihil est bonum quod incipimus, nisi
perseveranti illud fine compleamus, recte subditur: <hi>In via hac qua gradieris, firmabo super te oculos
meos.</hi> 
 Quandiu hic vivimus, in via sumus, qua
ad patriam tendimus. Maligni autem spiritus iter
<pb n="0565B"/>
nostrum quasi quidam latrunculi custodiunt, et operi
nostro insidiantes, deceptionis suae ubique laqueos
tendunt. Facile ergo inter laqueos ambulantes
labimur, nisi sapientiae Dei ducatu gubernemur. In
hac vero via ille non graditur, qui temporalium rerum
vel copiam cupiens, vel inopiam metuens, a
rectae operationis studio revocatur. Sed quoniam
is qui spiritu Dei operatur, non desidia corrumpitur,
non timore repellitur, non labore lassatur, non incongrue
subjungitur: <hi>Qua gradieris;</hi> quia nimirum
semper de virtute in virtutem graditur, qui a sanctae
operationis studio nulla antiqui hostis calliditate superatur.
Super eum ergo qui in hac via graditur,
Deus oculos suos firmat; quia quicunque a boni
propositi intentione non deficit, respectus ab eo divinae
<pb n="0565C"/>
misericordiae nunquam recedit; quatenus eum
semper in omnibus adjutorem habeat, ad quem indeficientis
amoris desiderio incessanter anhelat. Unde
et alibi per eumdem prophetam scriptum est: <hi>Oculi Domini super justos 
 <note>(Psal. XXXIII, 16)</note>
          </hi>.
</p>
          <p> <hi>
              <note>(Vers. 11.)</note> Nolite fieri sicut equus et mulus: quibus
non est intellectus.</hi> </p>
        </div3>
<div3>
          <head>13.</head>
          <p>
 Sancti viri cum mala sua superant, cum ad
superna intuenda bonorum operum perfectionibus
volant, nihil esse quod faciunt deputant, nisi etiam
alios ab errore compescant. Scriptum enim est: <hi>Charitas
non quaerit quae sua sunt <note>(I Cor. XIII, 5)</note>
          </hi>. Sollicitae
ergo discretionis inspectione in secretis cordium
ipsam matrem virtutum charitatem exquirunt, quam
<pb n="0565D"/>
profecto se non habere comperiunt, nisi omnibus
etiam inimicis eadem velint tribui, quae sibi optant
impendi. Unde sancta anima quae per confessionis
vocem peccata sibi dimissa non dubitat, et ipsius
promissionis divinae oraculo roborata, in eo quod
superest viae hostium insidias incurrere non formidat,
ad proximos alloquendos convertitur, et ne ipsi
ab hac immensitate pietatis Dei inveniantur exsortes,
hortatur, dicens: <hi>Nolite fieri sicut equus et mulus.</hi> 
Ac si dicat: Quoniam quidem ad naturae vestrae
statum pietas divina vos revocat, et similitudinis
suae imaginem quam inobedientia destruxerat, benignitas
Salvatoris nostri <emph>480</emph> in vobis reformat; nolite
<pb n="0566A"/>
divitias bonitatis Dei contemnere, nolite sicut
equus alienum sessorem indifferenter portare. Equus
enim sicut dominum suum ad portandum recipit,
ita etiam sine discretione alios, qui volunt ascendere,
sessores admittit. Qui ergo, timore Dei postposito,
qui Dominus omnium est, diabolicae se potestati subjecerit,
et animam quae sedes sapientiae esse debuerat,
fallacis domini ditioni mancipaverit, sine intellectu
procul dubio sicut equus existit. Mulus vero sicut
onus domini sustinet, ita se cuilibet extraneo onerabilem
praebet. Quisquis itaque Domini illius, cujus
jugum suave, et cujus onus leve <note>(Matth. XI, 30)</note>,
praecepta rejiciens, gravissimas peccatorum sarcinas
ferre non recusaverit, irrationabilem se profecto sicut
mulum ostendit.
</p>
          <p>
            <pb n="0566B"/> <hi>
              <note>(Vers. 12.)</note> In camo et freno maxillas eorum constringe,
qui non approximant ad te.</hi> </p>
        </div3>
<div3>
          <head>14.</head>
          <p>
 Plerumque qui praecepta Dei aure cordis audire
renuunt, persecutionum verberibus admonentur,
ut ad virtutis amorem poenarum dolores pertrahant,
quos aeternae vitae praemia non invitant. De quibus
nimirum scriptum est: <hi>Sola vexatio intellectum dabit
auditui <note>(Isai. XXVIII, 19)</note>
          </hi>. Saepe etenim amator praesentis
saeculi ita ab eodem, quem diligit, mundo
despicitur et impugnatur; ut cum eo nequaquam currere
valeat, sed fractus adversitate torpescat. Quod
divinae profecto dispensatione miserationis agitur:
 quia in hoc mundo despectus, tanto celerius trahitur
ad Deum, quanto nihil habet in saeculo ubi delectetur.
Orat igitur fidelis anima, ut lubricos peccantium
<pb n="0566C"/>
cursus mundana adversitate virtus divina
coerceat: quatenus erroris sui desideria sequi non
valeant; et hoc modo ad se reversi, saltem ex difficultate
et impotentia peccandi resipiscant. Possumus
quoque per camum et frenum verba divinae Legis
accipere: quae quia peccantibus aliquando graviter
minantur de poena, aliquando suaviter blandiuntur
de venia, dum in ora fidelium veniunt, vagos eorum
gressus more freni et cami reflectunt. Maxillas constringunt,
quia vocem jactantiae comprimunt; dum
qui ex vitio superbiae solebant jactare merita, per
humilitatis virtutem discunt confiteri peccata. Quare
autem tantopere parvorum hominum etiam invitam
conversionem exoptet, ostendit cum subdit:
</p>
          <p> <hi>
              <note>(Vers. 13.)</note> Multa flagella peccatoris; sperantem
<pb n="0566D"/>
autem in Domino misericordia circumdabit.</hi> </p>
        </div3>
<div3>
          <head>15.</head>
          <p>
 Qui enim per superbiam erectus contra Conditorem
peccata augere non desierit, et hic curarum
adversantium flagellis affligitur, et in futuro duplici
nihilominus contritione conteretur <note>(Jerem. XVII)</note>.
Cui si ad iniquitatis suae cumulum peccanti contigerit
exterius proficere, hoc ipsum sibi est divinae animadversionis
flagella tolerare: quia modo in conspectu
Dei eo ipso interius dejicitur, quo falsa gloria in
conspectu hominum exterius elevatur. Et illi sua in
poenam vertitur culpa: quia hoc ipsum fuit vere intus
cadere, quod foras ostenditur profecisse. Haec
quidem praedicta inconfidentes inveniunt: <hi>Sperantem
<pb n="0567A"/>
autem in Domino misericordia circumdabit <note>(Rom. VIII,
28)</note>
          </hi>. Diligentibus enim Deum, omnia cooperantur in
bonum. Qui in amore coelestium fixus, saeculum perfecte
despexerit, nulli omnino vanitati succumbit,
nulla hunc adversitas dejicit; nulla prosperitate corrumpitur;
flagellis proficit: quippe qui ea aut quae
perpetravit peccata obliterat, aut quae perpetrare poterat,
futura devitat. Et sibi omnia fore <emph>481</emph> existimat
prospera, quae a dilectoribus mundi putantur
adversa.
</p>
          <p> <hi>
              <note>(Vers. 14.)</note> Laetamini in Domino, et exsultate justi;
et gloriamini omnes recti corde.</hi> </p>
        </div3>
<div3>
          <head>16.</head>
          <p>
 Quasi diceret: Quandoquidem sperantes in Domino
misericordiae divinae clypeo muniuntur, <hi>Laetamini
in Domino, et exsultate justi <note>(Isa. XLVIII, 2)</note>
          </hi>.
<pb n="0567B"/>
Non est impiis gaudere, dicit Dominus: quia qui
terrenarum rerum amore vincitur, in Deo nullatenus
delectatur. Et quanto quis ad temporalia acriore cura
exarserit, tanto magis ab aeternis damnabili torpore
frigescit. Justis ergo solummodo ut in Domino
laetentur dicitur: quia qui Deum toto corde non diligunt,
in eo laetari, quandiu saecularibus delectantur,
non possunt. Scriptum est enim: <hi>Quicunque
amicus hujus saeculi esse voluerit, inimicus Dei constituitur <note>(Jacob. IV, 4)</note>
          </hi>.
Neque enim possumus hic gaudere
cum saeculo, et illic regnare cum Christo. Sed
justi tantum in Domino exsultant; quia ita extra
mundum sunt facti, ut nec prosperari in mundo cupiant,
nec adversa pati nullo tacti praesentium amore
pertimescant. Et notandum, quia non solum <hi>laetamini</hi> 
<pb n="0567C"/>
dixit, sed etiam <hi>et exsultate</hi> adjecit: ut intelligas,
eos non posse tristari in corpore, quibus divinae claritas
miserationis fulget in mente. <hi>Et gloriamini omnes
recti corde.</hi> Illi quidem qui habent cor ad terrena
distortum, non gloriantur in Domino: quia spem
suam posuerunt in mundo. Vos autem qui cor vestrum
secundum Dei voluntatem dirigitis, in spe beatitudinis
aeternae gloriari debetis: <hi>ut qui gloriatur, in
Domino glorietur <note>(II Cor. X, 18)</note>
          </hi>. Illa namque sine
dubio est vera gloria, quam nullius moestitiae obtenebrat
poena.
</p>
        </div3>
      </div1>

<div1>
        <head>PROOEMIUM. IN TERTIUM PSALMUM POENITENTIALEM.</head>
<p> <hi>Psalmus David in rememorationem de Sabbato.</hi> </p>
<p>Sabbatum requies interpretatur. Sabbatum humanum
<pb n="0567D"/>
genus in primo parente habuit, qui quandiu in
Conditoris sui obedientia perstitit, in suavissimo contemplationis
divinae lecto requievit. In paradiso
namque primus homo deliciis potitus, sicut nullam
in anima poterat sentire esuriem, ita etiam omnem
quae ex carne nascitur, ignorabat passionem. At postquam
divini colloquii peccando familiaritatem perdidit,
mortis legibus succumbens, requiem felicitatis
aeternae amisit; et in procellosos mundanae instabilitatis
corruit fluctus, quia statum rectitudinis servare
contempsit. Fidelis ergo anima requiem in primo
homine perditam ad memoriam revocans, et
futurum nihilominus vitae aeternae Sabbatum spiritus
agilitate contemplans, ab omni spiritus et carnis optat
<pb n="0568A"/>
corruptione eripi, et ad futuram indeficientis beatitudinis
requiem, consummato hujus vitae termino,
orat sine cunctatione perduci. Ait ergo:
</p>
      </div1>

<div1>
        <head>EXPLANATIO TERTII PSALMI POENITENTIALIS.</head>
<p divs_removed="true"> <hi>
            <note>(Psal. XXXVII.--Vers. 1.)</note> Domine, ne in furore
tuo arguas me, neque in ira tua corripias me.</hi> 

        </p>
        <div3 moved_from_p="true">
            <head>1.</head>
          <p>
 Quasi dicat: Scio futurum esse, ut post hujus
vitae exitum alii flammis expientur purgatoriis, alii
sententiam aeternae subeant damnationis. Sed quia
illum transitorium ignem omni tribulatione praesenti <emph>482</emph> 
 aestimo intolerabiliorem, non solum in furore
aeternae damnationis opto non argui, sed etiam in ira
transeuntis timeo correptionis purgari. Tu ergo, Domine,
cui in spiritu meo servio, quem omnium Salvatorem
<pb n="0568B"/>
esse cognosco, ne arguas me in furore
damnationis perpetuae, neque corripias me in ira expurgantis
vindictae. De furore et ira, quia sufficienter
in superioribus exposuimus <note>(In psal. VIII)</note>,
iterum tractare superfluum putamus, ne eadem repetentes,
legentibus fastidium generemus. Quare autem
non debeat in ira corripi, et in furore damnari,
subjungit cum ait:</p>
        </div3>
<p> <hi>
            <note>(Vers. 2.)</note> Quoniam sagittae tuae infixae sunt mihi;
et confirmasti super me manum tuam.</hi> </p>
<div3>
          <head>2.</head>
          <p>
 Quanto quisque plus coeperit quod amisit intelligere,
tanto plus incipit corruptionis suae sententiam,
quam subivit, lugere. Fidelis ergo anima perpendens
quod perdidit, considerans quod invenit,
<pb n="0568C"/>
videns se a paradisi gaudiis venisse ad miserias vitae
praesentis, a societate angelorum transisse ad curas
necessitatum; pensat quod subjacet periculis, quae
peccando gloriam perdidit aeternae incorruptionis.
Novit etiam quia mortem nulla possit ratione evadere
quae posset, si non peccasset, semper vixisse.
Has ergo sibi sagittas infixas esse conqueritur: quia
jam nobis est naturaliter inditum, quod primo homini
fuit pro culpae vindicta illatum. Mortalitas et passibilitas
sunt sagittae quae nimirum nobis infixae sunt;
quia quandiu in praesenti saeculo vivimus, ab eis
liberari aliqua ratione nequimus. Dicat ergo fidelis
anima: Quandoquidem pro originali commisso mortalis
effectus, magnam hujus saeculi miseriam sustineo,
pro me autem poenitentiam ago; tu qui visitabis
<pb n="0568D"/>
iniquitates in virga, ne impleas amaritudinibus
universa; sed cum in hoc saeculo peccati poenam
lugeam, saltem in futuro districtae animadversionis
terrorem evadam. Quod ut facere debeas, <hi>confirmasti
super me manum tuam.</hi> Sicut studiosus magister
frequenter verbere puerum corripit, ita a me tuae
vindictae manus nunquam recedit. Per manum Domini,
quam super se asserit confirmatam, miseriarum
frequentiam et assiduitatem intellige. Quam
ideo memorat, ut tanto facilius in futuro acquiratur
venia, quanto major hic fuit irrogata vindicta. Possumus
etiam per sagittas verba Dei intelligere, quae
corda quidem nostra transfodiunt, cum nobis altius
infixa, amoris Dei nos vulnere compungunt. Quomodo
<pb n="0569A"/>
autem sit continua haec poena quam patitur, ostendit,
dicens:
</p>
          <p> <hi>
              <note>(Vers. 3.)</note> Non est sanitas in carne mea a facie
irae tuae; non est pax ossibus meis a facie peccatorum
meorum.</hi> </p>
        </div3>
<div3>
          <head>3.</head>
          <p>
 Caro humana, ex quo maledictionis promeruit
sententiam, portare non destitit peccati continuam
poenam. Et quia nos ejus incessanter infirmitas debilitat,
irae Dei faciem nobis indesinenter repraesentat.
Portamus namque corpus mortale, doloribus
obnoxium, indigentiis impeditum: quod nimirum
tentationes sollicitant, sollicitudines angustant, angustiae
conterunt, contritiones affligunt; quodque
etiam si aliquando videatur esse validum, ipsa sua
valetudine magis invenitur infirmum. Quid enim infirmius
<pb n="0569B"/>
quam assidue fame tabescere, difficultate
somni languere, frigore dissolvi, aestu torreri? Quae
autem sanitas esse poterit, ubi tot malorum multitudo
concurrit? Dicat ergo fidelis anima: <hi>Non est
sanitas in carne mea.</hi> Ut videlicet corpus infirmum
esse sentiat, quod tam facile passionum inaequalitas
permutat. Ne autem intelligas propter peccati poenam
non infirmari in mente, <emph>483</emph> quia dixerat sibi
non esse sanitatem in carne, subjungit: <hi>Non est pax
ossibus meis a facie peccatorum meorum <note>(Psal. I et
Psal. II)</note>
          </hi>. Sicut jam dictum est, per ossa virtutes accipimus,
quia sine eis nullum in anima robur habemus.
Omnes autem virtutes in conspectu Dei vicaria
ope se sublevant, nec virtutes verae sunt, si a se invicem
aliqua diversitate discordant. Una enim virtus
<pb n="0569C"/>
sine altera, aut omnino nulla est, aut minima. Si
enim aut castitatem humilitas deserat, vel humilitatem
castitas derelinquat, cum Deus detestetur tam
superbiam, quam immunditiam, quomodo oculis ejus
accepta erit castitas elata, vel humilitas immunda?
Non enim bona accepta sunt Deo, quae malorum admistione
maculantur; quia <hi>modicum fermentum totam
massam corrumpit <note>(I Cor. V, 6)</note>
          </hi>; et qui in uno offendit,
multa bona perdit; et qui sine humilitate virtutes
congregat, quasi in ventum pulverem portat.
Quia ergo virtutes animae aut vitiis impugnantur,
aut plerumque elatione deprimuntur, recte nunc dicitur: <hi>Non est pax ossibus meis a facie peccatorum
meorum;</hi> 
 quotidieque peccatorum poenam patior,
quam in ipsa peccatorum facie contemplor. Et quia
<pb n="0569D"/>
sentio poenam, recogito culpam. Vel: <hi>Non est pax
ossibus meis a facie peccatorum meorum;</hi> quia videlicet
nullam anima mea potest habere requiem,
donec aliquam peccati in se habeat recordationem.
</p>
          <p> <hi>
              <note>(Vers. 4.)</note> Quoniam iniquitates meae supergressae
sunt caput meum; et sicut onus grave gravatae sunt
super me.</hi> </p>
        </div3>
<div3>
          <head>4.</head>
          <p>
 Quasi dicat: Non est mirum si non est pax ossibus
meis; nam iniquitates meae gravatae sunt super
me sicut onus grave. Iniquitas in talento plumbi sedet <note>(Zac. V, 7)</note>.
Plerumque anima amoris Dei desiderio
accenditur, adeo ut etiam ad summa ambienda
sustolli videatur; sed quia gravi peccatorum pondere
premitur, eo citius ad ima labitur, quo admissorum
<pb n="0570A"/>
conscientia interius gravatur. Et quidem
ascendere ad Deum ea qua potest virtute nititur, sed
ipso suo conamine lassata, relabi compellitur. Causam
vero tantae gravitatis praemisit, cum ait: <hi>Quoniam iniquitates meae supergressae sunt caput
meum.</hi> 
 Nisi enim iniquitates principale cordis mei
superando transcenderent, nequaquam tanta me pravorum
operum depressione gravarent. Sancti namque
viri, si quando in mente tentationes tolerant,
illicitum cordis appetitum magna virtutis dominatione
refrenant: ne si in aliquo lapsu tentatori consentiant,
non jam cogitationum suarum, sed servi
crudelium dominorum existant. Cum enim diabolicis
anima subesse suasionibus coeperit, quanto se hosti
callido crebrius subjicit, tanto eum sibi intolerabiliorem
<pb n="0570B"/>
facit; ut ei jam in nullo resistere valeat, qui
in uno sui oblita assensum praestat. Solerter itaque
vigilandum est, ut cum pulsare mentem culpa inchoat,
peractam culpam quis finis sequitur, attendat;
ne si malae suasionis blandimenta non perspiciat,
in nequissimae tenebras perpetrationis nesciens
ruat.
</p>
          <p> <hi>
              <note>(Vers. 5.)</note> Putruerunt et corruptae sunt cicatrices
meae, a facie insipientiae meae.</hi> </p>
        </div3>
<div3>
          <head>5.</head>
          <p>
 Fidelis anima quae in seipsam, sibi non parcens,
vehitur, deteriora adhuc de se quam prius dixerat,
confitetur, dicens: <hi>Putruerunt et corruptae sunt cicatrices
meae.</hi> Super curatum vulnus cicatrix obducitur,
dum signum praeteritae plagae in resarcita cute monstratur.
Quae nimirum cicatrix necessario corrumpitur,
<pb n="0570C"/>
si caro sanata iterum vulneratur. Ubi quanto
magis extenditur inaequalitas corporis, tanto difficilius
ostenditur efficacia curationis. <emph>484</emph> Sed quid
per vulnus, nisi peccatum exprimitur? Quid vero per
cicatricem, nisi poenitentiae actio designatur? Qui
enim per poenitentiae lamenta peccatum corripit,
quasi cicatricem vulneri superducit. Quod si dimissae
nequitiae mentem iterum ad delectationem pertrahunt,
superductae vulneri cicatrices putrescunt.
Cicatrices namque putrescere, est sanata jam peccatorum
vulnera rursum in tentationem serpere, atque
de eorum iteratione delectationem sentire. Cicatrices
computrescere, est ex peccatorum suggestionibus
post superductam cutem poenitentiae, dolorem
iterum culpae in occulto cordis per putridas
<pb n="0570D"/>
cogitationes perpeti, et tandem per opus miserum
quasi effuso foetore corrumpi. Quare autem hoc sibi
contigit, ostendit cum ait: <hi>A facie insipientiae meae.</hi> 
Sicut summa prudentia est aliquem post acceptam
poenitentiam sollicitae sibi circumspectionis studio
in posterum prospicere, ita miserabilis insipientiae
est in istius vitae ambiguo quasi accepta securitate
dormire. Per insipientiam ergo negligentiae, vulnus
jam sanatum computruit; quia dum per studium
vigilantiae mens ingrata sibi in posterum providere
noluerit, miserabilius ea quae prius abdicaverat,
mala committit.
</p>
          <p> <hi>
              <note>(Vers. 6.)</note> Miser factus sum, et curvatus sum usque
in finem; tota die contristatus ingrediebar.</hi> </p>
<pb n="0571A"/>
</div3>
<div3>
          <head>6. </head>
          <p>
Tanto unaquaeque anima fit pretiosior ante
oculos Dei, quanto fuerit despectior ante oculos
suos. Quid autem infelicius, quam infelicitatem
suam non cognoscere, et inter ipsa vitae discrimina
nullum infirmitatis dolorem sentire? Sicut enim
phrenetici mentis alienationem tolerant, cum se non
solum nihil pati, sed etiam incolumes putent; ita qui
mortali carne circumdatus, aerumnas praesentis vitae
non senserit, a virtute sapientiae alienus existit. Innumerabiles
namque humanae dejectionis miseriae,
sicut corda justorum gravi tristitiae dolore convulnerant,
ita iniquorum mentes ipsa sua importunitate
delectant. Cum enim omni vanitati patentes, sola
quae carnis sunt cogitant, et lacrymarum causas tripudiantes
peragunt, mortis suae negotium ridentes
<pb n="0571B"/>
exsequuntur. De quibus profecto scriptum est: <hi>Quia laetantur cum male fecerint, et exsultant in rebus
pessimis 
 <note>(Prov. II, 14)</note>
          </hi>. Verum qui ad Sabbatum quietis
aeternae pervenire desiderat, circumspecta quas
patitur miseriarum multitudine, seipsum humilians
dicat: <hi>Miser factus sum, et curvatus sum usque in
finem.</hi> Usque in finem curvatur, qui iniquae voluntatis
studium usque ad effectum pravi operis, terrenis
inhians, protrahit; et ad coelestia ambienda non
solum non per gradum operis, sed nec per intentionis
volatum assurgit.</p>
        </div3>
<div3>
          <head>7.</head>
          <p>
 Sed quia culpam saepe sequitur poenitentia,
et plerumque qui cadit, adjicit ut resurgat, sequitur: <hi>Tota die contristatus ingrediebar.</hi> 
 Cum sollicito se
timore mens humana circumspiciens, modo quae egit
<pb n="0571C"/>
mala enumerat; modo quae agere neglexit bona ad
memoriam revocat; modo reprehensibilia esse in
quibus versatur, conspicit; modo sibi recta opera
adhuc deesse perpendit: quia malorum tantorum in
se remedium non invenit, tristitiae intolerabilis pondere
praegravata tabescit; et tanto se durius in cogitatione
dilaniat, quanto terribilius esse quod imminet
judicium pensat. Tota autem die contristatus
ingreditur, qui miseriam esse deputat, si quando ei
prosperitas saeculi fallaciter pernicioseque blanditur,
sicut in Canticis canticorum Sponsus ad sponsam loquitur,
dicens: <hi>Oculi tui columbarum <note>(Cant. IV, 1)</note>
          </hi>. <emph>485</emph> 
 Columba enim pro cantu gemitum habet.
Quia ergo sancti viri saeculi blandimenta timentes et
dolentes cum luctu et gemitu tolerant, in quibus
<pb n="0571D"/>
amatores mundi securi et gaudentes exsultant, sancta
Ecclesia columbis assimilatur; quia inde sanctus
omnis cum dolore ingemiscit, unde iniquus quisque
cum gaudio hilarescit. Unde per Salomonem dicitur: <hi>Risum reputavi errorem, et gaudio dixi, Quid
frustra deciperis? 
 <note>(Eccl. II, 2.)</note>
          </hi> Quare autem contristatus
viam praesentis vitae ingrediatur, ostendit
dicens:
</p>
          <p> <hi>
              <note>(Vers. 7.)</note> Quoniam lumbi mei impleti sunt illusionibus;
et non est sanitas in carne mea.</hi> </p>
        </div3>
<div3>
          <head>8.</head>
          <p>
 In lumbis carnalis delectatio continetur, et
inde nimirum humana generatio propagatur. Possum
ergo per lumbos animam accipere; quia sicut ex
<pb n="0572A"/>
lumbis carnales delectationes prodeunt, ita ex
anima omnes cogitationes procedunt. Deinde cum
illiciti operis tentatio subrepit, per vanarum cogitationum
phantasmata spiritus malignus illudit. Saepe
namque sanctorum etiam virorum mentes, cogitationes
illicitae polluunt; et eas jam ad summa tendentes,
terrenarum rerum delectationibus tangunt.
Saepe etiam in ipso orationis tempore importune se
illis ingerunt, ut hoc ipsum sacrificium aliquo modo
commaculare valeant, quod in odore suavitatis Deo
acceptum, contrito corde et contribulato spiritu
mactatur. Quod nobis aperte illud quod de Abraham
scriptum est <note>(Gen. XV, 11)</note>, innuit; quia circa solis
occasum sacrificium offerens, insistentes aves pertulit,
quas ne oblatum raperent sacrificium, sollicite
<pb n="0572B"/>
abigere curavit. Nos ergo si quando in ara cordis
sacrificium Deo offerimus, a malignis hoc spiritibus
sollicite custodiamus; ne tenebrosarum importunitates
cogitationum hoc aliquando valeant diripere,
quod Deo speramus utiliter offerre. Quod autem
sequitur: <hi>Non est sanitas in carne mea;</hi> idem est
quod ait Apostolus: <hi>Non invenio in me, hoc est in
carne mea, bonum <note>(Rom. VII, 18)</note>
          </hi>. Omnia namque
corporis membra quae ad usum vitae accipimus, ad
erroris materiam inclinamus. Oculos enim ad videndum
obscena et turpia inflectimus; aures libenter
ad audiendas detractiones accommodamus; illecebrosos
odoratus naribus haurire concupiscimus; iniquitatem
in excelso loquimur, et inter fratres discordiam
seminamus; salutem etiam corporis redigimus
<pb n="0572C"/>
in usum vitiorum; omnia tandem quibus ut
utiliter possemus ad Dei servitium, in pravi operis
convertimus instrumentum. Non est in carne nostra
sanitas; quia nulla pars nostri corporis intentata
remanet, per quam nos peccati desiderium non titillet.
Sequitur:
</p>
          <p> <hi>
              <note>(Vers. 8.)</note> Afflictus sum, et humiliatus sum nimis:
rugiebam a gemitu cordis mei.</hi> </p>
        </div3>
<div3>
          <head>9.</head>
          <p>
 Qui enim dixerat, <hi>Non est sanitas in carne mea:</hi> 
ne forte in anima nihil pati putaretur, subjecit: <hi>Afflictus sum, et humiliatus sum nimis.</hi> 
 Ut intelligas
in anima gravissimo iniquitatis pondere obrutum,
quem in carne vides tot miseriis et passionibus afflictum.
Peccatum enim sicut peccantis mentem retibus
delectationum illaqueat, ita etiam implicitam
<pb n="0572D"/>
quasi mole superposita gravat; ut ad sublimia levari
jam non valeat, quoniam iniquitatis eam gravitudo
coarctat, sicut per Psalmistam dicitur: <hi>Filii
hominum, usquequo gravi corde? <note>(Psal. IV, 3)</note>
          </hi>. Plerumque
enim et quae agenda sunt bona conspicimus, et
ad haec assurgere cordis desiderio non valemus.
Et si forte mens aliquando ad bonum anhelare inchoat, <emph>486</emph> 
 gravitas quam sustinet, cogit ut cadat,
quia ex poena peccati est ut a bono quod per rationis
judicium clare conspicitur, per vitae meritum
anima infirma pellatur. Unde fit ut quia ad supernam
lucem intuendam non valet ascendere, peccatis
exigentibus delectetur in tenebris jacere; et
<pb n="0573A"/>
quam a supernis dejecit necessitas, eam in infimis
illicita teneat voluptas. Nimis ergo humiliatus est,
qui ex peccati poena non solum coelestia non appetit,
sed etiam carnalibus et terrenis cum amore et
delectatione intendit. Sed quia plerumque tanto
citius ad Deum anima convertitur, quanto longius
se ab eo separatam intuetur, adjungitur: <hi>Rugiebam
a gemitu cordis mei.</hi> Rugitus, gemitus est cordis
cum magno dolore, quia quanto vehementius poenitentis
animum concutit, tanto velocius ad aures
divinae misericordiae conscendit. Et notandum quod
dixit: <hi>A gemitu cordis mei,</hi> quia sicut dolorem carnis
generat amissio pecuniae et pignorum, ita cordis
dolorem confert exterminatio virtutum.
</p>
          <p> <hi>
              <note>(Vers. 9.)</note> Domine, ante te omne desiderium meum,
<pb n="0573B"/>
et gemitus a te non est absconditus.</hi> </p>
        </div3>
<div3>
          <head>10.</head>
          <p>
 Tale est desiderium meum, ut dignum sit in
conspectu tuo. Quia enim requiem, pro qua semper
est orandum, desidero, esse coram te desiderium
meum confido. Sancti viri, quia mundi gloriam contemnentes,
supernae claritatis lumine illustrari solummodo
cupiunt, divinae majestatis conspectui semper
assistunt. Cum enim sola coelestia appetunt, usque
ad contemplandum Deum per mentis desiderium
ascendunt. Et quia quam dulcis est Dominus interius
sentiunt, nunquam ab eo per pravae voluntatis studium
recedunt. Si enim a Deo Elias propheta aliquo
modo discessisset, nequaquam dixisset: <hi>Vivit Dominus,
ante cujus conspectum sto <note>(III Reg. XVII, 1)</note>
          </hi>. Quo
contra de reprobis dicitur: <hi>Non apparebit in conspectu
<pb n="0573C"/>
Dei omnis hypocrita <note>(Job. XIII, 16)</note>
          </hi>. Hypocrita
enim nequaquam coelos penetrat, quia per opus bonum
non Deum, sed humanas laudes, vel transitorios
quaestus affectat. Et quia ad Deum desiderium
non dirigit, se ab ejus oculis sub nequitiae latebris
abscondit. Qui autem per amorem spiritus coelestia
appetit, oculis Dei intentionem suam ostendit. Despiciamus
ergo terrena, et amemus coelestia, ut possimus
et nos dicere cum Propheta: <hi>Domine, ante
te omne desiderium meum.</hi> Qui Deum amat, ipsum
solum desiderat. Qui autem eum desiderat,
ad ipsum cordis voce clamare non cessat. Nisi
enim de corde desiderantis, magnus ad aures
misericordis Dei clamor procederet, nequaquam
Moysi diceretur: <hi>Quid clamas ad me (Exod. XIV,
<pb n="0573D"/>
15)</hi>? Sicut ergo frigescente charitate cor a bonis silet,
ita clamorem emittit, cum charitas fervet. Et
notandum quia dicturus <hi>desiderium,</hi> praemisit, <hi>omne,</hi> 
ut intelligas illud Deo non posse placere desiderium,
quod pravae voluntatis commaculat additamentum. <hi>Et gemitus meus a te non est absconditus.</hi> 
 Omne desiderium
in poenam convertitur, si non cito evenerit
quod optatur. Desiderium enim non sustinet, quia
sicut scriptum est: <hi>Cupiditati ipsa celeritas tarda est,
et cupienti animo nihil satis festinatur.</hi> Quisquis ergo
de Deo in corde desiderium concipit, quia statim
quod optat non obtinet, ingemiscit. Igitur hoc animo
cum praemisisset desiderium, statim adjecit gemitum,
<pb n="0574A"/>
dicens: <hi>Et gemitus meus a te non est absconditus.</hi> Quasi
dicat: Quia desiderium quod de te concipio, per
judicium approbas, ideo dolorem quem inde sustineo, <emph>487</emph>,
non ignoras. Scire enim Dei approbare est,
sed nescire est reprobare. Moysi namque dicit: <hi>Novi
te ex nomine <note>(Exod. XXXIII, 12)</note>
          </hi>. Et reprobis in fine
dicturus est: <hi>Nescio vos <note>(Matth. XXV, 12)</note>
          </hi>. Non ergo
a Deo absconditur gemitus qui illi spiritui qui discretor
est cogitationum, existit acceptus.
</p>
          <p> <hi>
              <note>(Vers. 10.)</note> Cor meum conturbatum est in me, dereliquit
me virtus mea, et lumen oculorum meorum et ipsum
non est mecum.</hi> </p>
        </div3>
<div3>
          <head>11.</head>
          <p>
 Ac si dicat: Non est mirum si doleo, si gemo;
nam <hi>cor meum conturbatum est in me.</hi> Latrones enim
timeo, temporalia damna formido, coeli motus et terrae
<pb n="0574B"/>
perhorresco, undique sollicitudinibus angustor, undique
angustiis premor, undique pressuris dejicior. Adversitas
me deprimit, successus extollit, convicia commovent,
adulationes demulcent. Haec autem omnia ideo
patior, <hi>Quia dereliquit me virtus mea.</hi> Humanum cor ad
omnem tentationis impulsum facile concutitur, si virtute
constantiae interius non firmatur. Possumus quoque
per hanc virtutem, rationalitatem accipere, quae ita in
nobis per peccatum primi parentis hebetata est, ut
Dei in nobis offuscantes imaginem, creaturas sequentes,
relinquamus Creatorem. Sequitur: <hi>Lumen oculorum
meorum, et ipsum non est mecum.</hi> Solet plerumque
animae peccanti contingere, ut mox cum in culpam
labitur, et a sui cognitione longius separetur.
Peccatum enim ipsum quod peragit, quasi murum
<pb n="0574C"/>
quemdam oculis se mentis opponit; adeo ut nec unde
ceciderit conspicere valeat, nec bonum quod sibi
quaerendum sit, cognoscat. Voluntariis namque tenebris
obvoluta, quanto malis tenacius adhaeserit, tanto
difficilius intelligit bona perpetua, quae amisit. Lux
quippe veritatis pravorum culpas subtiliter examinans,
si ab opere repellitur, nequaquam in corde versatur.
Districto enim et occulto agitur judicio, ut a
quo inventa negligitur, ab eo postmodum nec amissa
requiratur; et qui illam non servat in opere, notitiam
illius non habeat in corde. Sed tunc homo lumen
quodammodo intelligentiae habere incipit, cum
caecitatis suae tenebras recognoscit. Quicunque ergo
claritate luminis divini illustrari desiderat, ignorantiae
suae primitus agnoscens caliginem, dicat: <hi>Lumen
<pb n="0574D"/>
oculorum meorum et ipsum non est mecum.</hi> Nec vacat
quod ait, <hi>Et ipsum.</hi> Ipsum, sine quo cor humanum in
tenebris est, sine quo vivere non valeo, sine quo bonum
a malo discernere non queo. Sequitur:
</p>
          <p> <hi>
              <note>(Vers. 11.)</note> Amici mei et proximi mei, adversum me
appropinquaverunt et steterunt.</hi> </p>
        </div3>
<div3>
          <head>12.</head>
          <p>
 Sciendum nobis est, quod hi qui spiritu prophetiae
replentur, sicut aliquando verba de se quasi
de aliis proferunt, ita nonnunquam de Deo quasi de
seipsis loquuntur: ut in hoc quoque quod unum cum
Deo sint innuant, cum Dei opera quasi sint sua narrant.
Sic etiam fideles quique, quia in corpore Christi,
quod est Ecclesia, positi, membra sunt Christi <note>(Col. I)</note>,
<pb n="0575A"/>
de eo quasi de seipsis aliquando loquuntur: ut dum
verba capitis sui, Christum induti, quasi sint sua enuntiant,
alium esse qui per ipsos profatur, ostendant.
Spiritus enim sanctus per eos loquitur, sicut ipsa Veritas
apostolis loquens testatur. Ait enim: <hi>Non enim
vos estis qui loquimini, sed spiritus Patris vestri qui loquitur
in vobis <note>(Matth. X, 20)</note>
          </hi>. Hinc etiam Paulus ait: <hi>An quaeritis experimentum ejus, qui in me loquitur
Christus 
 <note>(II Cor. XIII, 3)</note>
          </hi>? Ipse est enim qui dixit: <hi>Aperi os tuum, et ego adimplebo illud 
 <note>(Psal. LXXX, 11)</note>
          </hi>.
Ipse etiam ait: <hi>Ego ipse qui loquebar, ecce adsum <note>(Isai LII, 6)</note>
          </hi>.
Cum itaque non prophetas, <emph>488</emph> sed
se locutum esse denuntiat, profecto quia ipse in eis
loqueretur, affirmat. Non autem admirandum est, si
de seipso aliquando loquitur, qui intus praesidet;
<pb n="0575B"/>
quandoquidem ipse est qui os et animam per officium
obsequentis adimplet. Sic ergo et in hoc loco,
enumeratis aliquibus humanae infirmitatis miseriis,
passionem suam commemorat, ut capiti congruere
quod convenit membris ostendat, et fiat nobis magnum
consolationis remedium, si illum etiam passionis
nostrae fieri participem cognoscimus, quem laborum
quos patimur, futurum remuneratorem speramus;
sicut etiam alias loquitur: <hi>Si me persecuti sunt,
et vos persequentur <note>(Joan. XV, 20)</note>
          </hi>. Ait ergo: <hi>Amici
mei et proximi mei, adversum me appropinquaverunt
et steterunt.</hi> Quasi dicat: Non solum membra mea illis
quibus praedictum est modis conturbantur, sed
etiam ego, ut virtutem in primo parente perditam eis
restituam, conturbationem auferam, lumen nihilominus
<pb n="0575C"/>
amissum reddam, solus inter mortuos liber <note>(Psal. LXXXVII, 6)</note>,
factus sum obediens Patri usque
ad mortem. In qua morte, <hi>amici mei et proximi mei
adversum me appropinquaverunt et steterunt <note>(Philip. II,
8)</note>
          </hi>. Multi ex Judaeis amicos se Christi dicebant, multi
eum miracula facientem sequebantur, multi eum Dominum,
multi vocabant magistrum; sicut legis doctor,
qui cum vellet eum capere in sermone, dicebat: <hi>Magister, scimus quia verax es, et viam Dei in veritate
doces 
 <note>(Matth. XXII, 16)</note>
          </hi>. Proximos quoque eosdem
appellat Judaeos, secundum carnis sibi cognationem
propinquos. <hi>Neque enim fratres ejus credebant in eum <note>(Joan. VII, 5)</note>
          </hi>.
Qui omnes appropinquaverunt Christo,
non mente, sed corpore; non passibus fidei, sed processu
nequitiae; non voluntate sequendi, sed intentione
<pb n="0575D"/>
nocendi. Quod factum est, quando congregati
in atrio principis sacerdotum, qui dicebatur Caiphas,
consilium fecerunt ut eum dolo caperent, et occiderent <note>(Matth. XXVI)</note>.
Adversus eum steterunt, quando
constanter accusabant eum, et quando clamantes dicebant: <hi>Crucifige, crucifige eum 
 <note>(Marc. XV, 13)</note>
          </hi>.
</p>
          <p> <hi>
              <note>(Vers. 12.)</note> Et qui juxta me erant, de longe steterunt,
et vim faciebant qui quaerebant animam meam.</hi> </p>
        </div3>
<div3>
          <head>13.</head>
          <p>
 Scriptum est enim: <hi>Tunc discipuli omnes relicto
eo fugerunt <note>(Matth. XXVI, 56)</note>
          </hi>. Et iterum: <hi>Stabant
autem noti ejus de longe <note>(Luc. XXIII, 49)</note>
          </hi>. Et <hi>vim
faciebant, qui quaerebant animam meam.</hi> Volente Pilato
Christum dimittere, Judaei clamabant: <hi>Si hunc dimittis,
<pb n="0576A"/>
non es amicus Caesaris Omnis enim qui se regem
facit, contradicit Caesari <note>(Joan. XIX, 12)</note>
          </hi>. Vim ergo faciebant,
qui judicem injuste judicare minis et clamoribus
urgebant. Animam Christi Judaei quaerebant,
non ut in eum crederent, sed ut illum perderent. Vel
aliter: <hi>Vim faciebant,</hi> quia sua vi et potestate Christo
mortem inferre putabant. Sed ipse eis dicebat: <hi>Nemo
tollit a me animam meam, sed ego pono eam, et iterum
sumo eam <note>(Joan. XVIII, 18)</note>
          </hi>. Et iterum: <hi>Potestatem
habeo ponendi animam (Ibidem)</hi>.
</p>
          <p> <hi>
              <note>(Vers. 13.)</note> Et qui inquirebant mala mihi, loquuti
sunt vanitates, et dolos tota die meditabantur.</hi> </p>
        </div3>
<div3>
          <head>14.</head>
          <p>
 Mala Christo principes sacerdotum inquirebant,
quando falsum testimonium contra eum, sicut
Evangelica lectio testatur, quaerebant. Et omnibus
<pb n="0576B"/>
inquisitis, <hi>locuti sunt vanitates.</hi> Dicit enim Evangelista: <hi>Quia non erat conveniens testimonium ipsorum <note>(Marc. XIV, 59)</note>
          </hi>,
sicut illorum qui dicebant: <hi>Hic dixit:
Possum destruere templum Dei, et in tribus diebus reaedificare
illud <note>(Matt. XXVI, 61)</note>
          </hi>. Et <hi>dolos tota die meditabantur.</hi> 
Non enim casu aut ignorantia peccaverunt,
 qui scienter mendacia confinxerunt. Graviori
ergo poena plectuntur, quia eorum delicta qui ex
praecipitatione <emph>489</emph> corruunt, exquisita per studium
peccata transcendunt, sicut in eadem passione sua Veritas
ait: <hi>Propterea qui me tradidit tibi, majus peccatum
habet <note>(Joan. XIX, 11)</note>
          </hi>. Et alibi: <hi>Si non venissem,
et loquutus eis fuissem, peccatum non haberent; nunc
autem excusationem non habent de peccato suo <note>(Ibid.
XV, 22)</note>
          </hi>. Et iterum: <hi>Si opera non fecissem in eis, quae
<pb n="0576C"/>
nemo alius fecit, peccatum non haberent; nunc autem
et viderunt et oderunt, et me, et Patrem meum <note>(Ibid.
XXIV)</note>
          </hi>. Tribus namque modis peccatum admittitur:
aut ignorantia incurritur, aut infirmitate committitur,
aut studio perpetratur. Sed sicut gravius est infirmitate
quam ignorantia delinquere, ita pejus est studio,
quam infirmitate peccare. Ignoranter quidem Paulus
peccaverat, qui dicebat: <hi>Qui prius fui blasphemus et
persecutor, sed misericordiam consecutus sum, quia
ignorans feci <note>(I Tim. I, 13)</note>
          </hi>. Per infirmitatem vero
Petrus cecidit, quando mentis suae aedificium, fidei
fundamento titubante concussit. Et quia subire mortem
pertimuit, ad ostiariae vocem vitam negavit <note>(Luc. XXII, 61)</note>.
Unde post fletum amaritudinis a Domino
respicitur, quia electi quique eo citius miserationis
<pb n="0576D"/>
divinae divitias inveniunt, quo se, si quando
per carnis infirmitatem deliquerunt, durius et amarius
affligunt. Ex industria autem Judaei peccaverunt,
qui eum quem inaudita miracula facientem videbant,
exsecrabilis invidiae facibus accensi, ut morti traderent,
consilium quaerebant. Unde excusationem de
peccato suo non habent, quia etsi malum sit bona
non agere, tamen nequius est bonorum acta odisse.
</p>
          <p> <hi>
              <note>(Vers. 14.)</note> Ego autem tanquam surdus non audiebam,
et sicut mutus non aperiens os suum.</hi> </p>
        </div3>
<div3>
          <head>15.</head>
          <p>
 Disce qui maledicta et irrisiones pateris, in omnibus
servare patientiam, et obtrectantium linguas
audire. Dissimula, ne si tu contumeliis convicia retuleris,
<pb n="0577A"/>
a doctrina Christi extorris inveniaris. Mediator
namque Dei et hominum homo Christus Jesus <note>(I Tim.
II, 5)</note>, qui ad hoc venerat, ut humilitatis et patientiae
praeberet exemplum, non solum injurias sustulit, sed
nec conviciantibus respondit: nos in hoc instruens,
ut cum perfidorum injuriis impetimur, etiam si vera
dicere possumus, ad contumelias reddendas non
erumpamus, ne ministerium correptionis in arma
vertamus furoris.
</p>
          <p> <hi>
              <note>(Vers. 15.)</note> Et factus sum sicut homo non audiens, et
non habens in ore suo redargutiones.</hi> </p>
        </div3>
<div3>
          <head>16.</head>
          <p>
 Sicut homo non audiens erat, cui nihil ad objecta
respondenti, Pilatus dicebat: <hi>Non audis quanta
adversum te dicunt testimonia <note>(Matth. XXVII, 13)</note>
          </hi>? Qui
cogitationes iniquorum noverat, blasphemantium voces
<pb n="0577B"/>
non audiebat. Nulla enim blasphemia eum movere
poterat, qui penitus omnem mutabilitatem ignorat,
et qui posset eis vera pro falsis respondere, ut
adimpleretur quod de eo per prophetam scriptum
est: <hi>Tanquam ovis ad occisionem ductus est, et sicut
agnus coram tondente se sine voce, sic non aperuit os
suum <note>(Isai. LIII, 7)</note>
          </hi>. Redargutiones enim in ore suo
Christus non habebat, qui unde eos reprehenderet,
nihil in cordibus, nihil in actibus eorum laudabile
videbat. In ore redargutiones non habebat, qui unde
eos reprehenderet, in promptu habebat, et in ore suo
habebat unde posset eos redarguere, ex quo nullus
unquam potuit mendacium audire.
</p>
          <p> <hi>
              <note>(Vers. 16.)</note> Quoniam in te, Domine, speravi: tu exaudies
me, Domine Deus meus.</hi> </p>
<pb n="0577C"/>
</div3>
<div3>
          <head>17. </head>
          <p>
Quasi dicat: Ideo omnia patienter sustinui, ideo
ad eorum contumelias non respondi, <hi>quoniam in te Domine
speravi.</hi> Tibi <hi>enim, Domine, revelavi</hi> <emph>490</emph> <hi>causam
meam <note>(Jerem. XX, 12)</note>
          </hi>; in te, Domine, speravi; non in
sapientia saeculi, non in divitiis mundi, non in viribus
corporis, non in nobilitate carnis, non in tutamento
principum, non in praesidiis amicorum. Verba sunt
haec Christi secundum humanam naturam. Sic ergo
et membrum Christi, si quando persecutionibus affligitur,
si flagellis atteritur, si conviciis provocatur,
illum qui propositus est nobis forma justitiae, in omnibus
imitetur: non deficiat si causa sua non auditur
apud terrenum judicem, sciens quoniam conscium
habet in excelsis regem coelestem <note>(Job. XVI)</note>. Speret,
quia si in hoc saeculo immerito accipit damnationis
<pb n="0577D"/>
sententiam, a Deo accipiet in coelo coronam. Sciat
quia retributionis aeternae gaudium nequaquam in
coelo colligitur, nisi prius in terra cum fletu et gemitu
et amaritudine seminetur, sicut scriptum est: <hi>Euntes ibant et flebant, mittentes semina sua; venientes
autem venient cum exsultatione, portantes manipulos
suos 
 <note>(Psal. CXXV, 6)</note>
          </hi>. Sicut enim carne quiescente
spiritus deficit, ita ea laborante convalescit. Et quemadmodum
carnem mollia nutriunt, ita animam dura
ad alta sustollunt. Illa namque delectationibus pascitur,
haec amaritudinibus vegetatur. Denique illam
lenia refovent, istam vero aspera exercent. Et rursum,
sicut carnem dura convulnerant, ita spiritum
mollia necant. Et sicut carnem laboriosa attenuant,
<pb n="0578A"/>
ita spiritum delectabilia angustant. Nos ergo quanto
graviora in hoc mundo tentamenta perferimus, tanto
spei nostrae anchoram in Deo immobilius figimus, ut
dicere veraciter cum capite nostro possimus: <hi>Quoniam
in te, Domine, speravi, tu exaudies me, Domine
Deus meus.</hi> 
</p>
          <p> <hi>
              <note>(Vers. 17.)</note> Quia dixi: Ne quando supergaudeant
mihi inimici mei, et dum commoventur pedes mei, super
me magna locuti sunt.</hi> </p>
        </div3>
<div3>
          <head>18.</head>
          <p>
 Gavisi sunt Judaei occiso Christo, sed non sunt
ei supergavisi, quia in causa mortis ejus ipso sunt
inferiores inventi. Qui enim ut a morte redimeret
hominem, mortis legibus subjacuit, tertia mox die
victoriosissime a mortuis surrexit. Hoc est quod
ante omnia saecula clementissimae dispensationis moderamine
<pb n="0578B"/>
sapientia Dei statuerat; hoc est quod caro
sine contagione peccati assumpta evidenter rogabat,
cum diceret: <hi>Pater, clarifica Filium tuum <note>(Joan. XVII,
1)</note>
          </hi>. Hoc etiam multo ante tempore per Prophetam
manifestaverat, dicens: <hi>Non dabis sanctum tuum
videre corruptionem <note>(Psal. XV, 10)</note>
          </hi>. <hi>Ipse enim dixit,
et facta sunt <note>(Psal. XXXII, 9)</note>
          </hi>. Sequitur: <hi>Et dum
commoventur pedes mei, super me magna locuti sunt.</hi> 
Pedes dicti sunt Apostoli, quia sicut pedes corpus
deferunt, ita Apostoli Christum in omnium gentium
notitiam detulerunt, juxta quod scriptum est: <hi>In
omnem terram exivit sonus eorum <note>(Psal. XVIII, 5)</note>
          </hi>.
Qui nimirum commoti sunt, quando eum quem
pati viderunt, esse filium Dei dubitaverunt, sicut
ille qui dicebat: <hi>Nos sperabamus quod ipse esse
<pb n="0578C"/>
redempturus Israel <note>(Luc. XXIV, 21)</note>
          </hi>. Pedibus
ergo commotis, super Christum inimici ejus magna
locuti sunt, quia apostolis conturbatis et fugientibus,
Judaei illum reum esse mortis judicaverunt.</p>
        </div3>
<div3>
          <head>16.</head>
          <p>
 Possunt quoque haec verba fideli animae convenire.
Habet namque fidelis anima inimicos suos
in hac vita; habet qui contra eam interius dimicent;
habet etiam qui eam extrinsecus impugnent. Sed
super eam inimici gaudere non valent, quia consilii
spiritu et fortitudinis repleta, et suggestiones diabolicas
abdicat, et rabiem persequentium calcat. Cujus
affectus, si timore aliquo senserint qui persequuntur
arcem intentionis, proposito <emph>491</emph> promoveri;
vel si cognoverint invisibiles hostes pravis eam suggestionibus
<pb n="0578D"/>
delectari, tanto graviores tentationes ingerunt,
quanto magis de victoria confidentes, quasi
unum ingrediendi aditum invenerunt. Difficile enim
inimico resistitur, si persuasionibus illius anima delectatur.
Ideo ut non supergaudeant mihi inimici mei,
confido.
</p>
          <p> <hi>
              <note>(Vers. 18.)</note> Quoniam ego in flagella paratus sum, et
dolor meus in conspectu meo semper.</hi> </p>
        </div3>
<div3>
          <head>20.</head>
          <p>
 Malo enim occidi quam vinci. Flagella libenter
patior, persecutiones amplector, visitationes desidero,
correptiones concupisco. Sancti viri in hac vita
flagellari desiderant, ut flagellis correcti, et imminentes
culpas videant, et commissas ante oculos ponant.
Saepe enim delinquentes oculos flagella aperiunt,
<pb n="0579A"/>
quos inter vitia insolentiae et securitatis tenebrae
concludunt. Saepe torpentis animus persecutionibus
tangitur ut excitetur: quatenus qui statum suae rectitudinis
per securitatem perdidit, in afflictione consideret
quo pervenit. Sequitur: <hi>Et dolor meus in
conspectu meo semper.</hi> Sicut causam reddidit quare
visibiles inimicos non timeat, quasi imputet beneficio
quod ipsi inferunt pro tormento, ita etiam quare
versutias diaboli non timeat, subdendo manifestat: <hi>Et dolor meus in conspectu meo semper.</hi> 
 Scriptum
est enim: <hi>Cor quod cognovit amaritudinem animae
suae, in gaudio illius non miscebitur extraneus <note>(Prov. XIV, 10)</note>
          </hi>.
Nam qui omnes vitae praesentis
aerumnas frequenter cogitat, quam sunt tranquilla
quae perdidit, quam confusa in quibus incidit,
<pb n="0579B"/>
pensat, quia qui supernae patriae desideriis accensus,
mundo nequam et concupiscentiis ejus moritur,
nullis vanitatis mundanae delectationibus occupatur.
</p>
          <p> <hi>
              <note>(Vers. 19.)</note> Quoniam iniquitatem meam ego annuntiabo,
et cogitabo pro peccato meo.</hi> </p>
        </div3>
<div3>
          <head>21.</head>
          <p>
 Qui peccatum suum confitendo annuntiat, et
pro ejusdem peccati satisfactione cogitare non cessat,
quia nullam in mundo invenit requiem, in conspectu
suo semper habet dolorem. Unde cum dixisset: <hi>Dolor
meus in conspectu meo semper,</hi> quasi quomodo hoc
fieri possit quaereremus, subjecit dicens: <hi>Quoniam
iniquitatem meam annuntiabo.</hi> Haec sunt namque verae
humilitatis testimonia, et iniquitatem suam quemque
cognoscere, et cognitam voce confessionis nuntiare, et
<pb n="0579C"/>
nuntiatam poenitentiae satisfactione delere. At contra,
omne pravorum hominum vitium est, et peccatum labendo
[ <hi>Nonne leg.</hi> latendo?] committere, et commissum
negando abscondere, et vulgatum defendendo
multiplicare. Sciendum tamen est quia peccata sua
saepe et reprobi confitendo aperiunt; sed quia novae
vitae habitum immutare despiciunt, ea ipsa quae confitentur,
flere obstinati contemnunt. Electi vero culpas
suas non solum voce confessionis denuntiant, sed
etiam districtae animadversionis eas fletibus abolere
procurant. Ad poenitentiae namque se lamenta incitantes,
occulta se increpatione dilaniant, et futuri
judicii timore percussi, si qua in eis adhuc male
gesta lateant, diligenter investigant. Saepe enim quod
torpentes latuit, flentibus innotescit. Et qui reatum
<pb n="0579D"/>
suum securi nesciunt, hunc in se contra se erecti
deprehendunt. Cogitemus ergo et nos pro peccato
nostro, et amara illud poenitentiae invectione
persequamur, ne dum culpas nostras pensare negligimus,
peccati pondus per negligentiam augeamus.
Sequitur:
</p>
          <p> <hi>
              <note>(Vers. 20.)</note> Inimici autem mei vivunt, et confirmati
sunt super me: et multiplicati sunt qui oderunt me
inique.</hi> <emph>492</emph>
</p>
        </div3>
<div3>
          <head>22.</head>
          <p>
 Occulti dispensatione consilii, Conditor
noster et culpas mortalium inspicit, et spatia vitae
disponit, ut diuturnae vitae tempora quibus justus
utitur ad bene operandi auxilium, iniquus accipiat
ad damnationis augmentum. Si enim accepta quis
<pb n="0580A"/>
poenitentiae tempora divertit ad culpam, districtus
cum venerit judex, indulta misericordiae spatia
convertit ad poenam. <hi>Et confirmati sunt super me.</hi> 
Ad hoc namque omnipotens Deus aliquando perversos
patitur diutius vivere, ut et ipsi male viventes
prava quotidie opera augeant, et contemptores saeculi
ex eorum nihilominus persecutione clarescant.
Qui fastu superbiae tumentes, eo se gravius adversus
electos erigunt, quo in mundo eis cuncta ad
votum succedunt. Nec intelligunt, quod in vita
sua plerumque bona mali recipiant, et ideo eos aut
raro, aut nunquam adversa conturbant. Nam et
iniquitatum suarum fautores perditos quosque eo
citius ii tales inveniunt, quo mundi gloriam quaestu
et muneribus quaerunt. Unde et subditur: <hi>Et
<pb n="0580B"/>
multiplicati sunt qui oderunt me inique.</hi> Nihil est iniquius
quam odium pro dilectione rependere, mala
pro bonis retribuere, pro correptione injurias respondere.
Quod plerumque mali faciunt, cum justos
qui eorum salvationem appetunt, execrabilis
nequitiae percussionibus affligunt. Atque ideo subjungit:
</p>
          <p> <hi>
              <note>(Vers. 21.)</note> Qui retribuunt mala pro bonis, detrahebant
mihi, quoniam sequebar bonitatem.</hi> </p>
        </div3>
<div3>
          <head>23.</head>
          <p>
 Qui reddit mala pro malis, bonus non est. Qui
non reddit bona pro bonis, ingratus est. Qui autem
reddit mala pro bonis, iniquus est. Solent namque
perditi homines bene viventibus invidiose detrahere,
aut notam eis excogitati criminis infigere, aut purae
vitae innocentiam, simulationem vocare. Quare autem
<pb n="0580C"/>
hoc faciant, ostendit cum ait: <hi>Quoniam sequebar
bonitatem.</hi> Bonitatem sequitur qui Christum imitatur.
Cujus imitatores tanto in hac vita graviora tentamenta
perferunt, quanto longius corde a mundo discedunt.
Dicit enim Apostolus: <hi>Omnes qui pie
volunt vivere in Christo, persecutionem patiuntur <note>(II Tim. III, 12)</note>
          </hi>.
Et alibi scriptum est: <hi>Multae tribulationes
justorum <note>(Psal. XXXIII, 20)</note>
          </hi>. Justi namque qui
ea quae Dei sunt, tota intentione desiderant, et supra
mundum facti, mundana omnia quadam virtute dominationis
conculcant, non solum in occulto cordis
diabolicas infestationes tolerant, sed etiam perversorum
malitiam decore suae conversationis inflammant.
Verum quia ad superandum nullus invenitur idoneus,
nisi qui fuerit virtutis divinae fortitudine roboratus;
<pb n="0580D"/>
qui persecutorum flagellis atteritur, qui detrahentium
dentibus mordetur, praesentiam et auxilium
divinae majestatis expostulat, ut ejus fultus praesidio,
contra omnia quae patitur adversa convalescat. Ait
ergo:
</p>
          <p> <hi>
              <note>(Vers. 22.)</note> Ne derelinquas me, Domine Deus meus,
ne discesseris a me.</hi> </p>
        </div3>
<div3>
          <head>24.</head>
          <p>
 Illos procul dubio Dominus relinquit, quibus
constantiam in tribulatione non tribuit. Necessario
enim sequitur, ut omni tentationi sit subditus, quicunque
a Deo fuerit derelictus. Qui ergo tentamenta
diaboli metuit, qui pati in hoc saeculo adversa pertimescit,
ad Deum tota virtute se convertat; clamet
ad Deum medullis cordis, et dicat: <hi>Ne derelinquas
<pb n="0581A"/>
me, Domine Deus meus.</hi> Quod verbum si cum affectu
et desiderio saepe replicare studuerit, puto quod
quamdam in eo dulcedinem sentiet, quam sermo
noster explicare non valet. <emph>493</emph> Sequitur: <hi>Ne
discesseris a me.</hi> Sancta anima quae solum Deum perfecte
desiderat precatur, ut nec ad horam Deus ab
illa discedat. Novit enim quia inter inimicos graditur,
novit quia omni tempore diabolus sibi adversatur.
Quia ergo omni tempore intelligit sibi imminere
pericula, etiam momento temporis non potest esse
secura.
</p>
          <p> <hi>
              <note>(Vers. 23.)</note> Intende in adjutorium meum, Domine
Deus salutis meae.</hi> </p>
        </div3>
<div3>
          <head>25.</head>
          <p>
 Quasi dicat: Tu qui es adjutor in opportunitatibus
in tribulatione, noli me velut alienum negligere,
<pb n="0581B"/>
noli velut extraneum abdicare; immo <hi>intende
in adjutorium meum,</hi> tuque me inter lethifera tentationum
jacula protege, tu ab omni inimicorum
incursione defende, tu in corde meo intelligentiae
lucem illumina, tu me auxilio tuae virtutis circumda.
Quod bene debes facere, quia <hi>tu es Dominus
meus.</hi> Te enim solum habeo Dominum, te
solum confiteor Deum. Congruum ergo videtur,
ut qui es restitutor salutis in primo parente perditae,
sis et conservator ejusdem in me per gratiam
restitutae.
</p>
        </div3>
      </div1>

<div1>
        <head>PROOEMIUM IN QUARTUM PSALMUM POENITENTIALEM.</head>
<p> <hi>Cum venit Nathan propheta ad David, quando intravit
ad Bethsabee.</hi> </p>
<p>
          <pb n="0581C"/>Nota est historia de qua titulus iste sumptus est <note>(II Reg. XI)</note>.
David enim captus pulchritudine Bethsabee
uxoris Uriae, non solum cum ea carnaliter
coiit, sed etiam occiso viro eam sibi in conjugium
copulavit. Postea vero cum venisset ad eum Nathan
propheta, eumque suo judicio, inducta de ovibus
similitudine condemnasset, non solum peccatum
celare vel defendere noluit, sed etiam confessus quod
fecerat, ad dura se poenitentiae lamenta convertit <note>(II Reg. XII)</note>.
In psalmo tamen nulla fit de historia
mentio, sed magna cognoscitur animi dolentis affectio.
Admonemur autem in hoc psalmo prospera
metuere, et contra omnem saeculi felicitatem acrius
vigilare. Saepe namque praesentia gaudia sequuntur
perpetua lamenta. Sicut enim per fletus ad gaudia
<pb n="0581D"/>
ducimur, ita per gaudia ad fletum pervenitur. Ille
nempe qui dixit: <hi>Beati qui lugent, quoniam ipsi consolabuntur <note>(Matth. V, 5)</note>
          </hi>,
ipsemet ait: <hi>Vae vobis qui
ridetis nunc, quia plorabitis et flebitis <note>(Luc. VI, 25)</note>
          </hi>.
Quis sanctior David? qui cum Saulis persecutionibus
urgeretur, non solum persequentem occidere non
voluit, sed ipsi persecutori, cum ipsum occidere posset,
pepercit <note>(I Reg. XXIV)</note>. Tanto enim in Dei misericordia
spem suam fixerat, quanto miserabilius infirmitatem
suae tribulationis sentiebat. Verum ubi
devictis hostibus, pressuris caruit, homicidium adulterio
incaute securus adjecit. Admonemur etiam in
hoc psalmo carnales cupiditates restringere, et de
<pb n="0582A"/>
Dei misericordia nunquam desperare. Quisquis ergo
desperans de venia, agere poenitentiam dubitat, David
poenitentiam ad animum reducat <note>(II Reg. XI)</note>. Audiamus
et nos David clamantem, et nos cum eo
clamemus; gementem, et congemiscamus. Audiamus
flentem, et collacrymemur; correctum, et collaetemur.
</p>
      </div1>

<div1>
        <head>EXPOSITIO PSALMI QUARTI POENITENTIALIS.</head>
<p divs_removed="true"> <hi>
            <note>(Psal. L.--Vers. 1.)</note> Miserere mei Deus, secundum
magnam misericordiam tuam.</hi> <emph>494</emph>

        </p>
        <div3 moved_from_p="true">
            <head>1.</head>
          <p>
 Ponamus ante mentis oculos aliquem
graviter vulneratum, et vix jam ultimos hujus vitalis
aurae trahentem anhelitus, qui et nudus in sterquilinio
jaceat, et vulnus nondum ligatum ostendat, advenientis
<pb n="0582B"/>
medici desiderio confici, et agnitum ut sui
misereatur precari. Vulnus enim animae peccatum
est, de quo dicitur: <hi>Vulnus, et livor, et plaga tumens,
non est circumligata, nec curata medicamine,
nec fota oleo <note>(Isai. I, 6)</note>
            </hi>. Agnosce interius, vulnerate,
medicum tuum, et ei peccatorum tuorum vulnera
detege. Audiat cordis tui gemitum, cui omne patet
cogitationis arcanum. Moveant illum lacrymae tuae,
et quadam illum importunitate quaerendi, semper ad
eum alta de profundo cordis suspiria educito: perveniat
ad eum dolor tuus, ut dicatur etiam tibi: <hi>Transtulit Dominus peccatum tuum 
 <note>(II Reg. XII, 13)</note>
            </hi>.
Clama cum David; vide quid ipse dixerit: <hi>Miserere
mei, Deus, secundum magnam misericordiam tuam.</hi> 
Quasi diceret: Ingenti vulnere periclitor, quod nullus
<pb n="0582C"/>
medicorum curare valeat, nisi medicus ille qui
est omnipotens, succurrat. Omnipotenti enim medico
nihil est insanabile; qui sicut medetur sine pretio,
ita salutem restituit verbo. Desperarem ergo de vulnere,
si non praesumerem de omnipotente. <hi>Miserere
mei, Deus, secundum magnam misericordiam tuam.</hi> 
Quaerant parvam misericordiam, qui ignoranter contrahunt
culpam. Ego autem sicut graviter cecidi, ita
etiam scienter peccavi. Sed tu, omnipotens medice,
et contemptores corrigis, et nescientes instruis, et
confitentibus ignoscis. Utinam, Domine Jesu, ad me
misericordia motus digneris accedere <note>(Luc. X)</note>, qui
descendens ab Jerusalem in Jericho, proruens scilicet
de summis ad infima, de vitalibus ad infirma, in
angelos tenebrarum incidi, qui non solum gratiae
<pb n="0582D"/>
spiritalis mihi vestimentum abstulerunt, sed etiam
plagis impositis semivivum reliquerunt. Utinam peccatorum
meorum vulnera, data mihi recuperandae salutis
fiducia, alliges, ne deterius saeviant si sanari desperent.
Utinam oleum mihi remissionis adhibeas, et
vinum compunctionis infundas. Quod si in jumentum
tuum me imposueris, de terra inopem, pauperem de
stercore suscitabis <note>(Psal. CXII)</note>. Tu es enim qui peccata
nostra pertulisti, qui pro nobis quae non rapueras
exsolvisti <note>(I Petr. II)</note>. Si in stabulum me Ecclesiae
tuae duxeris, corporis et sanguinis tui me refectione
cibabis. Si curam mei egeris, nec praecepta tua praetereo,
nec frementium rabiem bestiarum incurro.
<pb n="0583A"/>
Custodia enim tua indigeo, quandiu carnem hanc
corruptibilem porto. Audi ergo me, Samaritane, spoliatum
et vulneratum, flentem et gementem, invocantem,
et cum David clamantem: <hi>Miserere mei,
Deus, secundum magnam misericordiam tuam.</hi> </p>
        </div3>
<p> <hi>
            <note>(Vers. 2.)</note> Et secundum multitudinem miserationum
tuarum, dele iniquitatem meam.</hi> </p>
<div3>
          <head>2.</head>
          <p>
 Peccata mea magna sunt et multa, et ideo non
solum magnam misericordiam expeto, sed etiam
multitudinem miserationum tuarum requiro, ne pro
aliis quod metuo subeam supplicium, si unum solum
non deleret peccatum. Per misericordiam, miserentis
affectum intelligimus; per miserationem vero, ipsam
misericordiae exhibitionem signamus, juxta quod
scriptum est: <hi>Misericors et miserator Dominus (Psal.
<pb n="0583B"/>
CX, 4)</hi>. Superfluum enim esset utrumque ponere, nisi
esset varietas in significatione. Scire debemus quia
nemo est insanabilior eo qui sibi sanus videtur. Illud
enim est clarum venturae salutis indicium, si incipit
homo cognoscere semetipsum. Semetipsum autem
David cognoscebat, <emph>495</emph> cum multitudinem miserationum
quaerebat. Dicat et peccator cum eo: <hi>Secundum
multitudinem miserationum tuarum, dele iniquitatem
meam.</hi> Immensas et innumerabiles mundo
exhibuisti misericordias, quando genus humanum de
servitute diabolicae tyrannidis eripuisti, et a peccatis
suis in sanguine tuo electos tuos lavisti. Lavet sanguis
iste peccatorum meorum maculas, qui totius
mundi potuit delere offensas <note>(Apoc. V)</note>. Non postulo
a te aurum, non lapides pretiosos, non laboribus et
<pb n="0583C"/>
naufragiis exquisita commercia, non peregrinas merces
de remotis terrenarum regionum multo ad nos
discrimine delatas, quae etiam fortium saepe virorum
mentes effeminant, et falsae pulchritudinis imagine
illectas captivant; verum quod omnibus his est praestantius
et pretiosius, remissionem peccatorum expeto.
Quae tunc vera esse probabitur, si addito fructu
poenitentiae, gratiae tuae muneribus cumulatur.
Quid enim mihi prodest malorum quae feci impunitas,
nisi etiam bene operandi subsequatur facultas?
</p>
          <p> <hi>
              <note>(Vers. 3.)</note> Amplius lava me ab iniquitate mea, et a
peccato meo munda me.</hi> </p>
        </div3>
<div3>
          <head>3.</head>
          <p>
 Quid iniquius quam alienam contrectare uxorem?
Virum ejus nec scientem nec lacrymantem occidere?
Et hoc quidem fecerat Propheta de gregibus
<pb n="0583D"/>
ovium sublatus, de post fetantes ad regni gubernacula
assumptus, corporis fortitudine praeditus, spiritalis
gratiae donis illuminatus. Qui tanto gravius ceciderat,
quanto celsius et regni gloria et excellentia
virtutum caeteris praeeminebat. Gloriae namque praecedentis
praeconium, sequentis culpae adauxit reatum.
Tanto enim quisque gravius corruit, quanto antequam
caderet, in conspectu Dei altius ascendit. Dicat
ergo: <hi>Amplius lava me ab iniquitate mea.</hi> Prosit mihi,
Domine, quod cecidi: laventur cum hac macula
notae delictorum, quas hactenus neglexi. Saepe namque
<pb n="0584A"/>
dum quaedam male gesta plangimus, ipsa vi
amaritudinis ad discutiendos nos excitati, alia in nobis
plangenda invenimus. Quae admissa eo facilius
oblivioni tradimus, quo ea vel nulla vel levia putamus.
Sed succrescens amaritudo poenitentiae, non
solum majora peccata cordi nostro congerit, sed
etiam minima quaeque ad memoriam reducit. Quae
omnia tanto obstinatius prosequimur, quanto omne
malitiae germen vigilantius exstirpare de corde conamur.
Lavatur ergo amplius, cui non solum quod in
se punit peccatum dimittitur, sed etiam alia quae
obduxerat oblivio, nihilominus delentur. Aquae,
quibus diluitur iniquitas, dona sunt sancti Spiritus,
quae quasi torrens de supernis venientia, sicut electorum
corda ut germinent irrigant, ita etiam ab
<pb n="0584B"/>
omni inquinamento carnis et spiritus emundant. De
hoc quippe torrente scriptum est: <hi>Fluminis impetus
laetificat civitatem Dei <note>(Psal. XLV, 5)</note>
          </hi>. <hi>Et a peccato meo
munda me.</hi> Inquinavit me facinorum colluvies, polluit
peccati contagium, sed ad fontem confugio misericordiarum.
Potens es me et ab iniquitate abluere, et
a peccato mundare. Inique egi innocentem opprimens,
peccatum feci mihi ipsi non parcens. Sciebat enim
propheta quia quicunque molitur laedere alium, prius
proprio jaculo percutit semetipsum. Quid crudelius
quam semetipsum occidere? Si os mentientis occidit
animam, quanto magis gladius ferientis exstinguit vitam?
Unde scriptum est: <hi>Miserere animae tuae, placens
Deo <note>(Eccli. XXX, 24)</note>
          </hi>. Et iterum: <hi>Qui sibi nequam
est, cui bonus erit? <note>(Eccli. XIV, 5.)</note>
          </hi> 
</p>
          <p>
            <pb n="0584C"/> <hi>
              <note>(Vers. 4.)</note> Quoniam iniquitatem meam ego cognosco,
et peccatum meum contra me est semper.</hi> <emph>496</emph>
</p>
        </div3>
<div3>
          <head>4.</head>
          <p>
 Quasi diceret: Scio quem invocem.
Justum invoco, qui et peccata odio habet, et ista impunita
non dimittit. Sicut ejus misericordiam expeto,
ita etiam justitiam ipsius attendo. Non sic postulo
misericordiam accipere, ut velim ab eo justitiam suam
auferre. Nolo ut peccatum meum remaneat impunitum.
Sic misericordia est ut peccanti ignoscat; sic
justitia est ut peccatum impunitum non transeat. Sed
quia peccatum meum ego ipse paveo, ideo ut tu
me non punias tam vehementer, exoro. Ideo agnosco,
ut tu ignoscas. Ergo miserere mei, lava, munda, <hi>Quoniam iniquitatem meam ego agnosco, et peccatum
meum contra me est semper.</hi> 
 Non posui super dorsum
<pb n="0584D"/>
quod feci, non intueor alios oblitus mei. Non affecto
de oculo fratris festucam ejicere, et trabem quae in
oculo meo est, non considerare. <hi>Peccatum meum
contra me est semper.</hi> Quicunque misericordiam Dei
invenire desiderat, necesse est ut jam graviter peccata
agnoscat, puniat culpas fletibus, faciem Domini
in confessione praeveniat, ponat ante cordis oculos
et culpas operis, et ultimae terrorem animadversionis;
penset quam discretus judex veniat, qui ideo
peccatores sustinet, ut eis conversis minus inveniat
quod condemnet. Ascendat tribunal mentis suae constituat
<pb n="0585A"/>
se ante se, videat foeditatem suam ut corrigat,
ne volens tandem videat et erubescat. Sit sibi judex
incorruptus, torqueat eum timor, erumpat confessio,
ut cum Propheta possit dicere Deo: <hi>Iniquitatem
meam ego cognosco.</hi> 
</p>
          <p> <hi>
              <note>(Vers. 5.)</note> Tibi soli peccavi, et malum coram te feci, ut
justificeris in sermonibus tuis, et vincas cum judicaris.</hi> </p>
        </div3>
<div3>
          <head>5.</head>
          <p>
 Homo homini non peccat, quia eum aut par
aut gravior culpa inquinat. Deus solus juste peccata
ulciscitur, quia ipse solus est, in quo non potest inveniri
quod puniatur. Quia ergo solus Deus parcit,
solus juste judicat; ipsum solum ostendit qui peccat.
Quo enim se quisque peccando dissimilem Deo facit,
eo tremendam superni judicis majestatem offendit.
Clamet ergo ad Deum peccator, clamet iniquitatum
<pb n="0585B"/>
suarum conscius, clamet medullis cordis, et dicat: <hi>Tibi soli peccavi,</hi> 
 quia tu solus es sine peccato: <hi>et
malum coram te feci.</hi> Ab aliis quidem peccatum
meum ignorari potuit, te autem latere nequivit. Penetrabilior
enim omni gladio ancipiti, penetras usque
ad divisionem animae et spiritus, artuum quoque et
medullarum, et discretor es cogitationum cordis.
Nulla creatura in conspectu tuo est invisibilis: quia
omnia nuda et aperta sunt oculis tuis <note>(Hebr. IV, 13)</note>.
In tantum es sine peccato, ut etiam <hi>justificeris in
sermonibus tuis, et vincas cum judicaris.</hi> Scribit Apostolus,
dicens: <hi>Est autem Deus verax, omnis autem
homo mendax; sicut scriptum est: ut justificeris in
sermonibus tuis <note>(Rom. III, 4)</note>
          </hi>. Si Deus verax est, necessario
in verbis suis justus est. Nam si in sermonibus
<pb n="0585C"/>
suis falsa veris insereret, justus omnino non
esset. Sed absit a fidelium cordibus, ut esse in Deo
mendacium putemus. <hi>Fidelis</hi> enim <hi>est in omnibus verbis
suis, et sanctus in omnibus operibus suis <note>(Psal.
CXLIV, 13)</note>
          </hi>, sicut ipse etiam ait: <hi>Coelum et terra transibunt,
verba autem mea non transibunt <note>(Matth. XXIV,
35)</note>
          </hi>. Deum ergo veritas justificat, hominem vero mendacium
condemnat. Sequitur: <hi>Et vincas cum judicaris.</hi> </p>
        </div3>
<div3>
          <head>6.</head>
          <p>
 Praevidebat Propheta Deum in carne venturum,
qui humano condemnandus esset judicio, ut aeternae
mortis homo careret tormento; ideoque <emph>497</emph> ait: <hi>Et vincas cum judicaris.</hi> 
 Quasi diceret: Omnes qui
judicati sunt, etiam si multum fuerint in virtute provecti,
non omnino injuste subierunt judicium, quia
antequam judicarentur, aliquo modo commiserunt
<pb n="0585D"/>
peccatum, tu vero, cum mortis injustae sententiam
acceperis, quia solus homo inter homines ab omnibus
peccatis es immunis, vincis ergo omnes judicatos,
cum judicaris; vel tu Deus Pater in Filio, vel tu Deus
Verbum in homine assumpto. Quod tamen intelligi et
aliter potest, quasi dicat: Ideo ut miserearis precor,
ut laves, ut mundes: <hi>ut justificeris in sermonibus tuis,</hi> 
id est verax appareas in promissis. Promisisti enim
justis regnum aeternum, et virtutum amatoribus vitae
aeternae bravium praeparasti. Sed nisi me et alios justifices,
non poteris invenire quos non damnes. Justifica
ergo me, <hi>ut tu justificeris in sermonibus tuis, et
vincas cum judicaris.</hi> Judicant te, qui negant post
<pb n="0586A"/>
lapsum reparationem fieri, et remissionem peccatorum
nemini dandam astruunt. Quos, si mihi peccatum
remiseris, velut fabricatores mendacii et perversorum
dogmatum cultores superabis. Vel justifica
me, <hi>ut justificeris in sermonibus tuis.</hi> Promisisti enim
quod de stirpe mea carnem sis assumpturus; sed si
me de tanto non emundes scelere, de cujus semine
carnem assumas videor indignus. Tu enim es qui
dixisti: <hi>De fructu ventris tui ponam super sedem
tuam <note>(Psal. CXXXI, 11)</note>
          </hi>. Lava me ab iniquitate,
ne sim fraudatus a promissione. <hi>Et vincas cum judicaris.</hi> 
Judicatus Dominus vicit, quia unde in passione
succubuit, inde majorem sui gloriam resurgendo
manifestavit. Judicatus vicit, quia quorum ad tempus
judicium moriendo subiit, eos justo judicio condemnatos
<pb n="0586B"/>
aeterna morte mulctavit.
</p>
          <p> <hi>
              <note>(Vers. 6.)</note> Ecce enim in iniquitatibus conceptus sum,
et in peccatis concepit me mater mea.</hi> </p>
        </div3>
<div3>
          <head>7.</head>
          <p>
 Opus est, Domine, ut miserearis, quia ab ineunte
vitae primordio in peccati foveam incidi, et concupiscentiae
carnalis sordibus inquinata nativitatis meae
initia contraxi. Non in me illa quam noviter admisi,
sola viget iniquitas: habeo in me etiam ex veteri
quod ignoscas: <hi>Ecce enim in iniquitatibus conceptus
sum.</hi> Non ideo homines in peccatis concipiuntur, quia
peccatum sit conjugibus commisceri; hoc enim opus
castum non habet culpam in conjuge, quia nuptiale
foedus non exorbitat a fide. Deus enim copulam maritalem
instituit, quando masculum et feminam in principio
creavit. Qui quidem sine peccato filios ederent,
<pb n="0586C"/>
si in paradiso positi, in Conditoris obedientia perstitissent <note>(Gen. I, 28)</note>.
Sed quia a statu rectitudinis primus
homo peccando corruit, peccati poenam ad filios
misit. Carnalis enim delectatio poena peccati est; quae
ex radice peccati ita contrahitur, ut nullus absque
illa in mundo generetur. Sed sicut in Adam omnes
moriuntur, ita et in Christo omnes vivificabuntur <note>(I Cor. XI)</note>.
Confiteatur ergo poenitens de culpa quod
meruit, ut consequi valeat de venia quod cupit.
</p>
          <p> <hi>
              <note>(Vers. 7.)</note> Ecce enim veritatem dilexisti; incerta et
occulta sapientiae tuae manifestasti mihi.</hi> </p>
        </div3>
<div3>
          <head>8.</head>
          <p>
 Ideo vias meas a principio arguo, peccata mea
ego ipse condemno, quia veritatem dilexisti. Veritatem
Deus diligit, quia sine ultione delictum non deserit.
Aut enim hoc homo in se puniens persequitur,
<pb n="0586D"/>
aut postmodum Deus districto examine ulciscitur. Sive
ergo sit magna sive parva iniquitas, nisi puniatur ab
homine poenitente, punietur a Deo <emph>498</emph> judicante;
sicut per quemdam sapientem dicitur: <hi>Sciens quia
non parceres delinquenti <note>(Job. IX, 28)</note>
          </hi>. Delinquenti
non parcitur, quia sine vindicta peccatum non relaxatur.
Veritatem itaque Deus diligit, quia justum
judicium non praetermittit. <hi>Incerta et occulta sapientiae
tuae manifestasti mihi.</hi> Qui non est securus de munere
veniae, non est vehemens in executione vindictae.
Et quidem ante adventum Christi incertum fuit, si
graviter lapsi possent habere veniam, et peccatorum
remissio complures latuit; sed David, qui Redemptorem
<pb n="0587A"/>
mundi ut peccata tolleret, futurum praeviderat,
de peccatorum indulgentia non dubitabat. Non ignorabat
opus sapientiae Dei a saeculis absconditum, ante
omnia tempora dispositum, exhibitum in fine saeculorum.
Dei namque sapientia Filius Dei est, de quo
scriptum est: <hi>Christum Dei virtutem, et Dei sapientiam <note>(I Cor. I, 24)</note>
          </hi>.
Ipse est <hi>per quem omnia facta sunt,
et sine quo factum est nihil <note>(Joan. I, 3)</note>
          </hi>. Ipse est de
quo propheta dicit: <hi>Omnia in sapientia fecisti <note>(Psal.
CIII, 24)</note>
          </hi>. Dignum autem fuerat ut per eum fieret remissio,
per quem facta fuerat creatio; et ipse esset
largitor gratiae, qui fuerat omnibus auctor naturae.
Quam remissionem sicut in tempore gratiae confitentibus
tribuit, ita ante adventum suum eum exspectantibus
praerogavit. Haec sunt incerta et occulta divinae
<pb n="0587B"/>
dispositionis consilia, omnibus gentibus per Dei
sapientiam ultimis temporibus revelata. Quae quia
David per spiritum cognoverat, de Dei confidenter
misericordia praesumebat. An non Ninivitis incerta
erant, qui poenitentiam agentes super praedicatione
Jonae, haesitando dicebant: <hi>Quis scit si convertatur et
ignoscat Deus <note>(Jonae. III, 9.)</note>
          </hi>?
</p>
          <p> <hi>
              <note>(Vers. 8.)</note> Asperges me hyssopo, et mundabor, lavabis
me, et super nivem dealbabor.</hi> </p>
        </div3>
<div3>
          <head>9.</head>
          <p>
 Hyssopus est herba humilis, saxo quidem adhaerens,
et parum utilitatis in seipsa sui facie ostendens,
quae tamen pulmonis inflationem deprimit, et
virtutis suae acrimoniam si conteratur ostendit. Quid
ergo per hyssopum, nisi Christi humilitas designatur?
Ipsa est enim quae omnem in nobis reprimit contumaciam,
<pb n="0587C"/>
sicut herba illa pulmoni inflato adhibet medicinam.
Quis etenim jam dedignetur in mundo se pro
Deo abjicere, cum audiat Dei Filium opprobria et
derisiones subiisse? Quis supplicium pro Deo perpeti
arbitretur dedecus, cum ipse Rex regum et Dominus
dominantium <note>(Apoc. XIX)</note> morte turpissima <note>(Sap. II)</note> 
propter nos sit condemnatus? Praesertim cum ipse sit
nobis positus forma justitiae, cujus et audire imperia,
et sequi debeamus exempla; sicut ipse in Evangelio
ait: <hi>Discite a me, quia mitis sum et humilis corde <note>(Matth. XI, 29)</note>
          </hi>.
Juxta legis quoque testimonium <note>(Num. XIX)</note>,
inquinatos mundabat ejusdem herbae
fasciculus, vaccae rufae cruore intinctus. Quid autem
per vaccam, nisi ad sacrificium assumpta incarnationis
Dominicae infirmitas designatur? Sicut enim per
<pb n="0587D"/>
masculinum sexum solet fortitudo intelligi, sic et per
femininum potest infirmitas designari; et de eo scriptum
est: <hi>Quia etsi mortuus est ex infirmitate, sed
vivit ex virtute Dei <note>(II Cor. XIII, 4)</note>
          </hi>. Ipse est enim
summus Pontifex noster, qui in ara crucis pro totius
mundi sanitate, sui corporis hostiam obtulit <note>(Hebr.
IX)</note>. Pontifex videlicet futurorum bonorum, qui per
proprium sanguinem in sancta, aeterna redemptione
inventa, semel intravit. Haec autem vacca rufa dicitur,
ut in ea sanguinis Christi rubor evidenter demonstretur.
De quo in Canticis canticorum sponsa
loquitur, dicens: <hi>Dilectus meus candidus et rubicundus <note>(Cant. V, 16)</note>
          </hi>.
Candidus nimirum ex divinitatis
specie, rubicundus ex passionis cruore. Hac itaque
<pb n="0588A"/>
hyssopo ille solummodo <emph>499</emph> aspergitur, qui vias
Dominicae passionis imitatur. Sanctificatur vero
aspersus, sicut per Paulum dicitur: <hi>Si enim sanguis
hircorum et taurorum, et cinis vitulae aspersus inquinatos
sanctificat ad emundationem carnis, quanto magis
sanguis Christi, qui per Spiritum sanctum semetipsum
obtulit immaculatum Deo, emundabit conscientiam
nostram ab operibus mortuis ad serviendum Deo viventi <note>(Hebr. IX, 13)</note>
          </hi>?
Sequitur: <hi>Lavabis me, et super
nivem dealbabor.</hi> Quemadmodum corpus aqua lavat a
squaloribus sordium, ita gratia sancti Spiritus animam
purgat a maculis peccatorum. Quod vero ait: <hi>Et
super nivem dealbabor;</hi> ostendit quia nulla pulchritudo
quae inest corpori, valet decori sanctae animae
comparari. Quid namque in corporibus nive candidius?
<pb n="0588B"/>
Et tamen qui vias passionis Christi sequitur,
super nivem dealbatur. De sanctis etenim scriptum
est: <hi>Justi fulgebunt sicut sol in regno Patris eorum <note>(Matth. XIII, 43)</note>
          </hi>.
Quis vero ignoret solem nive candidiorem?
Praeterea candor nivis cito praeterit, decor
autem sanctorum in aeternum manebit.
</p>
          <p> <hi>
              <note>(Vers. 9.)</note> Auditui meo dabis gaudium et laetitiam,
et exsultabunt ossa humiliata.</hi> </p>
        </div3>
<div3>
          <head>10.</head>
          <p>
 Tunc quidem verum et inaestimabile gaudium
habituri sunt sancti, cum impiis aeterna morte mulctatis,
et in horrendam perpetui cruciatus voraginem
per extremae damnationis sententiam missis, audituri
sunt: <hi>Venite, benedicti Patris mei, percipite regnum
quod vobis paratum est ab origine mundi <note>(Matth. XXV,
34)</note>
          </hi>. In eo autem quod ait: <hi>Gaudium et laetitiam;</hi> 
<pb n="0588C"/>
duplicem sanctorum venerationem intellige, qui visione
claritatis in illa die, quantum cogitare non possumus
illustrati, sicut animarum perfruentur beatitudine,
ita etiam corporis vestientur incorruptione. De
ipsis enim scriptum est: <hi>In terra sua duplicia possidebunt <note>(Isai. LXI, 7)</note>
          </hi>.
Sancti etenim viri mundi gloriam
mentis despectu calcantes, omnes in se carnales
voluptates mortificant, ut in Deo postmodum perenniter
vivant. Qui quoniam mundi miserias pro Deo
pati minime refugiunt, beatitudinis aeternae retributionem
acquirunt. Quae nimirum beatitudo et animabus
eorum ante resurrectionem tribuitur, et corporibus
nihilominus post judicium conferetur; sicut in
Apocalypsi Joannes apostolus scribit, dicens: <hi>Vidi
sub altari Dei animas interfectorum propter verbum
<pb n="0588D"/>
Dei, et testimonium quod habebant, et clamabant voce
magna dicentes: Usquequo, Domine, sanctus et verus,
non vindicas sanguinem nostrum, de his qui sunt in
terra? Et datae sunt eis singulae stolae albae, et dictum
est illis, ut requiescerent tempus adhuc modicum, donec
impleatur numerus conservorum et fratrum ipsorum,
qui interficiendi sunt sicut et illi <note>(Apoc. VI, 9)</note>
          </hi>.
Quid namque est singulas illis stolas albas tribuere,
nisi animabus eorum beatitudinis aeternae immortalitatem
conferre? Quid vero est, donec electorum
numerus impleatur requiescere, nisi futurae resurrectionis
gloriam exspectare? In qua nimirum iterum
singulas stolas albas accipient; quia immortalia et
incorruptibilia corporum suorum vestimenta resument.
<pb n="0589A"/>
Quia ergo sancti viri ad aeternae felicitatis praemia
non solum anima, sed etiam corpore post judicium
transeunt, recte de eis dicitur, quia in terra sua
duplicia possidebunt. Hujus incrementa felicitatis
propheta intuens, ait: <hi>Auditui meo dabis gaudium et
laetitiam, et exsultabunt ossa humiliata.</hi> Animarum
nostrarum ossa virtutes sunt, quae nimirum in hac
vita humiliantur, quia assiduis tentationum impugnationibus
indesinenter turbantur. Tentatio enim est
vita hominis super terram <note>(Job. VII)</note>; <emph>500</emph> in aeterna
autem vita non solum invictae potestatis accipient
fortitudinem, sed etiam nullam vitiorum adversantium
sentient impugnationem.
</p>
          <p> <hi>
              <note>(Vers. 10.)</note> Averte faciem tuam a peccatis meis, et
omnes iniquitates meas dele.</hi> </p>
<pb n="0589B"/>
</div3>
<div3>
          <head>11. </head>
          <p>
Quia peccata sua semper habet prae oculis,
merito rogat ut Deus faciem suam avertat ab ipsis.
Superius nempe propheta dixerat? <hi>Peccatum meum
contra me est semper.</hi> Qui ergo peccatum suum semper
videbat, continuum pro eo dolorem in corde
gestabat. Et ideo oculos ab ejus peccato Deus avertit,
quia ipse illud sine cessatione animadvertit. Non
enim Deus eorum peccata ulciscitur, qui in occulto
cordis de pravorum operum memoria affliguntur. Qui
nimirum ad hoc semetipsos judicant, ut terribile omnipotentis
judicium evadant, juxta illud apostoli: <hi>Si nosmetipsos dijudicaremus, non utique judicaremur <note>(I Cor. XI, 31)</note>
          </hi>.
At contra reprobi, quia ea quae commiserunt,
nequaquam conspiciunt, actus suos a conspectu
judicis non abscondunt. Et quanto magis errores
<pb n="0589C"/>
suos ipsi considerare refugiunt, tanto magis
eos conspectui divinae majestatis opponunt. Delinquentium
autem mala Deus videt, non ut approbet,
sed ut condemnet; non ut foveat, sed ut puniat; non
ut semper patiatur, sed ut in judicio ulciscatur. Denique <hi>oculi Domini super facientes mala, ut perdat de
terra memoriam eorum 
 <note>(Psal. XXXIII, 17)</note>
          </hi>. Gravis ultio,
non solum de terra mala facientes expellere, sed
etiam omnem penitus memoriam eorum abolere.
Consideremus ergo mala quae fecimus, et ea ante
mentis oculos sine intermissione ponamus, ne cum
ante judicis illius conspectum venerimus, tunc primum
quidquid gesserimus, nolentes videamus. Impoenitenti
enim Deus terribiliter minatur, dicens: <hi>Existimasti inique quod ero tui similis; arguam te, et
<pb n="0589D"/>
statuam contra faciem tuam 
 <note>(Psal. XLIX, 21)</note>
          </hi>. Similis
tui essem, si peccatum tuum impunitum dimitterem.
Tu enim illud non solum non vis punire, sed et post
tergum projicis, ne possis videre. Ego autem qui illud
video, quid faciam? Nunquid impunitum dimittam?
Judex sum et justus, judex sum et ultor iniquitatum.
Quomodo ergo injuste judicabo? Quomodo veritatem
mendacio mutabo? Tacui, nunquid semper tacebo?
Tacui, quia misericordiam praerogavi. Iniquitatem
tuam dissimulavi, tempus poenitentiae indulsi. Sed
nunquid semper tacebo? Imo <hi>arguam te, et statuam
contra faciem tuam <note>(Ibid., 21)</note>
          </hi>. Arguam quidem te de
mendacio, quando cordium consilia manifestabo. A
peccatis tuis avertis oculos tuos, et quamdam tibi
<pb n="0590A"/>
vanae spei securitatem promittis. Et quia ipse te non
vides, quod nec ego te videam suspicaris. Putas quod
te non videam fornicantem, quem video adulterium
cogitantem? Ex hoc itaque te arguam, et statuam
contra faciem tuam. Si non vis hic attendere faciem
tuam, faciam ut agnoscas miseriam tuam. <hi>Et omnes
iniquitates meas dele.</hi> Per prophetam Dominus dicit: <hi>Ego sum qui deleo iniquitates tuas, et memor non ero;
tu autem memor esto, et judicemur 
 <note>(Isai. XLIII, 25)</note>
          </hi>.
Audi qua conditione iniquitatum tuarum se esse immemorem
dicat, videlicet si tu memor fueris. Cave
ergo ne unquam quod deliquisti, a memoria tibi excidat,
aut aliqua oblivione peccata tua obliteres; ne
si carnalium voluptatum illecebris captus, iniquitatum
tuarum memor non fueris, dicatur tibi in tempore
<pb n="0590B"/>
necessitatis: <hi>Projecisti sermones meos retrorsum <note>(Psal. XLIX, 17)</note>
          </hi>.
</p>
          <p> <hi>
              <note>(Vers. 11.)</note> Cor mundum crea in me, Deus, et spiritum
rectum innova in visceribus meis.</hi> <emph>501</emph>
</p>
        </div3>
<div3>
          <head>12.</head>
          <p>
 In Evangelio scriptum est: <hi>Beati mundo
corde <note>(Matth. V, 8)</note>
          </hi>. Si illum qui ab omni peccato
mundus est, in cordis nostri hospitio habere volumus,
oportet primo ut illud ab omni vitiorum sorde
purgemus. Emundemus ergo interiora mentis nostrae,
et diligenter peccatorum nostrorum secreta scrutemur,
ne ex affectu nostro peccati delectatio pullulet,
ne turpe desiderium cor in occulto titillet, ne passionum
ex eo contentiones prodeant, ne perversarum
cogitationum dispensationes aliquando erumpant.
Templum enim Dei non potest esse pollutum, quia
<pb n="0590C"/>
scriptum est: <hi>Templum Dei sanctum est, quod estis
vos <note>(I Cor. III, 17)</note>
          </hi>. Verum <hi>quis gloriabitur mundum se
habere cor, aut immunem esse se a peccato <note>(Prov. XX,
9, sec. Septuag.)</note>
          </hi>? Si propheta pollutum labiis se esse
asserit, cujus os Seraphim carbone quem susceperat
de altari, purgavit <note>(Isai. VI)</note>: quid dicturi sumus nos,
quos luxuria inquinat, invidia angustat, ambitio praecipitat,
superbia exaltat? Non est enim virtutis humanae
ita ab illicitis motibus mundare animum, ut
perstrepentium voces non sentiat cogitationum. Sed
quia Deo nihil est impossibile, clamemus ad Deum
tota virtute: <hi>Cor mundum crea in me, Deus, et spiritum
rectum innova in visceribus meis.</hi> </p>
        </div3>
<div3>
          <head>13.</head>
          <p>
 Vide ordinem: primo cor mundum, deinde
spiritum rectum propheta a Deo requirit. Prius enim
<pb n="0590D"/>
abrenuntiandum est tibi omni peccato, et omnis a
corde vitiorum foeditas eliminanda, ut omne quod
agitur aut dicitur, eo purum in conspectu Dei ac lucidum
appareat, quo ex bonae intentionis origine
quasi de puro quodammodo fonte manat. Quomodo
enim poterit esse perspicuum, quod in ipsa origine
fuerit vitiatum? Scriptum est enim: <hi>Bonus homo de
bono thesauro profert bona, et malus homo de malo
thesauro profert mala <note>(Matth. XII, 35)</note>
          </hi>. Omnibus igitur
carnalibus desideriis a corde exclusis, pete a Deo ut
spiritum rectum renovet, ne forte spiritus ille immundus
inveniens domum de qua exivit vacantem,
assumptis aliis septem nequioribus se, cum eis ibi
habitet, et fiant novissima tua pejora prioribus. Haec
<pb n="0591A"/>
est autem spiritus recti innovatio, ut omnem mundi
gloriam mente despicias, mentem medullitus in conditoris
tui amore infigas, illatis contumeliis patientiam
custodias, et custodita patientia dolorem a corde
repellas, omnibus te per humilitatem inferiorem deputes,
de morte inimici nullatenus exsultes, aliena
non ambias, propria egentibus distribuas, amicum in
Deo, et inimicum propter Deum diligas, in afflictione
proximi teipsum per compassionem affligas. Haec
quidem est illa spiritus innovatio, quam persuadet
apostolus, dicens: <hi>Renovamini spiritu mentis vestrae,
et induite novum hominem, qui secundum Deum creatus
est, in justitia et sanctitate veritatis <note>(Ephes. IV, 23)</note>
          </hi>.
Et iterum: <hi>Si qua igitur in Christo nova creatura, vetera
transierunt, et ecce facta sunt nova (II Cor. V,
<pb n="0591B"/>
17)</hi>. Ad veterem quippe hominem pertinet, mundi
hujus gloriam concupiscere, animum a Deo avertere,
patientiam non servare, opportunitatem vindictae
exquirere, melioribus quibusque despectis superbire,
aliena diripere, propria retinere, nullum propter
Deum diligere, de inimici morte gaudere. Haec autem
omnia ille respuit, qui Deum induit, quique in novitate
vitae ambulare contendit.
</p>
          <p> <hi>
              <note>(Vers. 12.)</note> Ne projicias me a facie tua, et Spiritum
sanctum tuum ne auferas a me.</hi> </p>
        </div3>
<div3>
          <head>14.</head>
          <p>
 A facie Dei projicitur, cui spes veniae post peccatum
negatur. <hi>Qui</hi> enim <hi>peccaverit in Spiritum sanctum,
non remittetur ei neque in hoc saeculo,</hi> <emph>502</emph> <hi>neque
in futuro <note>(Matth. XII, 32)</note>
          </hi>. Quis est autem qui
peccat in Spiritum sanctum, nisi qui non credit remissionem
<pb n="0591C"/>
peccatorum? Remissio enim peccatorum
opus Spiritus sancti est. Nam et de baptismo Christi,
in quo remissio peccatorum danda erat, dixit Joannes: <hi>Ipse vos baptizabit in Spiritu sancto et igne <note>(Matth. III, 11)</note>
          </hi>.
Unde etiam super baptizatum Dominum
in columbae specie Spiritus sanctus descendit;
ut ex hoc aperte ostenderet quia spiritalis gratia per
lavacrum baptismatis credentium corda mundaret.
An non in Spiritum sanctum Cain peccavit, quando
dixit: <hi>Major est iniquitas mea quam ut veniam merear <note>(Genes. IV, 13)</note>
          </hi>?
Et quia de venia desperavit, ideo
dixit: <hi>Ecce ejicis me a facie tua.</hi> De quo et postea
subditur, quod egressus sit a facie Domini. Vides
quemadmodum ille qui in desperationis foveam labitur,
a facie Dei projiciatur. <hi>Et Spiritum sanctum tuum
<pb n="0591D"/>
ne auferas a me.</hi> Attende qualiter postulat, ne spem
veniae post peccatum amittat. Ubi Spiritus sancti
praesentia est, ibi desperatio esse non potest. Fides
enim in spiritu datur, sicut Apostolus ait: Denique <hi>ipse postulat pro nobis gemitibus inenarrabilibus 
 <note>(Rom.
VIII, 26)</note>
          </hi>. <hi>Et nemo in spiritu Dei loquens, dicit anathema
Jesu <note>(I Cor. XII, 3)</note>
          </hi>. Nam in eo clamamus: <hi>Abba pater 
 <note>(Rom. VIII, 15)</note>
          </hi>, quia scriptum est: <hi>Veri
adoratores adorabunt Patrem in spiritu et veritate <note>(Joan. IV, 23)</note>
          </hi>.
</p>
          <p> <hi>
              <note>(Vers. 13.)</note> Redde mihi laetitiam salutaris tui, et spiritu
principali confirma me.</hi> </p>
        </div3>
<div3>
          <head>15.</head>
          <p>
 Laetabatur propheta de adventu Filii Dei antequam
peccaret, et certus quod de suo nasciturus
<pb n="0592A"/>
erat semine, antequam laberetur, gaudebat. Sed
postquam uxoris Uriae amore deceptus <note>(II. Reg.
12)</note> modum in peccando non habuit, ne sibi Deus hoc
offensus subtraheret, quod antea placatus promiserat,
formidavit. Ideoque ait: <hi>Redde mihi laetitiam salutaris
tui.</hi> Salutaris quis est, nisi Dei hominumque
mediator <note>(I. Tim. II)</note>? De quo iste idem Propheta
in persona Dei Patris dixerat: <hi>Propter miseriam inopum
et gemitum pauperum nunc exsurgam, dicit Dominus.
Ponam in salutari, fiducialiter agam in eo <note>(Psal.
XI, 6)</note>
          </hi>. Exsurgere enim dicitur Deus Pater, cum
filium mittit, qui quasi jacere visus est, cum servos
misit. Illi enim neminem salvare potuerunt: sed <hi>Filius hominis venit quaerere, et salvum facere quod
perierat 
 <note>(Luc., XIX, 10)</note>
          </hi>. Ideoque perfectam et manentem
<pb n="0592B"/>
salvationem in eo se positurum astruit, et
in eo fiducialiter se dicit agere, quem constat nihil
omnino peccati habuisse. Qui enim gravium sibi
conscius est delictorum, non potest fiducialiter agere,
quia poterit eum vel ille quem corripit reprehendere,
vel conscientia propria remordere. Redemptor
vero noster eo libere loqui potuit, quo nunquam
peccati maculam ex nativitate, vel etiam ex operatione
contraxit. Unde turbis Judaeorum et principibus
sacerdotum invidentibus et detrahentibus ipse dicebat: <hi>Quis ex vobis arguet me de peccato 
 <note>(Joan. VIII,
46)</note>
          </hi>? Fiducialiter ergo agebat, quem in nullo conscientia
accusabat. Nam et de eo scriptum est, quod <hi>erat docens tanquam potestatem habens, et non sicut
scribae et pharisaei 
 <note>(Matth., VII, 29)</note>
          </hi>. Hujus ergo salutaris
<pb n="0592C"/>
sibi reddi laetitiam David postulat, in quo omnis
ante adventum ipsius electus sperabat.</p>
        </div3>
<div3>
          <head>16.</head>
          <p>
 <hi>Et spiritu principali confirma me.</hi> Solet quibusdam
contingere, ut dum se purgatos per satisfactionem
reputant, ab internae mentis custodia animum
resolvant. Qui quidem ipsa sua elatione depressi, eo
deterius corruunt, quo sibi de indulgentia blandientes,
vanae spei securitatem promittunt. Inde est quod
Propheta exorat, dicens: <hi>Laetetur cor meum,</hi> <emph>503</emph> <hi>ut timeat nomen tuum 
 <note>(Psal. LXXXV, 11)</note>
          </hi>. Non dicit
laetatur, ut securum sit, sed laetetur, ut timeat. Ac si
aperte dicat: Ita me correctum facito gaudere de
venia, ut tamen nunquam desinam esse suspectus de
culpa. Sic et in hoc loco, postquam sibi reddi salutaris
Dei laetitiam petiit, ne sibi dimissus ad deteriora
<pb n="0592D"/>
prorueret, illico adjunxit: <hi>Et spiritu principali confirma
me.</hi> Sciebat enim quia infirma est omnis anima,
nisi sancti Spiritus fuerit virtute firmata. Nam et de
apostolis dictum est: <hi>Verbo Domini coeli firmati sunt,
et spiritu oris ejus omnis virtus eorum <note>(Psal. XXXII, 6)</note>
          </hi>.
Quid enim coelorum nomine, nisi sancti apostoli designantur?
Qui nimirum verborum imbribus terram
cordis nostri inebriant <note>(Psal. XVIII)</note>, venturi judicii
minis et terroribus intonant, miraculorum signis et
operum sanctitate coruscant. Denique ipsi sunt, qui
enarrant gloriam Dei. Quibus profecto tunc Spiritus
virtutem tribuit, cum in igneis linguis apparens <note>(Act., II)</note>,
in cordibus eorum divini flammas amoris
accendit. Quod quidem aperte cognoscere possumus,
<pb n="0593A"/>
si quales ante, quales post adventum sancti Spiritus
fuerunt, perpendamus. Qui enim ad passionem tendentem
magistrum fugientes reliquerant <note>(Matth.
XXVI)</note>, postmodum per adjunctam sancti Spiritus gratiam
roborati, constanter et publice nomen Christi
praedicabant. Nam ut reliquos praetermittamus, ipse
apostolorum princeps qui mori metuens vitam negaverat <hi>(Ibidem)</hi>,
cum facto conventu, caesis apostolis,
sacerdotes et scribae ne in nomine Christi loquerentur,
prohiberent, aiebat: <hi>Obedire oportet Deo magis
quam hominibus <note>(Act. V, 29)</note>
          </hi>. Coelorum igitur virtus
de Spiritu sancto est, quia per infusam sancti Spiritus
gratiam facti sunt in Christi confessione fortes apostoli,
qui prius fuerant ex fragilitate carnis infirmi.
Nisi enim promissa charismatum dona illi Dominici
<pb n="0593B"/>
gregis pastores susciperent, eorum corda nullo virtutis
decore claruissent. Haec namque virtus Spiritus,
sicut ab omni poenarum et mortis timore quos repleverit
efficit liberos, ita ab omni diabolicae reddit tentationis
incursu securos. Merito ergo cui salutaris Dei in
remissionem peccatorum laetitia redditur, postulat ut in
vera innocentia spiritus principalis virtute confirmetur.
</p>
          <p> <hi>
              <note>(Vers. 14.)</note> Docebo iniquos vias tuas, et impii ad te
convertentur.</hi> </p>
        </div3>
<div3>
          <head>17.</head>
          <p>
 Illos divina clementia a peccatis per remissionem
efficit liberos, quos praevidet utilitati Ecclesiae
post conversionem profuturos. Unde Ananiae de Saulo
dixit: <hi>Vade, quoniam vas electionis mihi est iste, ut
portet nomen meum coram gentibus, et regibus, et
filiis Israel <note>(Act. IX, 15)</note>
          </hi>. Magno igitur fructu dimissa
<pb n="0593C"/>
sunt illi a Deo peccata. Qui enim prius blasphemus,
et persecutor, ac injuriosus exstitit <note>(I. Tim. I)</note>, postmodum
plus omnibus laboravit. Propheta ergo qui
deleri iniquitates suas, et Spiritu sancto confirmari a
Domino postulat, quod non sine fructu hoc sit futurum
affirmat, dicens: <hi>Docebo iniquos vias tuas.</hi> UNIVERSAE <hi>viae Domini misericordia et veritas 
 <note>(Psal. XXIV,
10)</note>
          </hi>. Misericordia est, qua sine ullis praecedentibus
meritis, poenitentibus veniam tribuit, veritas qua post
gratiam vocationis et veniae, peccata impoenitentium
punit. Ille ergo cui peccata dimittuntur, vias Dei
iniquos docet, cum peccantibus si resipuerint, exemplo
sui spem tribuit veniae, et inconvertibilibus, nisi
ad veniam redeant, infert timorem gehennae. <hi>Et impii
ad te convertentur.</hi> O quam utilis est peccatorum
<pb n="0593D"/>
remissio, quae conversos non solum a peccatis liberos
efficit, sed etiam alios a via impietatis et injustitiae
retrahit, flamma charitatis accendit. <emph>504</emph> Haec est
enim charitatis evidens probatio, ut cui per gratiam
Dei contigerit  peccatorum vinculis eripi, ipse ex
zelo justitiae studeat ad spem veniae delinquentes hortari.
Nullum quippe tam gratum Deo est sacrificium
quam zelus animarum. Exerceat ergo se in via Dei,
cui Deus peccata dimisit, et exemplo suo peccatores
quosque ad poenitentiae confugere remedium admoneat.
Non sit arbor infructuosa, aut otiosus operarius <note>(Matth. XX)</note>,
sciens quia non solum mane venientibus
ad vineam merces promittitur, sed etiam circa undecimam
horam vocatis vitae aeternae denarius praebetur.
</p>
          <p>
            <pb n="0594A"/> <hi>
              <note>(Vers. 15.)</note> Libera me de sanguinibus, Deus, Deus
salutis meae: et exsultabit lingua mea justitiam tuam.</hi> </p>
        </div3>
<div3>
          <head>18.</head>
          <p>
 Nisi primitus me a peccatis liberaveris, non
potero aliis esse exemplum conversationis. Libera
ergo me de sanguinibus, desideriis videlicet carnalibus,
quae militant adversus animam. <hi>Caro</hi> enim et <hi>sanguis regnum Dei non possidebunt.</hi> 
 DEUS <hi>Deus salutis
meae.</hi> Nota in repetitione nominis magnum affectum
cordis, quasi dicat: Merito te ut me salves
invoco, quia tu solus es auctor salutis meae. Nam <hi>Domini est salus 
 <note>(Psal. III, 9)</note>
          </hi>. A te solo est salus,
quia ab omnibus aliis est infirmitas, vanitas vanitatum,
et omnia vanitas <note>(Eccle. I, 2)</note>. <hi>Non salvatur
rex per multam virtutem, et gigas non salvabitur in
multitudine virtutis suae <note>(Psal. XXXII, 16)</note>
          </hi>. Denique,
<pb n="0594B"/> <hi>fallax equus ad salutem.</hi> 
 Ex quibus verbis colligitur
quod nec ex divitiis temporalibus, nec ex corporali
fortitudine salus acquiratur. <hi>Et exsultabit lingua mea
justitiam tuam.</hi> Justitia Dei, fides est, sicut scriptum
est: <hi>Credidit Abraham Deo, et reputatum est illi ad
justitiam <note>(Gen., XV, 6)</note>
          </hi>; quia <hi>Justus ex fide vivit <note>(Rom., I, 18)</note>
          </hi>.
Si ergo justi vita fides est, consequens
est eamdem fidem esse justitiam, sine qua quisque
esse justus non potest. Hanc itaque Dei justitiam
ille cum exsultatione enuntiat, qui nec mundi hujus
copiam cupiens, nec inopiam metuens, omnem haereticam
pravitatem impugnat. Vel justitia Dei est,
quod non vult mortem peccatoris. Homini nempe
justum videtur, ut suam ulciscatur injuriam: Dei
vero justitia est confitenti relaxare offensam.
</p>
          <p>
            <pb n="0594C"/> <hi>
              <note>(Vers. 16.)</note> Domine, labia mea aperies, et os meum
annuntiabit laudem tuam.</hi> </p>
        </div3>
<div3>
          <head>19.</head>
          <p>
 Non aliter justitiam tuam proferre potero, nisi
ut labia mea aperias. Tu es enim, qui ora superborum
obstruis, et linguas infantium disertas facis <note>(Sap. X, 21)</note>.
Hactenus os meum ego ipse aperui, et
ideo ex vaniloquio peccatum contraxi. Nunc vero ut
tu aperias desidero, quia nihil nisi quod suggesseris
loqui concupisco. Illius labia Deus aperit, qui non
solum quid loquitur, sed etiam quando, et ubi, et cui
loquatur attendit. Sapientia namque Dei dicit: <hi>Dominus
dedit mihi linguam eruditam (Isai, L, 4)</hi>,
quando scilicet oporteat sermonem dicere. Merito
ergo sapiens est, quia accepit a Domino quo tempore
sibi loquendum sit. Unde non inconvenienter ait
<pb n="0594D"/>
Scriptura: <hi>Homo sapiens tacebit usque ad tempus <note>(Eccli. XX, 7)</note>
          </hi>.
Hinc rursum scriptum est: <hi>Ori tuo
fac ostium et vectem, et in verbis tuis jugum et stateram <note>(Eccli., XXVIII, 28)</note>
          </hi>.
Et fortasse hoc ostium sibi
Propheta postulabat a Domino, cum dicebat: <hi>Pone,
Domine, custodiam ori meo, et ostium circumstantiae
labiis meis <note>(Psal. CXL, 3)</note>
          </hi>. Debemus enim os nostrum
claudere, et diligentius observare, ne quis in iracundiam
excitet vocem nostram, et contumeliam
rependamus contumeliae. Jugum etiam in verbis
nostris esse et statera praecipitur ut omne quod loquimur
et humilitate condiatur, et mensura ponderetur.
Proferamus ergo sermones examinatos libra
justitiae, ut si gravitas in sensu, modus in verbis,
<pb n="0595A"/> <emph>505</emph> 
 pondus in sermone. Nec prius loquendo os
aperiamus, quam expediat, sed examinemus verba
nostra, si tacendum hoc, si dicendum adversus
hunc, si tempus sit sermonis hujus, postremo si a
virtute modestiae non dissentiat. Nihil indecens,
nihil inhonestum, nihil invidum sonans erumpat.
Verum quia ad haec omnia idonei esse non possumus,
nisi hoc a largitore omnis gratiae percipiamus, exclamandum
est nobis cum propheta: <hi>Domine, labia
mea aperies, et os meum annuntiabit laudem tuam.</hi> 
NON <hi>est speciosa laus in ore peccatoris <note>(Eccli. XV, 9)</note>
          </hi>.
Ideoque Propheta indulgentiam peccatorum primum
a Domino expetit, et postmodum laudem se Dei annuntiaturum
esse promittit; nobis patenter innuens,
quia illi soli laudis Dei possunt sentire dulcedinem,
<pb n="0595B"/>
qui peccatorum suorum meruerint percipere remissionem.
Unde scriptum est: <hi>Rectos decet collaudatio <note>(Psal. XXXII, 1)</note>
          </hi>.
Quid autem laudabilius in Deo quam
misericordia? Scriptum namque est: <hi>Confiteantur
Domino misericoraiae ejus <note>(Psal. CXLIV, 10)</note>
          </hi>. Denique <hi>miserationes ejus super omnia opera ejus.</hi> 
 Quamvis enim
laudabile sit quod hominem de limo terrae condidit,
laudabilius tamen est quod perditum proprii filii morte
redemit. Denique illud potestatis est, hoc gratiae. <hi>Et
os meum annuntiabit laudem tuam.</hi> Sunt enim plerique
qui non suo ore laudant Deum. Nunquam suo laudat
ore Deum avarus, nunquam suo ore laudat luxoriosus.
Nonne quasi alienum os tibi videtur assumere, dum ea
conatur quae in corde non sentit proferre? De quibus
profecto scriptum est: <hi>Cor eorum longe est a disciplina;
<pb n="0595C"/>
propterea non exsultabunt <note>(Job. XVII, 4)</note>
          </hi>: quia
nimirum eorum laus ad omnipotentis Dei aures nequaquam
extollitur, quorum cor a semita justitiae per
pravae intentionis studium elongatur. Tales erant illi
de quibus Dominus dicebat: <hi>Populus hic labiis me honorat,
cor autem eorum longe est a me <note>(Matth., XV, 8)</note>
          </hi>.
</p>
          <p> <hi>
              <note>(Vers. 17.)</note> Quoniam si voluisses sacrificium, dedissem
utique: holocaustis non delectaberis.</hi> </p>
        </div3>
<div3>
          <head>20.</head>
          <p>
 Sciebat Propheta per spiritum, quia illa legalium
instituta sacrificiorum, ad invisibilis essent oblationis
intelligentiam transferenda; quia illud verum
et acceptabile est sacrificium quod aliquis puro corde
laudat Deum. Unde et alio in loco dicit: <hi>In me
sunt, Deus, vota tua quae reddam, laudationes tibi <note>(Psal. LV, 12)</note>
          </hi>.
Et iterum: <hi>Immola Deo sacrificium
<pb n="0595D"/>
laudis <note>(Psal. XLIX, 14)</note>
          </hi>. Et rursum: <hi>Sacrificium laudis
honorificabit me.</hi> Cum ergo dixisset: <hi>Os meum annuntiabit
laudem tuam,</hi> illico subjunxit: <hi>Quoniam si voluisses
sacrificium, dedissem utique.</hi> Ac si dicat: Laudis
tibi offeram sacrificium, sciens quia, carnalium nolis
observantiam caeremoniarum. <hi>Quoniam si voluisses sacrificium,
dedissem utique; holocaustis non delectaberis.</hi> 
Ideo nolo confidere in carnalis ritu sacrificii, quia
scio te hircorum et arietum occisione non delectari.
Tu es enim qui dixisti: <hi>Non accipiam de domo tua vitulos,
neque de gregibus tuis hircos. <note>(Ibid. XLIX, 9)</note>
          </hi>.
</p>
          <p> <note>(Vers. 18)</note>. <hi>Sacrificium Deo, spiritus contribulatus:
cor contritum et humiliatum Deus non despicies.</hi> </p>
        </div3>
<div3>
          <head>21.</head>
          <p>
 Nequaquam vere poenitentiam agit, qui ex
<pb n="0596A"/>
peccatorum suorum recordatione quamdam spiritus
tribulationem non sentit. Quod quidem reprobis familiare
est; quia etsi aliquando peccata sua confiteantur,
ea tamen districtae animadversionis fletibus
non persequuntur. Electi vero etiam si minima sint
quae in se punienda inveniunt, zelo rectitudinis contra
se erecti, ad poenitentiae se lamenta studiose succendunt.
Qui dum sanctae contemplationis pennis ad
coelestia se intuenda erigunt, eo subtilius <emph>506</emph> si
quid in ipsis vitiosum latebat inveniunt, quo ad divinae
lucis claritatem vicinius accedunt. Tantoque
eis displicet quod infirmum ex carne tolerant, quanto
eos delectat quod ex incorruptibilis vitae suavitate degustant.
Unde fit quod gravi in seipsos vel pro otiosis
verbis, vel pro vanis cogitationibus invectione desaeviant;
<pb n="0596B"/>
et quae levia ante crediderant, mox ut gravia
et mortifera perhorrescant. Beneficia sibi divinitus
collata conspiciunt, culpas nihilominus anteactas
ad memoriam reducunt. Vitae hujus corruptibilis
aerumnosas necessitates enumerant, quanta sit coelestis
gloriae felicitas, in meditatione pertractant. A
qua quia per carnis fragilitatem retrahi se sentiunt,
validissimi seipsos interius vulnere doloris transfigunt.
Dum ergo haec omnia ante mentis oculos intenta
consideratione recolligunt, vehementissimae
tribulationis igne intrinsecus inardescunt. Haec est
illa spiritalis sanctorum tribulatio, quam in cordibus
eorum generat poenitentiae et desiderii dilati amaritudo.
Hanc nimirum Job sentiebat, cum dicebat: <hi>Loquar in tribulatione spiritus mei 
 (Job, VII, 11)</hi>. Electorum
<pb n="0596C"/>
etenim linguas tribulatio spiritus commovet,
ut reatum pravi operis vox confessionis impugnet. <hi>Cor contritum et humilitatum, Deus, non despicies.</hi> </p>
        </div3>
<div3>
          <head>22.</head>
          <p>
 Multi habent cor contritum, qui non habent
cor humiliatum. Sunt enim plerique qui, etsi peccata
sua fletibus puniant, pauperes tamen opprimere
potestatis suae dominatione non cessant. Hi
nimirum nequaquam purum sacrificium Deo offerunt;
quia detestabilis superbiae illud admistione
corrumpunt. Vel sicut beatus Hieronymus [ <hi>In hunc
psalm.</hi> ] hunc locum exponit, illi cor conterunt,
sed non humiliant, qui peccata quidem quae commiserunt
deflent, sed tamen eadem committere etiam
post fletus non timent. Dum enim errorum suorum
consideratione revocati, ad ea quae dimiserant redeunt,
<pb n="0596D"/>
se contra conditorem suum per opera pravitatis
extollunt. Ex superbiae namque vitio est, timorem
Dei contemnere, conditoris praecepta pravae
actionis transgressione calcare, coelestis vitae gaudia
mansura negligere, damnationis perpetuae infinita
supplicia non timere. Illorum ergo sacrificium Deus
non accipit, qui lacrymis quidem se compunctionis
abluunt, sed eisdem, a quibus ante mundati esse
videntur, peccatorum maculis in idipsum revertentes
sordescunt. De talibus scriptum est: <hi>Qui baptizatur a
mortuo, et iterum tangit eum, quid prodest lavatio
ejus <note>(Eccli. XXXIV, 30)</note>
          </hi>? Ille quippe lavatur a mortuo,
qui per poenitentiam mundatur a peccato. Quem si
contigerit eadem quae punierat, iterando peccata
<pb n="0597A"/>
committere, nihil contulisse videtur adhibita satisfactionis
lavatio, quem maculavit inhonestius iterata
facinoris turpitudo. Quia igitur scriptum est: <hi>Deus
superbis resistit, humilibus autem dat gratiam <note>(I
Petr. V, 5)</note>
          </hi>; illos qui superbiendo ad peccata redeunt,
divina justitia respuit. Illos vero qui continendo et
humiliando post tergum non respiciunt, clementia
Dei non despicit, quia scriptum est: <hi>Prope est Dominus
his qui tribulato sunt corde, et humiles spiritu
salvabit <note>(Psalm. XXXIII, 19)</note>
          </hi>.
</p>
          <p> <hi>
              <note>(Vers. 19.)</note> Benigne fac, Domine, in bona voluntate
tua Sion, ut aedificentur muri Jerusalem.</hi> </p>
        </div3>
<div3>
          <head>23.</head>
          <p>
 Sion speculatio interpretatur, per quam sancta
significatur Ecclesia. Quia in eminentioribus virtutum
et scientiae locata vestigiis, et coelestem patriam a
<pb n="0597B"/>
longe prospicit, et irruentes spiritalium inimicorum
cuneos interiori intuitu deprehendit. Cui Deus tunc
benigne fecit, quando filium suum in mundum misit.
Veniens autem Filius Dei, quam <emph>507</emph> de diabolica
potestate eripit, sanctam sibi Ecclesiam in unitate
spiritus confoederavit. De quo Joannes ait: <hi>Qui
habet sponsam, sponsus est <note>(Joann. III, 19)</note>
          </hi>. Quid
autem benignius, quam Filium Dei servilem formam
induere <note>(Philip. II)</note>, mortis legibus subjacere, proprio
sanguine nos redimere, aeternae vitae aditum, quem
culpa obstruxerat, aperire; corpore suo nos pascere,
et de tenebrarum potestate erutos, ad coelestem gloriam
et ad regnum nos lucis transferre? Quid denique
benignius quam quod Deus tradidit filium, ut redimeret
servum? Benignitatem nihilominus Dei quotidie
<pb n="0597C"/>
sentit Ecclesia, cum illam Deus claritate suae
cognitionis illuminat, inter saeculi turbines fluctuantem
spiritus sui virtute confirmat, suavitatis intimae
deliciis reficit, atque per eam peccantibus peccata
dimittit. Et notandum quod ait: <hi>In bona voluntate
tua,</hi> ut intelligas nihil perfectum haberi posse ex
meritis, sed tantum conferri gratuito munere divinae
miserationis. <hi>Ut aedificentur muri Jerusalem.</hi> Per Jerusalem,
quae visio pacis interpretatur, sancta anima
accipitur, quae futuram sanctorum pacem mentis
intuitu conspicit; et omnibus in se mortificatis hostibus,
illicitorum motuum impugnationem non sentit.
Cujus muri virtutes sunt, quos ille nimirum
aedificet, qui ex operibus justitiae et pietatis, spiritale
construere aedificium non cessat. Unusquisque autem
<pb n="0597D"/>
Jerusalem, aut Babylonis civis est. Sicut enim per
amorem Dei sanctus quisque Jerusalem civis efficitur;
ita per amorem saeculi, omnis iniquus in Babyloniae
structura operatur.</p>
        </div3>
<div3>
          <head>24.</head>
          <p>
 Ad construendum autem hujus spiritalis Babyloniae
aedificium, perversi quique illius antiquae
Babel <note>(Gen. XI)</note> imitantur exemplum. Cujus, teste
sancta Scriptura, civitatis auctores, et pro saxis
lateres, et pro caemento bitumen habuisse leguntur.
Per quod intelligitur quod mundi amatores carnalis
vitae construunt municipium, quod ad vim ventorum,
et impetus fluvii, facili impulsu velociter est
subruendum. Notandum vero est quia illi de quibus
agitur, de Oriente venisse, et in campo Sennaar habitasse
<pb n="0598A"/>
perhibentur <hi>(Ibidem)</hi>. Cum enim Christus
vere sit Oriens, propheta attestante qui ait: <hi>Ecce
vir Oriens nomen ejus <note>(Zach. VI, 12)</note>
          </hi>; de Oriente
veniunt, qui a Christi consortio male vivendo recedunt.
Sennaar autem interpretatur excussio dentium,
sive foetor eorum. In campo ergo Sennaar habitant,
qui positi non in celsitudine virtutum, sed in planitie
vitiorum, et detractionum morsibus proximos
lacerant, et in otiosae vitae volutabro jacentes, infamiae
suae circumquaque foetorem exhalant. Quorum
dentes tunc omnipotens excutit, cum illorum facta
simul et verba confundit. Unde per prophetam scriptum
est: <hi>Dentes peccatorum contrivisti <note>(Ps. III, 8)</note>
          </hi>.
Et iterum: <hi>Dominus conteret dentes eorum in ore ipsorum;
molas leonum confringet Dominus (Psal. VII,
<pb n="0598B"/>
57)</hi>. Nam de foetore eorum per alium prophetam
scriptum est: <hi>Computruerunt jumenta in stercore suo <note>(Joel. I, 17)</note>
          </hi>.
Computrescere jumenta, est carnales
homines in foetore luxuriae vitam finire. Et Isaias ait: <hi>Et erit pro suavi odore foetor, pro zona funiculus <note>(Isa. III, 24)</note>
          </hi>.
Quia nimirum hi pravi operis foetorem
emittunt, qui abjecto cingulo castitatis, funiculum
intexunt lasciviae. De quibus dicitur per prophetam: <hi>Vae qui trahit peccata sicut restem longam 
 <note>(Isai. V, 18)</note>
          </hi>.
Merito ergo qui in Sennaar habitant, de lateribus
civitatem aedificant, quia qui terrenis dediti sunt,
voluptatibus carnis inserviunt, de fragili materia
mentis mutationem attollunt.</p>
        </div3>
<div3>
          <head>25.</head>
          <p>
 Caeterum qui contempta terrenarum opum cupiditate <emph>508,</emph> 
 et carnalis vitae abdicatis illecebris,
<pb n="0598C"/>
per opera sanctitatis virtutum in seipsis sanctificationem
accumulant, hi profecto lateres in lapides
mutant. Et neque in arena mundanae confidentiae
spiritalem structuram erigunt <note>(I Cor. X)</note>, sed in petra
fidei, quae Christus est <note>(Matth. VII)</note>, atria nulli excidio
obnoxia, ad similitudinem Evangelicae illius parabolae
constituunt. Tales nimirum recte cum Isaia
possunt dicere: <hi>Lateres ceciderunt, sed quadris lapidibus
aedificabimus: sycomoros succiderunt, sed cedros
immutabimus <note>(Isai. IX, 10)</note>
          </hi>. Lateribus quippe cadentibus,
lapidibus quadris aedificat, quicunque carnis
lasciviam disciplinae strictioris rigore castigat, qui
membrorum legem mentis lege superat, qui corporis
fortitudinem spiritus virtute commutat. Hinc namque
per prophetam dicitur: <hi>Qui confidunt in Domino,
<pb n="0598D"/>
mutabunt fortitudinem <note>(Isa. XL, 31)</note>
          </hi>. Qui dum non
dixit, accipient, sed mutabunt, aperte ostendit quia
alia est fortitudo quae deponitur, et alia quae noviter
inchoatur. Habent enim sancti viri suam in hac carne
positi fortitudinem, cum vel pro fide certantes, tormenta
omnia constantiae virtute despiciunt, vel tentationes
diabolicas armis spiritalibus protecti repellunt.
De eis namque per Salomonem scriptum est: <hi>En lectulum Salomonis sexaginta fortes ambiunt ex
fortissimis Israel 
 <note>(Cant. III, 7)</note>
          </hi>. Lectulum quippe Salomonis
fortes ambiunt, quia intimam nostri Redemptoris
requiem, sancti quique indefessa desiderii sedulitate
contemplantur. Hinc de sancta Ecclesia electorum
dicitur: <hi>Fortitudo et decor indumentum ejus</hi> 
<pb n="0599A"/> <note>(Prov. XXXI, 25)</note>.
Qui enim ita se in virtutibus decorum
exhibet, ut tamen tentationum impugnationibus
non repugnet, hic nimirum decore ad tempus induitur,
sed fortitudine nequaquam vestitur. Quia vero
sancti Dei et ex operibus justitiae fulgidi, et ex adversariorum
apparent impugnationibus vestiti, recte
de eis sub typo Ecclesiae dicitur: <hi>Fortitudo et decor
indumentum ejus.</hi> Quisquis ergo infirma carnis fortitudine
contempta, in virile spiritus robur animam
excitat, quasi lateres in saxa, quibus muri Jerusalem
aedificentur, commutat. Possumus quoque per Jerusalem,
illam sanctam civitatem accipere, quae ex
vivis lapidibus in coelis construitur <note>(Apoc. XXI)</note>, et
sicut sponsa ornata viro suo a Deo paratur. De illa
namque dicit apostolus: <hi>Illa autem quae sursum est
Jerusalem libera est, quae est mater nostra <note>(Gal. IV, 26)</note>
          </hi>.
<pb n="0599B"/>
Quae merito dicitur libera, quia ab omni corruptionis
molestia invenitur aliena. Nec incongrue Jerusalem
dicitur, quae veram in seipsa pacem sine defectu experitur.
Illa est enim civitas pacis, in quam nullus
hostis ingreditur, et ex qua nullus civis egreditur.
Civitas, inquam, cujus plateae auro mundo sternuntur <note>(Apoc. XXI)</note>,
et in qua canticum laetitiae indesinenter
cantatur. Quae quidem, sicut scriptum est,
non eget sole, neque luna; quia cum illam Deus
praesentia suae claritatis illuminet, impossibile est ut
eam aliqua caliginis obumbratio obscuret. <hi>Deus enim
lux est,</hi> sicut ait in Epistola sua Joannes apostolus; <hi>et tenebrae in eo non sunt ullae 
 <note>(Joan. I, VI)</note>
          </hi>. Quod
si tanta est claritas solis ut totam ortu suo terram
illuminet, quanta aestimanda est Dei claritas, qui et
<pb n="0599C"/>
ipsum solem condidit, et ei ad utilitatem nostram
hanc quam cernimus luminis venustatem infundit?
Hujus igitur Jerusalem muri aedificantur, cum fideles
ad vitam praedestinati, ad perfectionem justitiae deducuntur.
Figuram autem hujus civitatis illud Salomonis
templum gestavit <note>(III Reg. VI)</note>, in cujus aedificatione
lapidibus exstructa, mallei sonitus auditus
non fuit. In sacris enim aedificiis permansuri, adhuc
foris per flagella tundimur, ut in templo Domini postmodum <emph>509</emph> 
 sine aliqua percussione disciplinae
disponamur, quatenus quidquid in nobis superfluum,
aut distortum est, modo percussio resecet, et tunc
sola in coelesti aedificio concordia veritatis liget. Nec
mirum si templum eadem civitas dicatur, quae etiam
tabernaculum dicitur, sicut scriptum est: <hi>Ecce tabernaculum
<pb n="0599D"/>
Dei cum hominibus <note>(Apoc. XXI, 3)</note>
          </hi>.
</p>
          <p> <hi>
              <note>(Vers. 20.)</note> Tunc acceptabis sacrificium justitiae,
oblationes, et holocausta; tunc imponent super altare
tuum vitulos.</hi> </p>
        </div3>
<div3>
          <head>26.</head>
          <p>
 Aedificata coelesti Jerusalem, sacrificium duntaxat
justitiae acceptum erit Domino, quia ibi non
erit opus offerri sacrificium pro peccato. In hac enim
vita quia in multis quotidie delinquimus, oportet ut
contriti cordis et contribulati spiritus Deo sacrificium
offeramus. In resurrectione autem, cum corruptibile
hoc induerit incorruptionem, et mortale hoc induerit
immortalitatem <note>(I Cor. XV)</note>, nec ullus sanctorum peccare
postmodum poterit, nec quisquam ad Deum pro
<pb n="0600A"/>
peccato orabit. In tantum namque peccatum delebitur,
ut etiam poena peccati omnino destruatur, sicut
scriptum est: <hi>Absorpta est mors a victoria. Ubi est,
mors, victoria tua? ubi est, mors, aculeus tuus? Stimulus
enim mortis peccatum est <note>(Ibid. XV, 55)</note>
          </hi>. Necessario
ibi peccatum deesse convincitur, ubi mortis
aculeus non invenitur. Non igitur oportet ibi offerri
pro peccato sacrificium, ubi nec in cogitatione admittitur
delictum. Sacrificium itaque justitiae sancti in
aeterna vita Deo offerent, quia in solo conditoris
amore intenti, indefessas remuneratori suo in laetitia
cordis laudes dicent. Unde Scriptum est: <hi>Beati qui
habitant in domo tua, Domine, in saecula saeculorum
laudabunt te <note>(Psalm. LXXXIII, 5)</note>
          </hi>. Et iterum: <hi>Vox
exsultationis et salutis in tabernaculis justorum <note>(Psalm.
CXVII, 15)</note>
          </hi>. Tunc electorum suorum oblationes Deus
<pb n="0600B"/>
acceptas habebit, quia sanctas eorum meditationes
nullius pravitatis admistio commaculabit. Holocausta
nihilominus eorum accipiet, quia totum quod in eis
erit, flamma divinae charitatis accendet. Et <hi>tunc imponent
super altare tuum vitulos.</hi> Altare, Dei filius
est, de quo ipse Dominus ait: <hi>Altare de terra facietis
mihi <note>(Exod. XXIV, 20)</note>
          </hi>. Quid est enim aliud altare de
terra facere, nisi de Dei filii incarnatione non dubitare?
Ipse est namque cui in hac vita cordium nostrorum
sacrificia imponimus, et in quo cogitationes illicitas
ne convalescant mactamus. Unde scriptum est: <hi>Beatus qui tenebit et allidet parvulos suos ad petram <note>(Psal. CXXXVI, 9)</note>
          </hi>.
Ad petram quippe parvulos nostros
allidimus, cum orientes motus illicitos, imitationis
<pb n="0600C"/>
Christi intentione mortificamus. Scriptum est enim: <hi>Petra autem erat Christus 
 <note>(I Cor. I, 1)</note>
          </hi>. Ipse ergo est
petra ad quam cogitationes nostras tenemus; ipse altare,
cujus clementiae peccatorum victimas imponere
praesumimus. Denique <hi>peccata nostra ipse portavit <note>(I
Petr. II, 24)</note>
          </hi>. Super ipsum ergo vitulos in aeterna vita
sancti seipsos imponent, quia per gratiam Dei liberati
a lege peccati et mortis, quod nulli jugo legis post
modum erunt subditi, totum attribuent gratiae filii
Dei. Nullus enim hominum in coelum ascenderet, nisi
filius Dei pro salute nostra carnem sumpsisset. Vel
certe vitulos super altare imponent, cum deposita
primi hominis vetustate, et mortalibus exuti exuviis,
facti vituli, id est innovati et puri in perpetuum vivent.</p>
        </div3>
<div3>
          <head>27.</head>
          <p>
 Quod si, ut praemissum est, secundum moralem
intelligentiam aedificationem Jerusalem accipere
<pb n="0600D"/>
volumus, hunc quoque versum eidem intellectui hoc
modo convenienter aptamus. Dictum est David regi
a Domino: <hi>Non tu aedificabis mihi domum, quia vir
sanguinum es <note>(I Paral. XVII, 1)</note>
          </hi>: Postea vero filius
ejus re et nomine pacificus, et sapientiae gratiam a
Domino <emph>510</emph> ultra mortales obtinuit, et templum
mirifici operis, sicut liber historiarum attestatur, Deo
Israel aedificavit <note>(III Reg. VI)</note>. In quo datur intelligi,
quia dum cum hostilibus vitiorum cuneis, virtutum
oppositione confligimus, domum sapientiae nequaquam
aedificare valemus; ubi vero superatis adversariorum
agminibus et passionum depulsa barbarie,
pacem in nostris factam, omnibus mentis imperiis
<pb n="0601A"/>
carne jam obtemperante senserimus, tunc corpus
nostrum inviolabile templum Domino construimus, in
quo et sacrificium quod ex zelo justitiae veritatem
praedicantes offerimus, Deus accipit, et oblationes
sanctarum meditationum, et igne ferventis desiderii
ardentium orationum holocausta assumit. Super altare
quoque cordium nostrorum ponimus vitulos <note>(Psal. LXVIII)</note>,
cornua producentes et ungulas, si
haereticorum sententias utriusque Testamenti auctoritate
noverimus comminuere, et virtutes a vitiis
per studium discretionis separare. Per ungulas enim
vitulorum, quae finduntur, discretionem accipimus;
per cornua vero, utriusque Testamenti praecepta
notamus. Vel certe cornua producimus, si etiam in
his quae carnis sunt, Deo placere studeamus. Cornu
namque cum de carne sit, carnem superexcedens
<pb n="0601B"/>
durescit. Quisquis ergo, carnis infirmitate deposita, etiam per canis obsequium opera virtutis effecerit,
quasi cornua de carne producit.
</p>
        </div3>
      </div1>

<div1>
        <head>PROOEMIUM. IN QUINTUM PSALMUM POENITENTIALEM.</head>
<p> <hi>Oratio pauperis cum anxiatus fuerit, et coram Domino
effuderit precem suam.</hi> </p>
<p>Quis est iste pauper cujus in hoc psalmo notatur
oratio, nisi ille de quo ait Apostolus: <hi>Qui cum esset
dives, pauper pro nobis factus est <note>(I Cor. VIII, 9)</note>
          </hi>?
Ipse enim ut nos divitiarum suarum efficeret participes,
paupertatis nostrae suscepit necessitates: <hi>Exinanivit</hi> 
namque <hi>semetipsum, formam servi accipiens, in
similitudinem hominum factus, et habitu inventus ut
homo; humiliavit semetipsum, factus obediens usque
ad mortem, mortem autem crucis <note>(Philip. II, 7)</note>
          </hi>. Sicut
<pb n="0601C"/>
autem pauper pro nobis factus est, ita et pro nobis
anxiatus est. Denique et pro nobis est morti traditus,
et pro nobis in ligno suspensus. <hi>Mortuus est enim,</hi> ut
ait Apostolus, <hi>propter delicta nostra <note>(I Cor. XV, 3)</note>
          </hi>, <hi>et resurrexit propter justificationem nostram 
 <note>(Rom.
IV, 25)</note>
          </hi>. Ex humana autem natura habuit ut anxiaretur,
ex qua habuit etiam ut moreretur. Orat ergo
caput nostrum in psalmo hoc, ut illuc reducamur
per gratiam, unde per primi parentis cecidimus culpam.
Potest etiam haec oratio convenire unicuique,
qui pauperem se esse intelligit et suarum miseriam
necessitatum agnoscit; qui fallaces esse divitias saeculi
istius considerat, et quam horrendum sit in manus
Dei viventis incidere, pensat. Qui post tergum reductis
oculis cogitat unde ceciderit, et circumspectis
<pb n="0601D"/>
omnibus quae imminent, quas invenerit calamitates
attendit. Haec itaque omnia ante mentis oculos omnis
pauper congerat, et pauperem Christum pro nobis
anxiatum considerans, miseriarum suarum multitudinem
attendat; quanta gloria in Adam fuerit creatus recolligat,
et in his omnibus anxiatus, non in oculis hominum,
sed coram Domino precem suam effundat, dicens:
</p>
      </div1>

<div1>
        <head> <emph>511</emph> EXPLANATIO QUINTI PSALMI POENITENTIALIS.</head>
<p divs_removed="true"> <hi>
            <note>(Psal. 101.--Vers. 1.)</note> Domine, exaudi orationem
meam, et clamor meus ad te veniat.</hi> 

        </p>
        <div3 moved_from_p="true">
            <head>1.</head>
          <p>
 In hac oratione quam exposituri sumus, quaedam
<pb n="0602A"/>
ipsi attribuuntur capiti, quaedam nostrae conveniunt
infirmitati. Nec mirandum si ea quae nobis solummodo
congruunt, quasi sint sua Christus pronuntiat.
Unum quippe corpus est tota sancta universalis
Ecclesia, sub Christo Jesu, suo videlicet capite, constituta.
Unde ait Apostolus: <hi>Ipse est caput corporis
Ecclesiae, qui est principium, primogenitus ex mortuis <note>(Col. I, 18)</note>
            </hi>.
Ipsa est enim quae per Prophetam jucundatur,
et dicit: <hi>Nunc exaltavit caput meum super
inimicos meos <note>(Psal. XXVI, 6)</note>
            </hi>. Pater enim Filium, qui
est caput Ecclesiae, super inimicos ejus exaltavit,
cum destructo mortis imperio, in suae illum majestatis
aequalitate constituit, cui et dixit: <hi>Sede a dextris
meis, donec ponam inimicos tuos scabellum pedum
tuorum <note>(Psal. CVIII, 1)</note>
            </hi>. Christus itaque cum tota sua
Ecclesia, sive quae adhuc versatur in terris, sive quae
<pb n="0602B"/>
cum eo jam regnat in coelis, una persona est. Et sicut
est una anima quae diversa corporis membra vivificat,
ita totam simul Ecclesiam unus Spiritus sanctus
vegetat et illustrat. Sicut namque Christus, qui
est caput Ecclesiae, de Spiritu sancto conceptus est,
sic sancta Ecclesia quae corpus ejus est, eodem Spiritu
sancto repletur ut vivat; ejus virtute firmatur,
ut in unius fidei et charitatis compage subsistat.
Unde dicit Apostolus: <hi>Ex quo totum corpus per nexus
et conjunctiones subministratum et constructum crescit
in augmentum Dei <note>(Col. II, 2)</note>
            </hi>. Istud est corpus,
extra quod non vivificat spiritus. Unde dicit beatus
Augustinus: <hi>Si vis vivere de spiritu Christi, esto in
corpore Christi [Tract. 26. in Joan.]</hi>. De hoc spiritu
non vivit haereticus, non vivit schismaticus, non vivit
excommunicatus; non enim sunt de corpore. Ecclesia
<pb n="0602C"/>
autem spiritum vivificantem habet, quia capiti
suo Christo inseparabiliter adhaeret. Scriptum est
enim: <hi>Qui adhaeret Domino, unus spiritus est cum eo <note>(I Cor. VI, 17)</note>
            </hi>.
Pro membris itaque orat caput in
hoc psalmo, ut corporis sui orationem Deus Pater
exaudiat, et ut ejus clamor ad divinae majestatis aures
ascendat. Quotidie enim orat Christus pro Ecclesia,
de quo testatur apostolus Paulus: Quia <hi>sedens
ad dexteram Patris interpellat pro nobis <note>(Rom. VIII,
34)</note>
            </hi>. Denique et ipse est propitiatio pro peccatis nostris <note>(I Joan. 2)</note>.
Potest autem haec oratio unicuique
convenire fideli, qui a Deo postulat in bono perseverantiam,
et tam sancti desiderii quam etiam irremissae
operationis emittit clamorem. Clamor autem
aliquando in bona, aliquando in mala significatione
<pb n="0602D"/>
accipitur. Clamat enim justus, cum operatur justitiam
ex desiderio; clamat et impius, cum peccatum
adjungit peccato. Clamabat Moyses cum populum
de Aegyptiaca servitute liberatum, ad terram promissionis
per desertum deduceret. Clamabat et populus
Gomorrhaeus, cum ex frequentissima peccati perpetratione
Deum ad iracundiam provocaret. Denique et
Moysi tacenti dictum est a Domino: <hi>Quid clamas ad
me <note>(Exod. XIV, 15)</note>
            </hi>? Et de illis ait Dominus: <hi>Clamor
Sodomorum et Gomorrhaeorum ascendit ad me <note>(Gen.
XVIII, 20)</note>
            </hi>. Unde quidam nos admonet, dicens: <hi>Auferatur
<pb n="0603A"/>
clamor de medio vestrum</hi>. Hic autem pro irremissa
operatione clamor accipitur, cum dicitur: <hi>Clamor meus ad te veniat.</hi> 
 Notandum vero est quod
cum praemisisset: <hi>Exaudi orationem meam;</hi> statim
adjecit: <hi>Et clamor meus ad te veniat.</hi> Illi enim a Domino
exaudiri merentur, <emph>512</emph> qui divini zelo amoris
accensi, omnia quae possunt bona operantur. Nam
qui perversis actionibus assuetus, operibus iniquitatis
invigilat, nequaquam dignus est exauditione cum
orat. Hinc namque per semetipsam Veritas ait: <hi>Non
omnis qui dicit mihi, Domine, Domine, intrabit in regnum
coelorum <note>(Matth. VII, 21)</note>
            </hi>. Si volumus igitur ut
ad aures Dei nostra perveniat oratio, studeamus necesse
est ut ab omni admistione pravitatis nostra
mundetur operatio, ut possimus Deo cum Propheta
dicere: <hi>Clamor meus ad te veniat.</hi> </p>
        </div3>
<p>
          <pb n="0603B"/> <hi>
            <note>(Vers. 2.)</note> Non avertas faciem tuam a me; in quacunque
die tribulor, inclina ad me aurem tuam.</hi> </p>
<div3>
          <head>2.</head>
          <p>
 Ad similitudinem dominorum dictum est, qui
cum pro alicujus suorum culpa graviter offenduntur,
solent eum a conspectu suo expellere, et a familiarium
assistentium collegio separare, a supplicante
faciem avertere, roganti veniam denegare. Deus vero,
licet cum superbiendo ab eo avertimur, a nobis per
justitiam avertatur; tamen cum humiliati ad eum
convertimur, ad nos per misericordiam converti
non dedignatur. Ipse est enim qui dicit: <hi>Convertimini
ad me, et ego convertar ad vos <note>(Zach. I, 3)</note>
          </hi>. Et
iterum: <hi>Si impius egerit poenitentiam de omnibus peccatis
suis quae operatus est, et fecerit judicium et justitiam,
vita vivet, et non morietur: omnium iniquitatum
ejus, quas operatus est, non recordabor; et in justitia
<pb n="0603C"/>
sua quam operatus est, vivet <note>(Ezech. XVIII, 21)</note>
          </hi>. Ecce
patet nobis sinus misericordiae Dei. Quare misericordiam
Dei a nobis excludimus? quare vocationem
ejus audire dissimulamus? Non enim solum a conversis
non avertitur, sed etiam aversos ut convertantur,
hortatur. Hinc est enim quod per prophetam
dicit: <hi>Si dimiserit vir uxorem suam, et illa recedens
duxerit virum alium, nunquid revertetur ad eam ultra?
nunquid non polluta et contaminata erit mulier illa?
Tu autem fornicata es cum amatoribus tuis multis;
tamen revertere ad me, dicit Dominus <note>(Jerem. III, 1)</note>
          </hi>.
Mulieris derelictae et fornicantis similitudinem adducit,
ut ejus cognoscamus pietatem, et sciamus eo nos
illum gravius offendere, quo non cessat nos etiam
post delictum vocare. Haec autem vocationis Dei clementia
a parte exprimitur, cum homini averso per
<pb n="0603D"/>
alium prophetam dicitur: <hi>Et erunt oculi tui videntes
praeceptorem tuum, et aures tuae audient vocem post
tergum monentis <note>(Isa. XXX, 20)</note>
          </hi>. Ille enim coram positus
verba Dei percipit, qui antequam peccatum perficiat,
voluntatis ejus praecepta cognoscit. Quasi enim
adhuc ante faciem ejus stare, est necdum eum peccando
contemnere. Caeterum si abjecto timore Dei
iniquitatem operari coeperit, quasi tergum in faciem
ejus mittit. Sed et post tergum subsequens Deus
abscedentem admonet, quia etiam nequitia perpetrata
<pb n="0604A"/>
ad se eum reverti persuadet. Audiamus ergo
vocem post tergum monentis, et ad invitantem nos
Deum, saltem post peccata revertamur: ut si justitiam
vindicantis formidare negligimus, saltem vocantis
et miserentis pietatem erubescamus.</p>
        </div3>
<div3>
          <head>3.</head>
          <p>
 <hi>In quacunque die tribulor, inclina ad me aurem
tuam.</hi> Ecce jam caput nostrum sedet a dextris Dei,
et tamen se dicit tribulari. Ubi ergo tribulatur, nisi
in corpore? Nam quod in corpore tribuletur, manifesto
ostendit cum Saulo persecutori dixit: <hi>Saule,
Saule, quid me persequeris <note>(Act. IX, 4)</note>
          </hi> Et Petro ait: <hi>Venio Romam iterum crucifigi 
 [Hegesip. l. III, c. 2]</hi>.
Qui enim in seipso jampridem crucifixus fuerat, in
Petro iterum se crucifigendum dicebat. Quamvis sit
in electorum cordibus etiam alia tribulatio, quam in
eis generat continua poenitentiae amaritudo. Qui enim
<pb n="0604B"/>
mala quae <emph>513</emph> commisit, ante mentis oculos congerens,
pro singulis quibuscunque compungitur, in
arcano cordis magna et amara doloris et metus
anxietate contribulatur. Solent namque electi viri,
ad ea quorum sibi sunt conscii peccata, mentis intuitum
reducere, et modis eorum cauta singulatim
consideratione perspectis, singula quaeque deflere;
ut hoc modo cordis sui praeparent habitaculum, dum
per unumquodque erroris sui deplorant excessum.
Hinc namque Jeremias ait: <hi>Divisiones aquarum deduxit
oculus meus <note>(Thren. III, 48)</note>
          </hi>. Divisas quippe
aquas ex oculis deducere, est dispertitas lacrymas
unicuique peccato tribuere, et iniquitatis gaudia satisfactionis
doloribus compensare, quatenus dum
nunc hujus, nunc illius delicti memoria mens acrius
tangitur, simul de omnibus singulis commota purgetur.
<pb n="0604C"/>
Quod vero ait: <hi>Inclina ad me aurem tuam,</hi> tale
est quasi dicat: Aeger sum, non possum me erigere
ad te, quia non est hominis dirigere viam suam. Sed
tu, more fidelis medici, inclina ad me aurem tuam.
Inclina aurem, quia ego non erigo cervicem. Scio
enim quia si me erexero, longius discedis; si humiliavero,
propius accedis. Sicut enim humiliato appropinquas,
ita te ab elato elongas. Ideo ergo tribulor,
ut ad me inclines aurem tuam.
</p>
          <p> <hi>
              <note>(Vers. 3.)</note> In quacunque die invocavero te, velociter
exaudi me.</hi> </p>
        </div3>
<div3>
          <head>4.</head>
          <p>
 Non jam terrenus terrena desidero, sed a prima
captivitate liberatus, coelestia concupisco. Exaudi
ergo me orantem non pro divitiis saeculi, non pro
gloria temporali, non pro fecunditate pignorum,
non pro morte inimicorum. Velociter autem exaudi,
<pb n="0604D"/>
ut in me adimpleas quod dixisti: <hi>Adhuc loquente te,
dicam: Ecce adsum <note>(Isa. LVIII, 9)</note>
          </hi>. Multi vocant
Deum, sed non invocant, quia labiis tantummodo,
non cordis affectu orare procurant. Qui vero Deum
toto corde desiderat, confidenter clamat: <hi>In quacunque
die invocavero te, velociter exaudi me.</hi> In die invocat,
qui in mentis puritate Deum exorat. Cujus
justitia, cum vias suas Domino revelaverit, sicut lumen
educitur, <hi>et judicium,</hi> sicut ait Propheta, <hi>tanquam
meridies illustratur <note>(Psal. XXXVI, 6)</note>
          </hi>. Unde et
<pb n="0605A"/>
scriptum est: <hi>Sentite de Domino in bonitate, et in
simplicitate cordis quaerite illum <note>(Sap. I, 1)</note>
          </hi>. Cordis
enim simplicitas dies est, quam fraus non obnubilat,
non obtenebrat mendacium, non obscurat invidia,
non obfuscat dolus; quam lux veritatis illuminat,
praesentiae divinae claritas illustrat. Scriptum est
enim: <hi>Cum simplicibus sermocinatio ejus <note>(Prov. III,
32)</note>
          </hi>. Deo autem sermocinari, est per suae praesentiae
illuminationem humanis mentibus voluntatis suae arcana
revelare. Cum simplicibus igitur Deus sermocinari
dicitur, quia illorum mentes de arcanis coelestibus
suae inspirationis claritate illuminat, quos nulla
caligo duplicitatis obumbrat. Quo contra de non
simplicibus dicitur: <hi>Virum sanguinum et dolosum
abominabitur Dominus <note>(Psal. V, 8)</note>
          </hi>. Et Salomon ait:
<pb n="0605B"/> <hi>Spiritus sanctus disciplinae effugiet fictum, et auferet
se a cogitationibus quae sunt sine intellectu 
 <note>(Sap. I, 5)</note>
          </hi>.
Constat ergo quia istos inhabitando illuminat, illos
recedendo excaecat.
</p>
          <p> <hi>
              <note>(Vers. 4.)</note> Quia defecerunt sicut fumus dies mei, et
ossa mea sicut cremium aruerunt.</hi> </p>
        </div3>
<div3>
          <head>5.</head>
          <p>
 Spectat hoc ad id quod dixit: <hi>Velociter exaudi
me.</hi> Quasi diceret: Opus est ut velociter me exaudias,
quia dies mei defecerunt, videlicet ad defectum
velut fumus devenerunt. Per dies suos hic vult intelligi
omne tempus, quo mandata Dei postposuit, et
funestis periturarum rerum accensus desideriis, sibi
non Deo militans carnaliter vixit. Habet enim <emph>514</emph> 
in hac vita diem suum anima perversa, quae transitorio
gaudet in tempore, et lethifera carnalis delectationis
perfruuntur jucunditate. Hinc est quod
<pb n="0605C"/>
Salvator noster praevaricatrici Jerusalem, destructionis
suae justum excidium comminans, ait: <hi>Et quidem
in hac die tua, quae ad pacem tibi <note>(Luc. XIX, 42)</note>
          </hi>.
Diem etenim suam ille tunc populus habebat, quia
in rerum labentium opulentia confidens, quiete et
successu gaudebat. Quorum nimirum oculos prosperitas
clauserat, ut nec visitationis suae tempus cognoscerent,
nec imminentium malorum contritionem
viderent. Sicut enim cordis oculos flagella aperiunt,
sic mentis aciem aliquoties successus prosperi retundunt,
adeo ut seipsam mens cognoscere non valeat,
quam prosperitatis mundanae oblectatio captivat.
Hinc namque Salomon ait: <hi>Aversio parvulorum interficiet
eos, et prosperitas stultorum perdet eos <note>(Prov.
I, 32)</note>
          </hi>. Israeliticum ergo populum prosperitas perdidit,
<pb n="0605D"/>
cujus in die sua oculos ne futuri excidii vastitatem
cognoscerent, clausit. Hae est dies, de qua Jeremias
ait: <hi>Diem hominis non desideravi <note>(Jerem. XVII,
16)</note>
          </hi>. Dicat et fidelis anima: <hi>Defecerunt sicut fumus
dies mei.</hi> Fumus, sicut est omnibus notum, in altum
quidem se in primis erigit, sed cito deficiens, quasi
non fuerit evanescit. Sic nimirum sic humana superbia
cum rerum opulentia intumescens se in altum
extulerit, a statu suae celsitudinis corruens, ad ima
ruit. Hinc namque per semetipsam Veritas ait: <hi>Omnis
qui se exaltat, humiliabitur, et qui se humiliat, exaltabitur <note>(Luc. XIV, 11)</note>
          </hi>.
Hinc per Prophetam scriptum
est: <hi>Vidi impium superexaltatum et elevatum sicut cedros
<pb n="0606A"/>
Libani; et transivi, et ecce non erat; quaesivi
eum, et non est inventus locus ejus <note>(Psal. XXXVI, 35)</note>
          </hi>.
Qua in re pensandum est, perversorum potentia qualiter
destruitur, quorum nec locus quidem post modicum
invenitur. Sequitur: <hi>Et ossa mea sicut cremium
aruerunt.</hi> </p>
        </div3>
<div3>
          <head>6.</head>
          <p>
 Per ossa, rationem et intelligentiam possumus
accipere quae quasi sicca remanent, dum factorum et
virtutum pinguedinem non habent. De qua profecto
pinguedine dicit Propheta: <hi>Sicut adipe et pinguedine
repleatur anima mea <note>(Psal. LXII, 6)</note>
          </hi>. Vel per ossa,
fortiores qui sunt in Ecclesia, accipimus, quia sicut
per ossa corpus nostrum vegetatur, ita per illos corpus
Christi, quod est Ecclesia, regitur et sustentatur.
Habet enim et corpus Christi carnem suam, infirmos
<pb n="0606B"/>
scilicet, virtutum carentes fortitudine, qui perfectorum
indigent sustentatione. De hac carne in persona
Christi recte per Job dicitur: <hi>Pelli meae consumptis
carnibus, adhaesit os meum <note>(Job. XIX, 20)</note>
          </hi>. Quod nimirum
in passione Christi impletum est, quando
discipulis fugientibus mulieres steterunt, et usque ad
crucem secutae sunt <note>(Luc. XXIII)</note>. Scimus enim quia
in corpore hominis pellis exterius eminet, caro vero
ossibus introrsus adhaeret. Pelli ergo consumptis carnibus
os Christi adhaeret, quia fugientibus et dubitantibus
apostolis, qui ei familiarius astiterant, mulieres
quae quasi remotiores esse videbantur, nec a
cruce suspensi, nec a sepulti monumento discedebant.
Quia vero sancti viri imperfectis delinquentibus condolent,
et eorum infirmitati compatiuntur, recte nunc
dicitur: <hi>Ossa mea sicut cremium aruerunt.</hi> Quod evidenter
<pb n="0606C"/>
ostendemus, si unum exemplum ad medium
deducamus. Videamus unum de ossibus Christi quomodo
cum infirmantibus infirmetur, cum dolentibus
doleat, cum arescentibus arescat. Ait enim: <hi>Quis
infirmatur, et ego non infirmor? quis scandalizatur, et
ego non uror <note>(II Cor. XI, 19)</note>
          </hi> Vides quomodo
omnium in se infirmitates transtulerat, <emph>515</emph> omnium
casus velut proprios deflebat. Ideoque ait: <hi>Ut lugeam
omnes qui peccaverunt, et non egerunt poenitentiam <note>(I Cor. XII, 21)</note>
          </hi>.
Denique et omnibus omnia factus
est, ut omnes lucrifaceret <note>(I Cor. IX)</note>. Ossa ergo sicut
cremium consumpto adipe arent, cum perfecti
quique carnalium infirmitatibus condolent, et se
quasi spiritali pinguedine aestimant vacuos, dum
illos aspiciunt virtutum auxiliis destitutos. Cujus infelicitatis
<pb n="0606D"/>
causam manifeste aperit, cum subjungit:
</p>
          <p> <hi>
              <note>(Vers. 5.)</note> Percussus sum ut fenum, et aruit cor
meum, quia oblitus sum comedere panem meum.</hi> </p>
        </div3>
<div3>
          <head>7.</head>
          <p>
 Scriptum est in Isaia: <hi>Omnis caro fenum, et
omnis gloria ejus quasi flos agri <note>(Isa XL, 6)</note>
          </hi>. Et rursum: <hi>Vere fenum est populus 
 <note>(Ibid., 7)</note>
          </hi>. Homo namque
feno comparabilis est, quia per nativitatem viret
in carne, per juventutem candescit in flore, per
mortem aret in pulvere. Ipse est enim, Job attestante, <hi>qui quasi flos egreditur et conteritur 
 <note>(Job. XIV,
2)</note>
          </hi>. Haec autem mors et contritio, quae ad omnes homines
ex justae damnationis sententia pervenit, ex
primi hominis peccato descendit. Unde et Apostolus
<pb n="0607A"/>
ait: <hi>Per primum hominem peccatum intravit, et
per peccatum mors, et ita in omnes homines mors pertransiit <note>(Rom. V, 12)</note>
          </hi>.
Homo ergo qui si in Creatoris
obedientia perstitisset, posset in aeternum vivere,
propter inobedientiae culpam percussus est mortalitate.
De qua nimirum percussione in hoc loco dicitur: <hi>Percussus sum ut fenum, et aruit cor meum.</hi> 
Quia ergo primus homo peccando in mortem incidit,
propagata generis humani successio a rationis intimae
viriditate consequenter exaruit. Quare autem
cor humanum ab illo aruit virore in quo conditum
fuit, subdendo manifestat, ait enim: <hi>Quia oblitus
sum comedere panem meum.</hi> Panem suum in paradiso
primus homo conditus habuit, quandiu inconcusso
mentis vestigio Conditoris sui praecepta servavit.
<pb n="0607B"/>
Panis autem ejus fuit visionis divinae delectatio,
verbi Dei satietas, internae quietis gaudium, lucis
inaccessibilis splendor, sapientiae refectio, angelorum
societas, amor Dei, jubilum spiritus, contemplationis
suavitas, collocutionis desiderium, securitas
mentis, praesentia Creatoris. Quem panem tunc
profecto perdidit, cum serpentis suggestioni consensit <note>(Gen. III)</note>.
Tangens enim vetitum, oblitus est praeceptum.
Unde factum est ut qui tenebat arcem
beatitudinum, in lacum incideret miseriarum: et qui
intimae reficiebatur suavitate dulcedinis, panem postmodum
manducaret doloris. Quicunque ergo illius
portat imaginem, factus de terra terrenus, panem
suum comedere obliviscitur, quia terrenae voluptatis
captus illecebris, in verbo Dei non delectatur. Panis
etenim noster, verbum Dei est. Hinc namque per
<pb n="0607C"/>
semetipsam Veritas ait: <hi>Non in solo pane vivit homo,
sed in omni verbo quod procedit de ore Dei <note>(Matth. IV,
4)</note>
          </hi>. Sequatur ergo oblivionem commemoratio, et
esuriem refectio comitetur, ut panem illum qui de
coelo descendit, manducantes <note>(Joan. VI)</note>, et poenam
evadamus mortis perpetuae, et vitae participemus
aeternae, sicut Dominus ait in Evangelio: <hi>Si quis manducaverit
ex hoc pane, vivet in aeternum <note>(Ibid., LII)</note>
          </hi>.
</p>
          <p> <hi>
              <note>(Vers. 6.)</note> A voce gemitus mei adhaesit os meum
carni meae.</hi> </p>
        </div3>
<div3>
          <head>8.</head>
          <p>
 Arescente corde propter panis et vini inopiam
et oblivionem, vox gemitus emittitur, quia ubi a desiderio
vitae aeternae defecerit intentio, consequenter
de corde procedit malarum cogitationum vociferatio.
In qua nimirum os adhaeret carni, si ratio subigitur
delectationi. Quae nimirum vox gemitus dicitur, quia
<pb n="0607D"/>
per eam ad tristitiam pervenitur. <emph>516</emph> Aut enim
in hac vita generat dolorem poenitentiae, aut in futuro
cruciatum parit vindictae. Possumus quoque per
vocem gemitus, vocem serpentis accipere, quia primis
hominibus ut de interdicto gustarent persuasit,
eosque deos futuros fraudis suae dolositate promisit <note>(Gen. III)</note>.
Illa est enim vox gemitus, per quam
omnes peccavimus, per quam mortales et passibiles
facti sumus; vox per quam a coelestibus gaudiis cecidimus,
et in felle lacrymarum exsulamus. Per hanc
vocem os carni adhaesit, quia Adam Evae consensit.
<pb n="0608A"/>
Habet in se unusquisque Adam et Evam. Sicut enim
in illa prima hominis transgressione suggessit serpens,
delectata est Eva, consensit Adam; sic et quotidie
fieri videmus, dum suggerit diabolus, delectatur
caro, consentit spiritus. Nos quippe cum tentamur,
plerumque in delectationem, aut etiam in consensum
labimur. Sicut autem peccatum illud subsecuta est
mors, sic et peccato consentiens moritur anima, quia
a vita sua, quae Deus est, separatur. Mortui enim sumus,
quando implemur ossibus mortuorum. Mortuus
est sermo malus, qui ex ore nostro procedit. Scriptum
namque est: <hi>Sepulcrum patens guttur eorum <note>(Psal. V, 11)</note>
          </hi>.
Habemus autem portas per quas mortui
efferimur, corporis videlicet sensus, de quibus
ait Propheta: <hi>Qui exaltas me de portis mortis (Psal. IX,
<pb n="0608B"/>
15)</hi>. Hae sunt enim portae per quas mors ingreditur,
et per quas mortuus effertur. Nam quod per illas
mors ingrediatur, testatur alius propheta, qui ait: <hi>Intravit mors per fenestras nostras 
 <note>(Jerem. IX, 21)</note>
          </hi>.
Qui enim vidit mulierem ad concupiscendum eam,
mortem per oculorum fenestras admisit <note>(Matth. V)</note>.
Qui vero seminat inter fratres discordias, et iniquitatem
in excelso loquitur, per oris portam mortuus
effertur. Et quidem mihi hoc significare videtur juvenis
extra civitatis portam delatus, quem suscitavit
Jesus <note>(Luc. VII)</note>. Signat enim hominem delectatione
mortuum et per pravi operis judicia jam extra portas
perlatum. Obsecro, Domine Jesu, ut cunctas meae
civitatis portas justitiae facias, ut ingressus in eas
confitear nomini tuo, tuaeque majestati, cum justis
per eas intrantibus, ut mors ibi aditus ingressum
<pb n="0608C"/>
non habeat, passio non dominetur, sed occupet salus
muros ejus, et portas illius laudatio.
</p>
          <p> <hi>
              <note>(Vers. 7.)</note> Similis factus sum pelicano solitudinis,
et factus sum sicut nycticorax in domicilio.</hi> </p>
        </div3>
<div3>
          <head>9.</head>
          <p>
 Pelicanus avis est amans solitudinem, in qua
venenatis animalibus vescitur; et ideo per eam peccator
designatur, qui in deserto hujus mundi corde
habitans, aerumnosis istius vitae captus illecebris,
veneno delectatur diabolicae persuasionis. Nycticorax,
qui alio nomine bubo dicitur, in dirutarum domuum
aedibus moratur. Solet autem nocte cantum
cantare, per quod notantur hi, qui in tenebroso tripudiant
opere, et in mentium suarum exsultant
destructione. Sed quia sagena Ecclesiae missa in
mare praesentis saeculi, non solum malos pisces colligit,
sed etiam bonos trahit, recte nunc dicitur:
</p>
          <p>
            <pb n="0608D"/> <hi>
              <note>(Vers. 8.)</note> Vigilavi, et factus sum sicut passer solitarius
in tecto.</hi> </p>
        </div3>
<div3>
          <head>10.</head>
          <p>
 Vigilat qui ad aspectum veri luminis mentis
oculos apertos tenet. Vigilat qui servat operando
quod credit, sicut scriptum est: <hi>Beatus qui vigilat et
custodit vestimenta sua <note>(Apoc. XVI, 15)</note>
          </hi>. Vestimentum
tuum fides tua est, vestimentum tuum operatio tua
est. Custodi ergo, ne diripiant alieni laborem tuum;
ne denuderis, et appareat ignominia tua. Esto sicut
passer solitarius in tecto. Per passerem quae cauta et
querula avis est, et in domibus nidificat, recte homo
<pb n="0609A"/> <emph>517</emph> 
 intelligitur, qui in excelsis habitans, et solitudinem
incolens, pro peccatis suis clamare non cessat.
Prudentis enim et circumspecti viri est, in alto
nidum ponere, et pro peccatis plorare, et solitudinem
inhabitare, quatenus in opere terrena non appetat,
et in lamentis veniam acquirat, et in habitatione
inanium strepitus cogitationum effugiat, ut possit
dicere cum Propheta: <hi>Elongavi fugiens, et mansi in
solitudine <note>(Psal. LIV, 8)</note>
          </hi>. Vel etiam caput nostrum
pelicanus fuit solitudinis, quando natus est in Judaea,
quae erat sola civitas plena populo, prophetis videlicet
et justis orbata <note>(Thren. I)</note>, et Spiritus sancti virtute
destituta. Nycticorax exstitit, quando his qui in
tenebris erant, regnum Dei evangelizavit. De illo
namque scriptum est: <hi>Lux in tenebris lucet, et tenebrae
eam non comprehenderunt <note>(Joan. I, 5)</note>
          </hi>. <hi>Si enim
<pb n="0609B"/>
cognovissent, nunquam Dominum gloriae crucifixissent <note>(I Cor. II, 8)</note>
          </hi>.
Per domicilium Judaeos intelligimus,
qui ex parte diruti erant, et ex parte stare
videbantur, pro eo quod circumcisionem tenentes,
legem et prophetas habebant, sed in eum quem prophetae
in carne venturum praedixerant, nequaquam
credebant. Stabant quidem in eis parietes carnalis
observantiae, sed corruerat tectum fidei et disciplinae.
Occiderunt ergo vitam mortui, et lucem tenebrae
exstinxerunt. Sed quid ultra fecerit audiamus: <hi>Vigilavi,
et factus sum sicut passer solitarius in tecto.</hi> 
Vigilavit, quia a mortuis resurrexit. Qui enim dormivit
in morte, vigilavit in resurrectione. Hinc namque
ait: <hi>Ego dormivi et somnum cepi, et resurrexi <note>(Psal. III, 6)</note>
          </hi>.
Hinc Jacob in benedictione ait: <hi>Catulus
leonis Juda, ad praedam, fili mi, ascendisti; requiescens
<pb n="0609C"/>
accubuisti ut leo, et quasi leaena: quis suscitabit
eum <note>(Gen. XLIX, 9)</note>
          </hi>? Quis est iste catulus leonis,
nisi ille de quo in Apocalypsi ad Joannem dicitur: <hi>Vicit leo de tribu Juda 
 <note>(Apoc. V, 5)</note>
          </hi>? Qui ad praedam
ascendit, quia fortem armatum fortior superveniens
expugnavit <note>(Luc. II)</note>. Arma ejus abstulit, quia jure
illo quod in hominibus habere videbatur, eum privavit.
Ille enim dum ambiit illicita, perdidit acquisita.
Spolia quoque ejus distribuit, quia vasa irae
fecit vasa misericordiae. Hinc ergo leo requiescens
accubuit, quia mortem sponte subivit. Sed nullus
eum suscitavit, quia per divinitatis suae potentiam
ipse a mortuis resurrexit. Et quia post resurrectionem
suam in coelum ascendit, recte cum praemisisset, <hi>Vigilavi,</hi> 
 subjecit: <hi>Et factus sum sicut passer
<pb n="0609D"/>
solitarius in tecto.</hi> Quia solus inter mortuos liber,
cum Patre regnat in coelo. Unde et ait: <hi>Nemo ascendit
in coelum, nisi qui descendit de coelo, Filius
hominis qui est in coelo.</hi> </p>
        </div3>
<div3>
          <head>11.</head>
          <p>
 Ferunt philosophi quod pelicanus filios suos
statim ut nati sunt, interficit; postea vero per triduum
multo dolore se afficit, eisque quodammodo
naturae affectum ostendit. Postea vero mater seipsam
vulnerat, eosque sanguine suo resuscitat. Quis
vero pater noster et mater, nisi mediator Dei et hominum
homo Christus Jesus <note>(I Tim. II)</note>? qui occidit
in nobis omnem iniquitatem, ut meliorem inveniamus
<pb n="0610A"/>
resurrectionem, sicut ipse ait: <hi>Ego occidam, et ego
vivere faciam <note>(Deut. XXXII, 39)</note>
          </hi>. Et de eo per prophetam
scriptum est: <hi>Vivificabit nos post duos dies, in
die tertia suscitabit nos <note>(Osee VI, 3)</note>
          </hi>. Clamat adhuc in
solitudine caput nostrum vel membrum ejus, cum
eos vocat, qui nondum agnoverunt veritatem. Clamat
in domicilio, dum eos ad poenitentiam qui ceciderunt
invitat. Clamat in tecto, cum admonet ut
foras mittamus timorem. Unde in Evangelio discipulis
ait: <hi>Quae in aure auditis, praedicate super tecta <note>(Marc. X, 27)</note>
          </hi>.
</p>
          <p> <hi>
              <note>(Vers. 9.)</note> Tota die exprobrabant mihi inimici mei:
et qui</hi> <emph>518</emph> <hi>laudabant me, adversum me jurabant.</hi> </p>
        </div3>
<div3>
          <head>12.</head>
          <p>
 Quid iniquius? Venerat Filius hominis quaerere
et salvum facere quod perierat. Venerat, inquam,
ut auferret gemitum dolentium, ut reconciliaret
<pb n="0610B"/>
nos Deo <note>(Luc. XIX)</note>; sed Judaei, quos iniquitatis
suae caligo caecaverat, pro bonis mala retribuentes,
illum quasi hostem oderant, eique maledictionis
convicia exprobrantes inferebant, cum dicerent: <hi>Daemonium habes 
 <note>(Joan. VIII, 48)</note>
          </hi>, et caetera insaniae
deliramenta quae Evangeliorum liber continet. Qui
etsi ei aliquando extrinsecus blandirentur, intrinsecus
saeviebant, sicut hi qui eum capere in sermone
volentes dicebant: <hi>Magister, scimus quia verax es,
et viam Dei in veritate doces, et non est tibi cura de
aliquo <note>(Matth. XXII, 16)</note>
          </hi>. Magistrum eum vocabant,
qui venerant non discendi intentione, sed nocendi
cupiditate. Nam quod ita se res habeat, Veritas manifestat,
cum tentatores eos et hypocritas vocat.
Quasi ergo adversum eum juraverant, qui ex consilio
contra eum mendacia confingebant. Toto etiam vitae
<pb n="0610C"/>
hujus tempore veritatis inimici Ecclesiae Dei exprobrant,
cum eam haeretica pravitate, aut morum dissimilitudine
impugnant.</p>
        </div3>
<div3>
          <head>13.</head>
          <p>
 Plerique autem in causa Dei subdole et fallaciter
intendentes, et esse se in corpore Christi simulant,
et pacem Ecclesiae Dei occulta machinatione
perturbant. De quibus profecto hic dicitur: <hi>Qui laudabant
me, adversum me jurabant. Hi sunt qui veniunt
ad vos in vestimentis ovium, intrinsecus autem sunt
lupi rapaces <note>(Matth. VII, 15)</note>
          </hi>. Qui in verbis quidem
socialem videntur habere mansuetudinem, in corde
vero hostilem gestant furorem. Talis erat ille Simon
Magus ab apostolis baptizatus, sed postea ab apostolorum
principe, propter nefandae venalitatis ambitionem
reprobatus. Unde et dictum est ei: <hi>Non est
<pb n="0610D"/>
tibi pars in sermone isto <note>(Act. VIII, 21)</note>
          </hi>. Dum enim
Spiritus sancti gratiam pretio comparare voluit, a
doctrina Christi miser se alienavit. Ipse namque
praeceperat, dicens: <hi>Gratis accepistis, gratis date <note>(Matth. X, 8)</note>
          </hi>.
Haec est, inquam, haeresis, quae ipsa
nascentis Ecclesiae rudimenta tentavit, et ante alias
haereses prima apparuit. Cujus erroris vesania licet
ex tunc damnata fuerit, postea tamen in Ecclesia
germine pestifero pullulavit. Nostris vero maxime
temporibus malitiae suae virus exercuit, et totius Ecclesiae
pacem schismatica infestatione turbavit. Concitavit
enim adversus Ecclesiam Dei non solum innumerabilem
<pb n="0611A"/>
populi multitudinem, verum etiam regiam,
si fas est dicere, potestatem. Nulla enim ratio
sinit, ut inter reges habeatur qui destruit potius
quam regat imperium, et quotcunque habere potest
perversitatis suae socios, eos a consortio Christi efficit
alienos. Qui turpissimi lucri cupiditate illectus,
sponsam Christi captivam cupit abducere, et passionis
Dominicae sacramentum ausu temerario contendit
evacuare. Ecclesiam quippe, quam sui sanguinis
pretio redemptam Salvator noster voluit esse liberam,
hanc iste, potestatis regiae jura transcendens,
facere conatur ancillam. Quanto melius foret sibi,
dominam suam esse agnoscere, eique, religiosorum
principum exemplo, devotionis obsequium exhibere,
nec contra Deum fastum extendere dominationis, a
quo suae dominium accepit potestatis. Ipse est enim
<pb n="0611B"/>
qui ait: <hi>Per me reges regnant <note>(Prov. 8, 15)</note>
          </hi>. Sed immensae
caecatus cupiditatis caligine, et divino, ut
patet, ingratus beneficio, et contra Deum fastuosus,
terminos quos posuerunt patres nostri, contempto
divino timore transgreditur, et contra catholicam
veritatem suae furore tyrannidis efferatur. In tantum
autem <emph>519</emph> suae temeritatem extendit vesaniae, ut
caput omnium Ecclesiarum Romanam Ecclesiam sibi
vindicet, et in domina gentium terrenae jus potestatis
usurpet. Quod omnino ille fieri prohibuit, qui
hanc beato Petro apostolo specialiter commisit, dicens: <hi>Tibi dabo Ecclesiam meam 
 <note>(Matth. XVI, 18)</note>
          </hi>.
Obstruatur ergo os loquentium iniqua, et omnis haereticorum
acies obmutescat: quia nullas vires habet
mendacium, quod ipsius voce veritatis invenitur
destructum. Sequitur:
</p>
          <p>
            <pb n="0611C"/> <hi>
              <note>(Vers. 10.)</note> Quia cinerem tanquam panem manducabam,
et poculum meum cum fletu miscebam.</hi> </p>
        </div3>
<div3>
          <head>14.</head>
          <p>
 Ex hoc maxime scribae et Pharisaei Redemptorem
nostrum criminabantur, quia publicanos et peccatores
non solum non respuebat, sed etiam cum
illis in cibo et potu communicabat. Unde quidam
eorum indigne ferentes dicebant: <hi>Quare cum Publicanis
et peccatoribus manducat et bibit magister vester <note>(Matth. IX, 11)</note>
          </hi>?
Sed ille qui non justos, sed peccatores
vocare venerat, quid dicebat? <hi>Non est opus sanis
medicus, sed male habentibus <note>(Ibid. 12)</note>
          </hi>. O immensam
Dei clementiam! o inaestimabilem gratiae caritatem!
Illos volebat curare, qui salutem nolebant habere,
qui adversus salutem suam armati, et phreneticorum
more medicum incusantes, volebant potius ex infirmitate
<pb n="0611D"/>
mortem incurrere, quam vitam ex salute invenire.
Sed cineres Redemptor noster manducabat,
quando in corpus suum eos trajiciebat. Cineres
namque erant, quia dum principem tenebrarum magis
quam auctorem sequerentur luminis, in eorum
cordibus quasi exstinctus fuerat divini prorsus ignis
amoris. Cineres, inquam, erant, videlicet nullo apti
usui, et sine charitatis glutino omnino dissoluti.
Quis non has miretur misericordiae Dei divitias?
Quis jam de remissione peccatorum desperet? Quis
non credet se, si convertatur, veniam consequi, cum
audiat etiam incredulos tanta benignitate admitti?
<pb n="0612A"/>
Unde ait Apostolus: <hi>Si enim cum inimici essemus,
reconciliati sumus Deo per mortem Filii ejus, multo
magis reconciliati salvi erimus ab ira per ipsum <note>(Rom.
V, 10)</note>
          </hi>. Quia ergo Redemptor noster in mundum veniens,
vasa irae fecit vasa misericordiae, et omnibus
ad se venientibus pietatis suae sinum aperuit, recte
nunc dicit: <hi>Quia cinerem tanquam panem manducabam,
et poculum meum cum fletu miscebam.</hi> </p>
        </div3>
<div3>
          <head>15.</head>
          <p>
 Quae autem esuries ejus, vel sitis fuerit, ipse
evidenter ostendit, cum ait: <hi>Meus cibus est ut faciam
voluntatem Patris mei, qui misit me <note>(Joan. IV, 34)</note>
          </hi>. Et
iterum: <hi>Me oportet operari opera Patris mei, qui me
misit, donec dies est; venit nox quando nemo operari
potest <note>(Joan. IX, 4)</note>
          </hi>. Quae sunt haec Patris opera, quae
in die dicit et non in nocte operanda, nisi salutifera
agri intellectualis cultura? Ipse est enim homo qui
<pb n="0612B"/>
seminavit bonum semen in agro suo <note>(Matth. XIII)</note>; ad
cujus culturam postea operarios destinabat <note>(Matth.
IX)</note>, cum diceret: <hi>Messis quidem multa, operarii autem
pauci. Rogate ergo dominum messis, ut mittat
operarios in messem suam <note>(Luc. VIII, 2)</note>
          </hi>. Quis sit ergo
iste ager ipse ostendit, cum agrum mundum, et semen
dixit esse verbum Dei. Seminavit ergo ut meteret,
messuit ut manducaret. Hujus agri fructum quotidie
colligit, et quasi eo pascitur, cum electorum
profectibus delectatur. Unde sponsus in Canticis canticorum
dicit: <hi>Comedi favum cum melle meo <note>(Cant.
V, 15)</note>
          </hi>.</p>
        </div3>
<div3>
          <head>16.</head>
          <p>
 Habet iste homo et vineam, sanctam videlicet
Ecclesiam, ad quam excolendam primo mane operarios
misit <note>(Matth. XX)</note>, et postea singulis quibusque
<pb n="0612C"/>
temporibus mittere non cessavit. Patet ergo quia
sicut <emph>520</emph> agrum excoluit ut comedat, ita vineam
plantavit ut bibat. Bona vinea, quae uvarum decorata
coloribus, et dilectionis ac perseverantiae palmitibus
propagata, Regi omnium suavem in fructibus suis
haustum praebet. Bona inquam vinea, quae potest
dicere: <hi>Vinea fui pacifico, in ea quae habet populos <note>(Cant. VIII, 11)</note>
          </hi>.
Quae est illa quae habet populos,
nisi sancta Ecclesia per totum orbem diffusa? Illa
namque habet populos, quia ex omni parte terrarum
recte credentes continet. In hac ergo solummodo
electus quisque vinea efficitur, quia nullum
aliquando fructum ferre poterit, qui ab unitate Ecclesiae
discedit. Eo enim Deo poculum subtrahit,
quo haereticorum ineptae garrulitati consentit. Quid
enim sitit Deus, nisi fidem nostram <note>(Joan. IV)</note>? Unde
<pb n="0612D"/>
et a muliere Samaritana quaesivit bibere, de cujus
eum non legimus aqua bibisse, sed spiritalem potum
ei mulier obtulit, cum mundi eum Salvatorem agnovit <note>(Joan. XIX)</note>.
In cruce quoque positus sitiebat, et
poenitentiam peccantium, et fidem exoptabat perfidorum.
Sed vinea Domini sabaoth in patribus a Deo
plantata, et doctrinae aratro et verbi ligonibus per
manus prophetarum exculta, novissime in amaritudinem
versa, dum ei vinum laetitiae ferre debuit,
feralis invidiae acetum porrexit. Plerumque etenim
bonum vinum corrumpitur, et in acetum mutatur.
Quia ergo ille populus et in patribus sanctus, et in
<pb n="0613A"/>
filiis nequam exstitit, quasi primo vinum, postmodum
vero acetum fuit. Fuerunt tamen aliqui etiam
inter illos, qui hunc omnium Salvatorem crediderunt,
fuerunt et qui de peccatorum profundo ad
misericordiarum se patrem levaverunt. Quis enim
pluribus aut majoribus criminibus unquam obligatus
exstitit quam mulier illa peccatrix, de qua septem,
ut ait Evangelista, daemonia ejecit <note>(Marc. XVI)</note>? Nam
et Zachaeus publicanis et raptoribus publicanus ipse
et raptor praefuit, et tamen ad ipsius hospitium Dei
Filius divertit <note>(Luc. XIX, VI)</note>. Sed et Simon indigne
tulit de admissione mulieris: et turba murmuravit
de hospitio peccatoris <note>(Luc. XIX)</note>. Poculum namque
suum cum fletu miscuerat, et ideo sibi inimicorum
protervitas exprobrabat. Quod quotidie in Ecclesia
<pb n="0613B"/>
fieri cernimus, cum peccatores pro peccatis suis
plangentes, Christum indui, et ad ipsius intrare unitatem
videmus. Vel certe poculum Deo cum fletu
miscere, est alios ab exterioribus introrsus trahere,
alios ab interioribus exterius jactare. Scimus enim,
quia potus ab exterioribus interius trahitur, fletus
ab interiori exterius derivatur. Quia ergo conditor
noster occulta nostra examinat, et non solum opera,
verum etiam intentiones radicitus pensat, occulto
ejus judicio fit, ut quosdam qui in oculis hominum
justi esse videntur, reprobet, quosdam criminibus
reos per poenitentiam correctos salvet. Et cum juxta
Apostoli sententiam, <hi>neque volentis, neque currentis,
sed miserentis</hi> sit <hi>Dei <note>(Rom. IX, 16)</note>
          </hi>, alios qui corruerant,
misericorditer erigit; alios qui stare videbantur,
<pb n="0613C"/>
cadere juste permittit. Ex peccato namque
primi parentis accepimus, ut nec in ipsa justitia
stabiles esse possimus, sed aut contra Deum, nobis
bonum quod facimus imputando, erigimur, aut contra
proximos in superbiam levamur, unde et subditur:
</p>
          <p> <hi>
              <note>(Vers. 11.)</note> A facie irae et indignationis tuae, quia
elevans allisisti me.</hi> </p>
        </div3>
<div3>
          <head>17.</head>
          <p>
 Quia enim justae damnationis sententiam primus
homo peccando pertulit, quam postmodum nepotum
successio consequenter incurrit, ideo Christus
Jesus venit in mundum peccatores salvos facere, <emph>521</emph> 
 et ab ea qua tenebantur damnatione liberare.
Ecclesia vero quae corpus ejus est, cui claves regni
coelorum tribuit, et ligandi atque solvendi potestatem
<pb n="0613D"/>
dedit, ideo peccatores quotidie suscipit, quia
illam irae Dei sententiam agnoscit. Quia enim per
faciem personam agnoscimus hominis, recte per
faciem irae, damnationis intelligimus cognitionem.
Nam quod iram indignationis agnoscat, manifeste
ostendit cum subjungit: <hi>Quia elevans allisisti me.</hi> 
Creatis caeteris animalibus, homo prae cunctis elevatus
fuit, quia et libertate exstitit arbitrii praeditus,
et rationis lumine illustratus. Cui etiam datum est
ut non sicut caetera animantia terram semper aspiceret,
sed ut ipso situ corporis coelos erectus videret;
ut ex hoc quoque aperte cognosceret quia et
intentionem ad summa dirigere, et mentem deberet
ad Deum levare. Nam et terror ejus et tremor omnibus
<pb n="0614A"/>
animantibus incubuit, quia divina voce eis praelatus
fuit. Mortem quoque nequaquam incurreret, si
divinis praeceptis obediens nunquam peccaret. Sed
conditoris sui mandata transgrediens, tanto gravius
corruit, quanto antequam caderet, altius stetit. Cadens
igitur allisus est, quia peccare non metuens, et
pro salute infirmitates pertulit, et pro vita mortem
suscepit.
</p>
          <p> <hi>
              <note>(Vers. 12.)</note> Dies mei sicut umbra declinaverunt: et
ego sicut fenum arui.</hi> </p>
        </div3>
<div3>
          <head>18.</head>
          <p>
 Gravis allisio, per quam lux in tenebras vertitur,
et in ariditatem viror mutatur. Diem namque
sicut umbram primus homo habuit, quando se a facie
conditoris abscondit <note>(Gen. III)</note>. Nam inter opaca nemorum
latere voluit, ut ex hoc quoque patenter ostenderet
<pb n="0614B"/>
quas caecitatis umbras interius pertulisset.
Si enim in umbra non esset, Deum esse localem non
crederet, nec ab ejus oculis putaret se abscondi, a
quo sciret etiam cordis occulta videri. Quaesivit ergo
umbram corporis, qui prius incurrit umbram mentis.
Dies namque ejus inclinata fuerat, et ideo illi lumen
sapientiae interius non fulgebat. Sol etenim dum inclinat,
majores umbras efficit, et caloris sui magnitudinem
paulatim subtrahit. Unde post meridiem
Adam a Deo vocatus esse describitur <hi>(Ibidem)</hi>, ut ab
exterioribus agnoscamus quid interius gereretur. In
meridie enim lux est purior, aer limpidior, aestus
ferventior. Quasi ergo meridies in Adam pectore
inerat, dum lumine divinae contemplationis illustratus,
amoris summi facibus ardebat. Sed hunc miser
<pb n="0614C"/>
meridiem perdidit cum peccavit. Ibi enim amoris
refriguit incendium, caligavit claritas, defecit visio.
Veniens autem in mundum lux verax Dei Filius hanc
nobis claritatem reddidit, cum cordis nostri tenebras
praesentiae suae illuminatione fugavit. Unde scriptum
est: <hi>Populus qui ambulabat in tenebris, vidit lucem
magnam <note>(Isa. IX, 2)</note>
          </hi>. Magna lux remissio peccatorum,
donum gratiae, intelligentiae claritas, contemplationis
gaudium, collatio virtutum. <hi>Dedit enim nobis,</hi> ut ait
Apostolus, <hi>pignus spiritus <note>(II Cor. V, 5)</note>
          </hi>: gustavimus
bonum Dei verbum, virtutesque saeculi superventuri <note>(Hebr. VI)</note>.
Hi sunt dies gratiae, quos nobis contulit
excellentia bonitatis Dei. In quibus si noctem nequitiae
contemnimus, ad coelestis regni haereditatem
inoffenso itinere ambulamus. Hinc etenim Salvator
<pb n="0614D"/>
ait: <hi>Si quis ambulaverit in die, non offendit, quia lucem
hujus mundi videt <note>(Joan. XI, 9)</note>
          </hi>. Sed hi dies in
nobis sicut umbra declinant, cum peccatorum nostrorum
nebulas propitiationi divinae opponentes, et
mentis patimur caliginem, et divinae exstinguimus
charitatis ardorem. <emph>522</emph> Scimus autem quia sole ad
occasum vergente, umbrae crescunt donec nox veniat,
et lumen omnino diei deficiat. Sic nimirum cum in
reproborum cordibus sol justitiae occidere coeperit,
caecitatis umbra vehementer excrescit, adeo ut divino
non illuminentur lumine, sed mortifera noctis
involvantur ubscuritate. Sequitur:</p>
        </div3>
<div3>
          <head>19.</head>
          <p>
 <hi>Et ego sicut fenum arui.</hi> Nemo est qui nesciat
quod quantumlibet tenera aut delectabilis herba sit,
<pb n="0615A"/>
si apposita falce succiditur, et coloris venustate
confestim exuitur, et a radicis humore siccatur. Sic
profecto quicumque per opera pravitatis  Deo recessit,
necessario a virtutis intimae humore arescit.
Hinc etenim Salvator discipulis ait: <hi>Sicut palmes non
potest ferre fructum a semetipso, nisi manserit in vite;
sic et vos nisi in me manseritis <note>(Joan. XV, 4)</note>
          </hi>. Nam
etsi florere in hac vita peccatores plerumque videantur,
ariditatem tamen suam in fine recognoscunt
dum simul amittunt et ridentis vitae dulcedinem, et
temporalis gloriae dignitatem. In sapientiae quippe
suae vanitate confisi, dum sperant facile sibi cuncta
suppetere, arbitrantur utique se religionis virtute
non egere. Et dum de inani sapientia se jactant, insipienter
vivere nequaquam formidant. Et qui a verae
<pb n="0615B"/>
sapientiae radice sunt, in stulta sua sapientia
aruerunt. Qui si voluerint in ipsa sapientiae
vitalis radice revivisci, summopere studeant ad fontem
vitae, mentis processu properare.
</p>
          <p> <hi>
              <note>(Vers. 13.)</note> Tu autem, Domine, in aeternum permanes,
et memoriale tuum in generationem et generationem.</hi> </p>
        </div3>
<div3>
          <head>20.</head>
          <p>
 Spectat hoc ad id quod ait: <hi>Ego sicut fenum
arui.</hi> Quasi dicat: Qui diligens vanitatem, et sequens
mendacium, in aeternitate et stabilitate persistere
nolui, temporalis et instabilis factus, mortis ariditatem
incurri. Sed tu, Domine, in aeternum permanes.
Haec ergo est unica spes salutis meae, ut tibi inhaeream;
ut sicut per me factus sum aridus, ita per te
fiam aeternus: et in te vivens mortem effugiam, a
quo discedens perdidi vitam. Nos quoque scientes
<pb n="0615C"/>
quia primus homo factus est de terra terrenus, secundus
de coelo coelestis <note>(I Cor. XV)</note>: sicut terreni
imaginem portavimus, ita coelestis imaginem portemus,
et cum eo unum efficiamur, qui resurgens a
mortuis jam non moritur, et mors illi ultra non dominabitur <note>(Rom. VI)</note>.
Ipse est enim qui factus est in
spiritum vivificantem, cujus si membra fuerimus,
quo caput nostrum praecessit, pariter ascendemus.
Cujus ascensus spem ipse nobis contulit, qui ait: <hi>Pater, volo ut ubi ego sum, et ipsi sint mecum 
 <note>(Joan.
XVII, 24)</note>
          </hi>. Quod si ab ejus separati fuerimus corpore,
velut abscissa membra participatione carebimus vitae,
nec cum eo in coelum ascendemus. Cum eo ergo
unum simus, quia sicut ipse ait: <hi>Nemo ascendit in
coelum, nisi qui descendit de coelo, Filius hominis qui
<pb n="0615D"/>
est in coelo <note>(Joan. III, 13)</note>
          </hi>. Et notandum quia non dixit,
vivis, sed, permanes in aeternum. Homo etiamsi
multo tempore vivat, non tamen uno die permanet;
quia ut semper mutetur, ex conditione mortis habet.
De quo quidam sapiens perhibet, dicens: <hi>Qui quasi
flos egreditur et conteritur, et fugit velut umbra, et
nunquam in eodem statu permanet <note>(Job. XIV, 2)</note>
          </hi>. Deus
vero qui solus vere aeternus, vere immortalis est, in
aeternum permanet, quia in eo nihil est transitorium,
nihil mutabile, nihil quod alienum sit a sempiterna
ejus divinitate. <hi>Memoriale tuum in generationem et
generationem.</hi> Quid magis memoriale in Deo, quam
<pb n="0616A"/>
misericordia? De illa namque scriptum est: <hi>Miserationes
ejus</hi> <emph>523</emph> <hi>super omnia opera ejus <note>(Psal. CXLIV,
9)</note>
          </hi>. <hi>Et misericordia Domini ab aeterno et usque in aeternum
super timentes eum <note>(Psal. CII, 17)</note>
          </hi>. Licet enim
hominem mirabiliter condiderit, mirabilius tamen
perditum per Filii sui mortem redemit. Haec memorialis
Dei misericordia in generatione et generationem
permanet, quae omnibus per temporum curricula
viventibus usque in finem saeculi patet.
</p>
          <p> <hi>
              <note>(Vers. 14.)</note> Tu exsurgens misereberis Sion, quia
tempus miserendi ejus, quia venit tempus.</hi> </p>
        </div3>
<div3>
          <head>21.</head>
          <p>
 Si Sion ad litteram accipimus, Judaeorum in
hoc loco et gentium vocationem notare valemus. Et
videbitur hoc modo quasi praecedentis verbi expositio,
ut cum duas generationes nominat, qualiter in
<pb n="0616B"/>
generatione et generationem misericordia Dei sit permansura,
ostendat. Ait ergo: <hi>Tu exsurgens misereberis
Sion.</hi> Per Filium Deus Pater exsurrexit, quia
qui antea non cognoscebatur, per eum in hominum
notitiam venit. Unde et verbum Patris et splendor
dicitur <note>(Hebr. I)</note>; quia per eum et voluntas Dei agnoscitur,
et ipsa divinitatis essentia declaratur. Sion
vero, id est Judaici populi misertus est, quando de
eorum progenie nasci voluit, et prius eos ad fidem
vocavit. <hi>Tempus miserendi,</hi> tempus plenitudinis intellige,
quia juxta apostoli sententiam: <hi>Ubi venit plenitudo
temporis, misit Deus Filium suum natum ex muliere,
factum sub lege, ut eos qui erant sub lege redimeret <note>(Gal. IV, 4)</note>
          </hi>.
Quod vero ait: <hi>Quia venit tempus,</hi> 
tempus nimirum gratiae vult intelligi, de quo Dominus
<pb n="0616C"/>
per prophetam dicit: <hi>Tempore accepto exaudivi te, et
in die salutis adjuvi te <note>(Isa. XLIX, 8)</note>
          </hi>. Quod exponens
apostolus ait: <hi>Ecce nunc tempus acceptabile, ecce
nunc dies salutis <note>(II Cor. VI, 2)</note>
          </hi>.
</p>
          <p> <hi>
              <note>(Vers. 15.)</note> Quoniam placuerunt servis tuis lapides
ejus, et terrae ejus miserebuntur.</hi> </p>
        </div3>
<div3>
          <head>22.</head>
          <p>
 Per lapides Sion apostolos intelligere possumus,
qui de Judaico nati populo, Ecclesiam demum
ex seipsis aedificaverunt. Qui profecto lapides servis
Dei placuerunt, cum quales futuri essent, prophetae
per spiritum viderunt. Nisi enim prophetis apostoli
placuissent, nequaquam de eis Isaias diceret: <hi>Qui
sunt isti qui ut nubes volant, et quasi columbae ad fenestras
suas <note>(Isa. LX, 8)</note>
          </hi>? Et iterum: <hi>Quam speciosi
pedes evangelizantium pacem, evangelizantium bona <note>(Rom. X, 15, ex Isa. LII)</note>
          </hi>?
Qui sunt pacem evangelizantes,
<pb n="0616D"/>
nisi apostoli Christum praedicantes? <hi>Ipse est
enim pax nostra,</hi> ut ait Apostolus, <hi>qui fecit utraque
unum <note>(Ephes. II, 14)</note>
          </hi>. Unde etiam ipso nato, hominibus
pacem redditam Angeli Pastoribus nuntiaverunt <note>(Luc. II)</note>,
quam postea apostoli omnibus gentibus publice
praedicaverunt. Per pedes vero evangelizantium,
affectus intelligimus apostolorum, qui quidem
speciosi erant, quando non sua commoda, sed auditorum
utilitatem quaerebant. Speciosi, inquam, erant,
qui terreni lucri inquinamenta ex ipso operationis
suae incessu non contrahebant. Tunc namque corporeos
pedes habere speciosos dicimur, quando nulla
<pb n="0617A"/>
coenosae viae labe foedamur. Quia ergo ex praedicationis
officio, terrenas divitias apostoli non quaerebant,
recte de eis dicitur quia pedes eorum speciosi
erant. Hinc namque Anna de Deo prophetavit, dicens: <hi>Pedes sanctorum suorum servabit 
 <note>(I Reg. II, 9)</note>
          </hi>.
Quia ergo quales futuri essent apostoli, per Spiritum
sanctum prophetae viderunt, recte nunc dicitur quia
servis Dei lapides Sion placuerunt. Qui porro lapides
terrae miserti sunt, quia poenitentiam agentes a
peccatis absolverunt. Per terram quippe peccatores
accipimus. Unde serpenti a Domino dictum est: <hi>Terram</hi> <emph>524</emph> 
 <hi>comedes omnibus diebus vitae tuae <note>(Gen. III,
14)</note>
          </hi>. Antiquus enim hostis terram comedit; quia peccatores
quosque in ventrem suae malitiae abscondit;
isque hominum perditionem desiderans quodammodo
<pb n="0617B"/>
reficitur, dum pravis eorum operationibus delectatur.
Terrae ergo Sion apostoli miserti sunt, quando Judaeos
ab errore conversos a peccatis absolverunt.
Ecce constructus est unus paries domus Dei, quae est
Ecclesia, paries, inquam, ex circumcisione; veniet
paries ex praeputio, ut duo parietes in unum juncti lapidem
angularem, unam construant civitatem <note>(Ephes.
II)</note>. Videamus ergo quid sequatur:
</p>
          <p> <hi>
              <note>(Vers. 16.)</note> Et timebunt gentes nomen tuum, Domine,
et omnes Reges terrae gloriam tuam.</hi> </p>
        </div3>
<div3>
          <head>23.</head>
          <p>
 Quasi dicat: Non solum misereberis Sion, Judaeos
vocando, sed etiam gentium, eas ad fidem convertendo.
Quae quidem non resistent Evangelio, sed
agnita veritate, <hi>timebunt nomen tuum, Domine.</hi> Timebunt,
inquam, non timore servili, sed casto et filiali.
<pb n="0617C"/>
Timuerunt gentes Deum, quando spreta idolorum
cultura, et antiquae contemptis superstitionis erroribus,
baptismo sunt mundatae poenitentiae, et Christianae
susceperunt instituta doctrinae. In quibus verbis
notandum quia non ait: Sion timebit nomen
tuum, Domine, sed: <hi>Gentes timebunt nomen tuum,</hi> 
quia etsi missus sit Christus ad oves quae perierunt
domus Israel, tamen illis verbum Dei repellentibus,
et indignos se aeternae vitae judicantibus, conversi
sunt ad gentes apostoli <note>(Matth. XV)</note>, quae nomen Christi
cum gaudio susceperunt <note>(Act. XIII)</note>. Hinc namque
Apostolus ait: <hi>Dico Christum Jesum ministrum fuisse
circumcisionis, propter veritatem Dei, ad confirmandas
traditiones patrum. Gentes autem super misericordia
honorare Deum, sicut scriptum est: Propterea confitebor
<pb n="0617D"/>
tibi in gentibus, et nomini tuo cantabo <note>(Rom. XV,
8)</note>
          </hi>. Hinc rursus ait: <hi>Quod quaerebat Israel, non est consecutus,
electio autem consecuta est <note>(Rom. XI, 7)</note>
          </hi>. <hi>Et
omnes reges terrae gloriam tuam.</hi> Infirma mundi elegit
Deus, ut confunderet fortia. <note>(I Cor. I)</note>. Ignobiles
vocavit, ut nobiles vinceret; piscatores elegit, ut reges
subjugaret. Ecce impletum est quod de Christo
praedictum est: <hi>Omnes reges terrae timebunt gloriam
tuam.</hi> Omne enim culmen saeculi, ad reverentiam
Christi flectitur; omnis dignitas humanae conditionis
ad obsequium Christi inclinatur, sicut ait Apostolus: <hi>Christus factus est pro nobis obediens usque ad mortem,
mortem autem crucis; propter quod et Deus exaltavit
illum, et donavit illi nomen quod est super omne nomen:
<pb n="0618A"/>
ut in nomine Jesu omne genu flectatur, coelestium, terrestrium,
et infernorum 
 <note>(Phil. II, 8)</note>
          </hi>. Gloria Christi
resurrectio est, per quam a diabolo regnum abstulit,
et mortis destruxit imperium. Qui enim in morte visus
est infirmus, in resurrectione apparuit gloriosus.
Unde dicit Apostolus: <hi>Et si mortuus est ex infirmitate,
sed vivit ex virtute <note>(II Cor. XIII, 4)</note>
          </hi>.
</p>
          <p> <hi>
              <note>(Vers. 17.)</note> Quia aedificavit Dominus Sion, et videbitur
in gloria sua.</hi> </p>
        </div3>
<div3>
          <head>24.</head>
          <p>
 Causa est quare gentes et Judaei ad fidem vocentur.
Ex utroque enim populo aedificata est Sion
spiritalis, quae in celsitudine virtutum posita, terrena
deserit, coelestibus intendit, futura praevidet,
hostium incursus non timet. Hujus fundamenta in
montibus sanctis sunt <note>(Psal. LXXXVI)</note>, quia sicut ait
<pb n="0618B"/>
Apostolus: <hi>Jam non sumus hospites et advenae, sed
cives sanctorum et domestici Dei, superaedificati super
fundamentum apostolorum et prophetarum <note>(Ephes.
II, 19)</note>
          </hi>. In hac civitate Deus homini conjungitur, sicut
scriptum est: <hi>Ecce tabernaculum Dei cum hominibus,
et habitabit cum eis <note>(Apoc. XXI, 3)</note>
          </hi>. Synagogam enim
reprobavit, Ecclesiam <emph>525</emph> elegit. Ideoque scriptum
est: <hi>Diligit Dominus portas Sion super omnia tabernacula
Jacob <note>(Psal. LXXXVI, 2)</note>
          </hi>. Illa nempe Deus tabernacula
deseruit, Sion vero, id est Ecclesiam,
praesentia suae habitationis illustravit. Unde et illic
nequaquam conspicitur, hic autem ab his qui
mundo sunt corde, mentis intuitu videtur, nam
subditur: <hi>Et videbitur in gloria sua.</hi> In gloria sua
Christus videtur in Ecclesia, qui in infirmitate visus
<pb n="0618C"/>
est in synagoga. In qua infirmitate nequaquam a
morte videbitur, qui immortalis et impassibilis factus,
cum Patre Deus in illa jam coelesti sede gloriatur.
Unde dicit Apostolus: <hi>Etsi novimus Christum secundum
carnem, sed jam non novimus <note>(II Cor. V, 16)</note>
          </hi>.
Possumus quoque per id quod superius dictum est, <hi>Tu exsurgens misereberis Sion,</hi> 
 remissionem peccatorum
quae in Ecclesia datur, intelligere, et multiformis
dona gratiae, quae quotidianis divinitus incrementis
consequitur. Quae in illis Deus multiplicat, quibus
Sion placent lapides, id est qui et apostolorum doctrinam
recipiunt, et eorum pro posse exempla imitantur.
Sed jam ad sequentia revertamur.
</p>
          <p> <hi>
              <note>(Vers. 18.)</note> Respexit in orationem humilium, et non
sprevit preces eorum.</hi> </p>
<pb n="0618D"/>
</div3>
<div3>
          <head>25. </head>
          <p>
In humilium Deus orationem respexit, quando
ad humanam naturam reformandam Filium in mundum
misit. Hoc enim justorum requirebat oratio,
hoc prophetarum exspectabat desiderium, ut ille in
mundum veniret, qui et a diabolica servitute hominem
redimeret, et vitae aditum, quem culpa obstruxerat,
gratuito pietatis suae munere reseraret. Hinc
namque Isaias ait: <hi>Clamabunt ad Dominum a facie
tribulantis, et mittet eis Salvatorem et propugnatorem,
qui liberet eos <note>(Isa. XV, 20)</note>
          </hi>. Ex quibus verbis liquido
colligitur, quia in eorum respexit orationem, quibus
in tribulatione clamantibus non solum Salvatorem
contulit, sed etiam propugnatorem misit. Idem vero
qui fuit Salvator, fuit et propugnator. Salvator namque
<pb n="0619A"/>
Dei Filius est, de quo scriptum est per prophetam: <hi>Deus ipse veniet, et salvabit nos 
 <note>(Isa. XXXV, 4)</note>
          </hi>.
Unde etiam Jesus priusquam in utero conciperetur,
vocatus est ab angelo <note>(Luc. 1 et 2)</note>. Nam quod propugnator
sit, ipse ostendit cum per prophetam ait: <hi>Ego qui loquor justitiam, et propugnator sum ad salvandum <note>(Isa. LXIII, 1)</note>
          </hi>.
Ex hoc preces non sprevit,
quia eis quod deprecabantur indulsit. Si enim preces
eorum sprevisset, nequaquam ad eos liberandos Filium
misisset. Hinc namque Moyses ad Dominum ait: <hi>Obsecro, Domine, mitte quem missurus es 
 <note>(Exod. IV,
13)</note>
          </hi>. Hinc propheta alius exclamavit, dicens: <hi>Utinam
dirumperes coelos, et descenderes <note>(Isa. LXIV, 1)</note>
          </hi>. Hinc
etiam David dixit: <hi>Deus, judicium tuum Regi da <note>(Psal.
LXXI, 1)</note>
          </hi>. Judicium suum Regi Deus Pater dedit,
<pb n="0619B"/>
quando Dei Filius carnis humanae substantiam assumpsit.
Hinc namque ad Filium ipse Pater ait: <hi>Postula
a me, et dabo tibi gentes haereditatem tuam, et
possessionem tuam terminos terrae; reges eos in virga
ferrea, et tanquam vas figuli confringes eos <note>(Psal. II, 8)</note>
          </hi>.
Patet ergo quia judicium suum illi dedit, cui et bonorum
regnum, et inconvertibilium tradidit comminutionem.
Vas enim figuli postquam semel confringitur,
nullo modo postmodum reparatur. Quid ergo
per confractionem vasorum figuli, nisi extrema damnatio
designatur? Ibi enim per judicii severitatem
quicunque confringitur, nequaquam ulterius per poenitentiae
remedium reparabitur. Quod profecto judicium
per Dei et hominum mediatorem fiet, quia scriptum
est: <hi>Pater non judicat quemquam, sed omne
judicium dedit Filio <note>(Joan. V, 22)</note>
          </hi>. In humilium nihilominus
<pb n="0619C"/>
orationem <emph>526</emph> Deus respicit, cum pro se
vel aliis exorantes fideles exaudit.
</p>
          <p> <hi>
              <note>(Vers. 19.)</note> Scribantur haec in generatione altera, et
populus qui creabitur, laudabit Dominum.</hi> </p>
        </div3>
<div3>
          <head>26.</head>
          <p>
 Sicut ex duobus populis primitiva est constructa
Ecclesia, ita gemina est generatio in fidei unitate
collecta, carnalis scilicet, et spiritalis. Sive ergo
Sion, et ea quae sunt supradicta, ad litteram intelligamus;
sive per intellectum mysticum ad Ecclesiam
cuncta referantur, conveniunt superioribus sequentia,
et praelibatis exponenda concordant. Dictum est
enim: <hi>Tu exsurgens, Domine, misereberis Sion.</hi> Et
iterum: <hi>Quia aedificavit Dominus Sion.</hi> Nunc vero
ait: <hi>Scribantur haec in generatione altera.</hi> Quod enim
<pb n="0619D"/>
Judaeis fuit promissum, hoc in gentibus videtur impletum.
Si vero juxta spiritalem intelligentiam per
Sion Ecclesiam accipimus; per generationem alteram,
spiritalem intelligimus, in qua nimirum divinae
scriptae sunt promissiones; quia quidquid de remissione
peccatorum, quidquid de aeternitate felicitatis
Scriptura sacra asserit, hoc in cordibus suis per
amorem spiritus spiritalis generatio inscribit. Cui et
dicitur: <hi>Audi, Israel, praecepta Domini, et ea in corde
quasi in libro scribe <note>(Deuter. VI, 3, 7)</note>
          </hi>. De hac praeceptorum
Dei inscriptione per prophetam Dominus
dicit: <hi>Hoc est testamentum quod testabor eis; dabo
leges meas in cordibus eorum, et in sensibus eorum
scribam eas <note>(Jer. XXXI, 33)</note>
          </hi>. Bonus pater, qui filiis
<pb n="0620A"/>
non terrenae haereditatis jura, non luto aut lateribus
constructas domos, non auri argentive praescribit
acervos, quae livoris plerumque et invidiae seminarium
sunt, et superbiae ac luxus existunt fomenta;
sed charitatis et dilectionis gratiam, justitiae et pietatis
proponit edicta, et veritatis legem non in lapide,
vel membrana, vel ligno, vel cera, sed in tabulis
cordis perscribit; ut aeternae filii promissionis vanis
nunquam cogitationibus occupentur, sed semper
omnipotentis patris testamentum quasi prae oculis
habentes, quid timere, quidve sperare debeant cogitent,
et in exsequendis mandatis coelestibus, votis
omnibus elaborent. De his quippe ait Propheta in
psalmo: <hi>Haec est generatio quaerentium Dominum,
quaerentium faciem Dei Jacob <note>(Psal. XXIII, 6)</note>
          </hi>. Quid
<pb n="0620B"/>
nobilius generatione divina? Quid sublimius coelesti?
Quid castius conceptione spiritali? Voluit immaculatus
Dominus ut homo sine macula nasceretur peccati,
et absque vitio carnalis delectationis humanae
sobolis propagaretur successio. Et ideo talem fecit
Adam, ut absque peccato filios ederet, si in conditoris
obedientia perstitisset. Posset namque fieri ut
sicut absque delectatione fructus suos terra germinat,
ita sine peccato filium mulier pareret; et sicut ipse a
Deo Adam pure conditus fuerat, ita homo hominem
pure procrearet. Quod homini cur esse incredibile
videatur, cum apibus etiam hoc ipsum conferatur?
Sed quia Domino suo obedire humana anima renuit,
animae imperio caro obtemperare contempsit. Nam
et rebellis ei semper postmodum exstitit, et adversus
<pb n="0620C"/>
eam cujus ancilla fuerat, se in superbiam erexit.
Plerumque autem usque adeo erigitur, ut ipsa dominae
suae versa vice dominetur. Unde fit ut in filiorum
procreatione per delectationem in peccatum incidat,
et bonum opus male operando, delinquat.</p>
        </div3>
<div3>
          <head>27.</head>
          <p>
 Sed Dei hominumque Mediator, sicut nobis
quam perdideramus vitam contulit, ita etiam hanc
in nobis generationem reparavit. Unde et de virgine,
et sine peccato nasci voluit; ut ex hoc patenter
ostenderet, quia hoc etiam nobis inter <emph>527</emph> innumera
beneficiorum suorum dona conferret. Ideoque
ait: <hi>Propter hoc dabit Dominus ipse vobis signum:
Ecce virgo concipiet et pariet filium <note>(Isai. VII, 14)</note>
          </hi>.
Quam virginis conceptionem nequaquam signum esse
diceret, nisi aliquid nobis in ipsa sua nativitate quod
credere deberemus signaret. Unde rursum scriptum
<pb n="0620D"/>
est: <hi>O radix Jesse, qui stas in signum populorum <note>(Isa. XI, 10)</note>
          </hi>.
Signum enim fuit populis illa Christi
sine virili commistione nativitas, quod his qui credunt
in nomine ejus, daturus erat <hi>potestatem filios
Dei fieri: his</hi> videlicet <hi>qui non ex sanguinibus, neque
ex voluntate carnis, neque ex voluntate viri, sed ex
Deo nati sunt <note>(Joan. I, 12)</note>
          </hi>. Sicut namque beata Maria
Christum peperit virgo, et post partum incorrupta
permansit, ita et mater Ecclesia filios Deo sine dolore
generat, et virgo semper illibata perseverat. Qui in
hoc quoque quod Deum toto corde diligunt, patrem
se Deum habere evidenter ostendunt. Filiorum enim
est diligere, non timere. Porro in hac dilectione nequaquam
<pb n="0621A"/>
torpescunt otio, aut operibus insolescunt,
sed et in mandatis coelestibus voluntatem Dei custodiunt,
et ex virtutum operatione nullam ab hominibus
laudem quaerunt. Unde et subditur: <hi>Et populus qui
creabitur, laudabit Dominum.</hi> In operibus nempe suis
Deum laudant, qui bonum quod faciunt, nequaquam
sibi, sed gratiae Dei attribuunt. Unde et Paulus cum
plus omnibus se laborasse dixisset, subjecit atque
ait: <hi>Non autem ego, sed gratia Dei mecum <note>(II Cor.
XV, 10)</note>
          </hi>. Sed quae in nobis sunt sanctitatis opera, ita
sunt ad proximorum aedificationem exterius trahenda,
ut in eis non favor aut gratia humana requiratur,
sed ipse a quo haec sunt hominibus collata Deus laudetur.
Hinc namque per semetipsam Veritas apostolis
ait: <hi>Sic luceat lux vestra coram hominibus, ut videant
<pb n="0621B"/>
opera vestra bona, et glorificent Patrem vestrum qui
in coelis est <note>(Matth. V, 16)</note>
          </hi>.
</p>
          <p> <hi>
              <note>(Vers. 20.)</note> Quia prospexit de excelso sancto suo;
Dominus de coelo in terram aspexit.</hi> </p>
        </div3>
<div3>
          <head>28.</head>
          <p>
 Nec nova post creationem nasceretur, nec
Deum perfecte sanctorum vita laudaret, nisi per eum
nos divina miseratio respexisset, qui nos in Nicodemo
denuo nasci docuit, dum aliter in regnum intrare non
posse, nisi ex aqua et spiritu renasceremur, monstravit.
Unde dum populum creandum Dominum benedicturum
esse propheta dixisset, causam illico nostrae
redemptionis adjecit <note>(Joan. III)</note>, velut qui indubitanter
sciret, aliter novum non posse creari populum,
nisi Dominus et redemptor noster novus homo veniret
in mundum. Nec posse quemquam amplius de
<pb n="0621C"/>
vera salute ambigere, cum sciret omnipotentem medicum
ad infirmos descendisse. Dicatur ergo: <hi>Quia
prospexit de excelso sancto suo.</hi> Prospicere dicimur,
cum a longe intuemur. Quia ergo per Verbi Dei incarnationem
non solum Judaea, quae juxta esse videbatur,
sed etiam gentilitas liberanda erat per misericordiam,
recte nunc dicitur: <hi>Quia prospexit de
excelso sancto suo,</hi> juxta quod scriptum est: <hi>Pacem
iis qui longe, et pacem iis qui prope <note>(Ephes. II, 17)</note>
          </hi>.
Redemptor noster non immerito excelsus dicitur,
quia divinitatis ejus potentiam nemo mortalium intuetur;
denique et sanctus exstitit, et Dei per omnia
fuit. Hinc namque ipse de se in Evangelio ait: <hi>Quem
Deus sanctificavit, et misit in mundum <note>(Joan. XVI, 36)</note>
          </hi>.
Nam quod Dei per omnia fuerit, ipse testatur cum
<pb n="0621D"/>
ait: <hi>Non potest Filius a seipso facere quidquam, nisi
quod viderit Patrem facientem <note>(Joan. V, 19)</note>
          </hi>. Idem
autem qui excelsus exstitit, ipse etiam coelum fuit;
sed excelsus propter sublimitatem, coelum vero <emph>528</emph> 
 propter divinam inhabitationem. <hi>In eo enim,</hi> 
sicut testatur Apostolus, <hi>habitat omnis plenitudo divinitatis
corporaliter <note>(Colos. II, 9)</note>
          </hi>. Et per prophetam
quoque Dominus ait: <hi>Coelum mihi sedes est <note>(Isa. LXVI,
1)</note>
          </hi>. Quae autem major sedes Dei quam Christus?
Coelum igitur Dei Christus est, de quo Dominus in
terram aspexit, ut cum peccantibus quibusque spem
per eum veniae tribuit, de coelo in terram aspexit, ut
coelum fieret qui terra fuit. Quod aperte ostenditur,
cum illico subjungitur:
</p>
          <p>
            <pb n="0622A"/> <hi>
              <note>(Vers. 21.)</note> Ut audiret gemitus compeditorum, ut
solveret filios interemptorum.</hi> </p>
        </div3>
<div3>
          <head>29.</head>
          <p>
 Sancti viri non incongrue compediti dicuntur,
quia ligati vinculis disciplinae Dei, nequaquam ad ea
quae exteriora sunt vagantur, et quasi gressum operis
immobiliter figunt, dum a conditoris desiderio
nusquam discedunt. De his namque compedibus scriptum
est: <hi>Injice pedes tuos in compedes ejus, et in
torques illius collum tuum <note>(Eccl. VI, 25)</note>
          </hi>. Quia profecto
cujus a pravitate gressus compescitur, ejus fides
sanctarum varietate virtutum adornatur. Collum
namque fides est, per quam Deo fidelis quisque conjungitur,
et quasi per collum capiti suo Christo Ecclesia,
quae ejus est corpus, unitur. Unde in laudem
sponsae in Canticis canticorum dicitur. <hi>Collum tuum
<pb n="0622B"/>
sicut monilia <note>(Cant. I, 10)</note>
          </hi>. Quia enim sicut Jacobus
ait: <hi>Fides sine operibus mortua est <note>(Jacob. II, 26)</note>
          </hi>;
quasi collum sponsae monilibus circumdatur, dum
fides sanctae animae operibus decoratur. Gemunt continue
compediti, quia dum exsilii sui tenebras electi
considerant, ad claritatem visionis Dei indesinenter
suspirant. Sed eorum gemitus nequaquam Deus audiret,
nisi mediatorem nobis Filium suum dedisset.
Unde dicit Apostolus: <hi>Per quem accessum habemus
ad Patrem, et ipse est propitiatio pro peccatis nostris <note>(Ephes. II, 18)</note>
          </hi>.
Constat ergo quia nullius audiret
gemitum Deus, nisi ille venisset, per quem ad Patrem
habemus accessum. <hi>Ut solveret filios interemptorum.</hi> 
Filii interemptorum sunt imitatores martyrum,
eorum scilicet, qui vel pro testamento Dei sua corpora
<pb n="0622C"/>
tradiderunt, et in sanguine Agni laverunt stolas
suas <note>(Gal. V)</note>; vel qui membra sua super terram
mortificantes, carnem suam cum vitiis et concupiscentiis
crucifixerunt. Possumus quoque per compeditos
eos accipere qui mortalitatis et passibilitatis
vinculis se astrictos intelligunt, et miseriis humanae
necessitatis afflicti indesinenter gemunt.
</p>
          <p> <hi>
              <note>(Vers. 22.)</note> Ut annuntient in Sion nomen Domini,
et laudem ejus in Jerusalem.</hi> </p>
        </div3>
<div3>
          <head>30.</head>
          <p>
 Soluti a peccatorum vinculis, eo magis in Ecclesia
nomen Dei annuntiant, quo eis dimissum est
de peccatorum excessibus quod timebant. Quid vero
aliud est nomen Domini annuntiare, nisi Dei misericordiam
in Ecclesia praedicare? Dominorum enim est
misereri. Hinc namque de Christo dicitur: <hi>Benedictus
<pb n="0622D"/>
qui venit in nomine Domini <note>(Matth. XXI, ex Psal. CXVII,
26)</note>
          </hi>. Scimus enim quia mediator Dei et hominum
homo Christus Jesus judex est humani generis; juxta
quod scriptum est: <hi>Pater non judicat quemquam, sed
omne judicium dedit Filio <note>(Joan. V, 22)</note>
          </hi>. Qui si in
primo adventu venisset in nomine judicis, nemo
profecto foret, qui poenam aeternae evaderet damnationis. <hi>Omnes enim,</hi> 
 ut ait Apostolus, <hi>peccaverunt,
et egent gloria Dei <note>(Rom. III, 13)</note>
          </hi>. Venit ergo in nomine
Domini, qui venit ut peccata dimitteret, non
ut peccatores damnaret. Venit, inquam, in nomine
Domini primo, qui in nomine judicis in adventu venient
secundo. <emph>529</emph> In Sion ergo nomen Domini annuntiant,
qui Dei misericordiam populis praedicant.
<pb n="0623A"/>
Sequitur: <hi>Et laudem ejus in Jerusalem.</hi> Unam Ecclesiam
propter diversas causas diversis appellat nominibus:
Sion eam nominans, sicut quae ad alta
sustollitur: Jerusalem vero, quae quasi jam mortificatis
hostibus, veram in se pacem intuetur. Notandum
vero quia nomen Domini prius annuntiandum,
postea vero potuit esse laudandum. Agnitionem
enim nominis laus sequitur confessionis. Quomodo
enim credent ei quem non audierunt <note>(Rom. X)</note>? Quae
autem major laus Dei, quam quod mundus in unitate
fidei collectus, non solum opera ejus annuntiat,
sed etiam vita eum et operibus laudat? Unde et subditur:
</p>
          <p> <hi>
              <note>(Vers. 23.)</note> In conveniendo populos in unum, et reges
ut serviant Domino.</hi> </p>
<p>
            <pb n="0623B"/> <hi>
              <note>(Vers. 24.)</note> Respondit ei in via virtutis suae, paucitatem
dierum meorum nuntia mihi.</hi> </p>
        </div3>
<div3>
          <head>31.</head>
          <p>
 In unum convenerunt populi in Ecclesia per totum
orbem diffusa, quae Christum credit esse filium
Dei. De hac unitate dicit Apostolus: <hi>Unus Deus, una
fides, unum baptisma <note>(Ephes. IV, 5)</note>
          </hi>. Extra hanc nemo
laudat Deum, nemo annuntiat. Hanc designabat ille
unus qui post motionem aquae in piscinam descendens
sanabatur <note>(Joan. V)</note>: Nemo namque est qui verae possit
invenire salutis remedium, nisi ad unitatem fidei veniat,
et per sanctificationem vitae Christum induens,
unum cum eo fiat. Hinc namque per semetipsam Veritas
ait: <hi>Haec est vita aeterna, ut cognoscant te solum
verum Deum, et quem misisti Jesum Christum <note>(Joan.
XVII, 3)</note>
          </hi>. Per reges, eos intelligas qui animorum suorum
<pb n="0623C"/>
motus secundum Dei voluntatem dirigunt, eisque regum
more dominantur, dum in rationis eminentia
quasi in regali solio praesidentes, repugnantia quaeque
servituti subjiciunt, et pacatis omnibus, aequitatis leges
et innocentiae jura, in seipsis disponunt; sive etiam
eos qui populis praefecti, in rerum culmine stare videntur,
dum divitiis affluunt, honoribus cumulantur,
terreni praeeminent dominatione imperii, et gloria
mundanae potentiae extolluntur, non absurdum videbitur,
cum et illi in ipsa cordium suorum directione
Domino serviant, et isti religionis Christianae documenta
tenentes, orthodoxae fidei jugo mentis colla
supponant.</p>
        </div3>
<div3>
          <head>32.</head>
          <p>
 In hoc igitur populorum et regum conventu
quilibet fidelis respondit Deo in via veritatis positus,
<pb n="0623D"/>
videlicet in Christo, qui viam se nobis proposuit
dicens: <hi>Ego sum via, veritas, et vita <note>(Joan. XIV,
6)</note>
          </hi>. Responsio autem haec non voce aestimatur, sed
opere. Non enim respondent Domino, qui vocati perverse
vivunt, qui post illud divinum semen in terra
rationabili susceptum, spinas perversitatis, aut tribulos
producunt nequitiae <note>(Matth. XIII)</note>; sed qui in
omni bono se aptantes, et de sua vocatione gratias
Deo referunt, et fructum Deo centesimum, vel sexagesimum,
aut etiam trigesimum in cordis innocentia
ferunt. Notandum vero quod dicit: <hi>In via virtutis</hi> 
<pb n="0624A"/> <note>(Joan. XV)</note>.
Virtus namque Christi est gloria resurrectionis
ejus. Licet enim opera fecerit quae nemo
alius fecit, et miraculorum signa divinitatis ejus fidem
astruant, credendi tamen in eum nulla potentior
aut condecentior via exstitit, quam quod mortuus et
sepultus tertia die resurrexit. In via ergo virtutis
Dei respondet Ecclesia, cum de gloria resurrectionis
Christi nihil asserens ambiguum, nihil sentiens obscurum,
studet in membris suis Christo per baptismum <emph>530</emph> 
 et poenitentiam commori, et per novitatem
vitae Christum induens, eidem convivificari.
Cum enim nihil in se lucidum, nihil vitale conspiciat,
a solo Deo se putat posse acquirere et luculentarum
virtutum plenitudinem, et desideratam vitae
indeficientis aeternitatem, quae etiam nonnisi per gratiam
<pb n="0624B"/>
Dei potest advertere quot sit obnoxia defectibus,
quot infirmitatibus subdita, quot miseriis vallata.
Ideoque dicit: <hi>Paucitatem dierum meorum nuntia
mihi.</hi> Quasi dicat: Qui ex meis viribus hoc consequi
non valeo, ut quam pauci sint dies mei intelligam,
fac ut per gratiam tuae inspirationis, et virtutum defectum,
et hujus vitae brevitatem agnoscam, quatenus
vitae hujus velocem considerans transitum, nullum in
corde sentiam de amore illius affectum.
</p>
          <p> <hi>
              <note>(Vers. 25.)</note> Ne revoces me in dimidio dierum meorum,
in generatione et generationem anni tui.</hi> </p>
        </div3>
<div3>
          <head>33.</head>
          <p>
 Per dimidium dierum, imperfectionem vitae
accipimus, in qua se fidelis quisque non revocari de
mundi hujus exorat exsilio, ne si in die exitus sui
transitoriae adhuc vitae amore occupatus fuerit, ad
<pb n="0624C"/>
illam aeternitatis vitam transire minus possit. In hac
vita dimidium tantum dierum accipimus, quia etsi
nos assidue solis hujus materialis splendor illuminet,
sequitur tamen nox, quae assidue illuminatos obscuret.
Roget ergo unusquisque, ut dum in vitae hujus
cursu mentis amore defigitur, antequam de adipiscendis
aeternis satagat, a Deo non revocetur. Sancti
viri etsi sunt mortali carne circumdati, nequaquam
sunt in dimidio dierum, quia perfecti desiderii amore
a terrenis suspensi, illa beatae vitae aeternitate jam
in spe perfruuntur. Hinc namque Paulus dicit: <hi>Spe
salvi facti sumus <note>(Rom. VIII, 24)</note>
          </hi>. Hinc rursus ait: <hi>Nostra conversatio in coelis est 
 <note>(Philip. III, 20)</note>
          </hi>. Sic
namque inoffenso cursu ad aeternitatis statum perveniunt;
sic ante hujus vitae terminum, in aeternitatis
<pb n="0624D"/>
desiderio mentem fixerunt. Quod quidem evidenter
ostenditur, cum protinus subditur: <hi>In generatione
et generationem anni tui.</hi> Nota quod vitam suam dierum
paucorum appellatione significat, aeternam vero
annorum in generatione et generatione permanentium;
ut per hoc quoque prudens lector intelligat, et
infinitam illius futurae felicitatis longitudinem, et
labentem temporalis gloriae brevitatem. Quis enim
nesciat annos diebus multo longiores? Quia vero
etiam in annis finis potest intelligi, in generatione et
generatione eos permansuros dicit. Sapientia dicit:
<pb n="0625A"/> <hi>Generatio vadit, et generatio venit, terra autem in
aeternum stat 
 <note>(Eccl. I, 4)</note>
          </hi>. Haec est namque instabilis
vitae istius permutatio, ut decedentibus aliis alii succedant,
quibus postmodum simili modo deficientibus,
alii non aequali conditione oriantur. Ex quibus tamen
omnibus, quae in saeculo fuerunt vel futurae
sunt generationibus, viva illa et divina generatio
perficitur, quae in aeternum claritatis Dei consortio
perfruetur. In hac itaque nos, id est aeternitatem
Dei permansuram dicit propheta: tunc videlicet,
cum generatio quae praecedit et quae sequitur, una
facta fuerit, novissima utpote morte destructa, quae
antequam in victoria absorbeatur, nihil stabile, nihil
solidum, nihil dimittit illaesum <note>(I Cor. XV)</note>.</p>
        </div3>
<div3>
          <head>34.</head>
          <p>
 Quae tamen intelligi et aliter possunt, ut ad
<pb n="0625B"/>
superiora hoc modo referantur. Dictum namque est
superius: <hi>Populus qui creabitur, laudabit Dominum.</hi> 
Quomodo ergo laudet, ostendit cum ait: <hi>Respondit
ei in via virtutis suae, et laudem ejus annuntiabunt in
Jerusalem.</hi> Jerusalem vero non quae servit <emph>531</emph> 
cum filiis (illa enim vocata nequaquam in laude respondet),
sed illa cui dictum est: <hi>Laetare sterilis quae
non paris, erumpe et clama qaae non parturis <note>(Isa.
LIV, I)</note>
          </hi>; vocata respondet Domino posita in via virtutis
suae. Via virtutis Christi est imitatio constantiae
ejus. In hac via populus creatus, vel Jerusalem
intelligibilis respondet Domino, quia sicut pro nobis
Christus animam posuit, ita constantiam Christi
sequens, pro fratribus animam ponere in filiis suis
non recusavit. Quid vero responderit ostendit cum
<pb n="0625C"/>
ait: <hi>Paucitatem dierum meorum nuntia mihi.</hi> Rogat
innovatus populus, vel fecunda filiorum spiritalium
mater, ut breve sibi videatur hujus tempus tribulationis,
comparatione aeternae felicitatis; ne dum nimis
extendi quas patitur persecutiones autumat, pro
dilatione praemiorum quasi faedio victa, quam imitari
proposuit Christi constantiam amittat. Tunc nobis
Deus quid sequi debeamus annuntiat, cum voluntatis
suae arcana nobis inspirat. Nunquid non paucitatem
dierum suorum ille Deus annuntiaverat, qui dicebat: <hi>Existimo quod non sunt condignae passiones hujus
temporis, ad futuram gloriam, quae revelabitur in nobis <note>(Rom. VIII, 18)</note>
          </hi>?
Noverat enim quia temporalium
pressura passionum veloci fine concluditur, gloriae
vero coelestis felicitas nullo termino angustatur.
<pb n="0625D"/>
</p>
        </div3>
<div3>
          <head>35. </head>
          <p>
Possumus per paucitatem dierum etiam aliud
intelligere. Fuerunt namque haeretici qui dicerent
Ecclesiam non esse generalem, sed in tempore Donati
et ante finem saeculi consummandam; non attendentes
quod ei Dominus in apostolis promisit,
dicens: <hi>Ecce ego vobiscum sum omnibus diebus
usque ad consummationem saeculi <note>(Matth. XXVIII, 20)</note>
          </hi>.
Contra eos nunc dicitur: <hi>Paucitatem dierum meorum
nuntia mihi.</hi> Constat, quia per multiplicitatem
dierum, perennis vita accipitur: per paucitatem
vero, cursus istius saeculi designatur. Scriptum
quippe est: <hi>Longitudo dierum in dextera ejus <note>(Prov. III, 16)</note>
          </hi>.
Quid enim per dexteram, nisi perpetua
vita designatur? Quia ergo sanctorum requies
<pb n="0626A"/>
nullo clauditur termino, recte in dextera Dei dierum
dicitur esse longitudo. Nam quod hic dicitur: <hi>Paucitatem
dierum meorum nuntia mihi,</hi> tale est ac si
dicat Ecclesia: Sunt qui insipientiae suae caligine et
perfidiae detestabilis induti erroribus asserant me in
brevi finiendam, et usque in finem saeculi inhabitatorem
non habituram; sed tu, de cujus non diffido
promissionibus, nuntia paucitatem dierum meorum
mihi. Futura dierum paucitas, inquam, data est
Ecclesiae, quia toto istius vitae tempore debet fides
Christiana in mundo vigere. <hi>Ne revoces me in dimidio
dierum meorum.</hi> Per dimidium dierum, imperfectionem
accipe temporum transeuntium, in qua
quasi Deus revocari permitteret, si huic sententiae
haereticorum faveret. Hoc autem ideo postulat, ne
<pb n="0626B"/>
ab illis annis qui sunt in generatione et generatione,
alicujus eam erroris perversitas abducat.
</p>
          <p> <hi>
              <note>(Vers. 26.)</note> Initio tu, Domine, terram fundasti, e
opera manuum tuarum sunt coeli.</hi> </p>
        </div3>
<div3>
          <head>36.</head>
          <p>
 Initium Dei Filius est, de quo scriptum est; <hi>Ipse est initium omnis creaturae 
 <note>(Apoc. III)</note>
          </hi>. Quod
etiam ipse evidenter ostendit, cum se principium
nominavit. Denique et in Apocalypsi ad Joannem
idem ipse ait: <hi>Ego sum</hi> <foreign xml:lang="greek"></foreign> <hi>et</hi> <foreign xml:lang="greek">,</foreign> <hi>primus et novissimus,
initium et finis <note>(Joan. VIII; Apoc. I, 8; XXI, 13)</note>
          </hi>. In
hoc initio fundata est terra, quia in ipso fundata est
Ecclesia. Hinc namque Apostolus dicit: <hi>Fundamentum
aliud nemo potest ponere praeter id, quod positum
est, quod est Christus Jesus <note>(I Cor. III, 11)</note>
          </hi>. Hinc ipse
Dei et hominum Mediator, ad apostolorum principem
<pb n="0626C"/> <emph>532</emph> 
 ait: <hi>Tu es Petrus, et super hanc petram
aedificabo Ecclesiam meam <note>(Matth. XVI, 18)</note>
          </hi>. Ipse est
enim petra, a qua Petrus nomen accepit, et super
quam se aedificaturum Ecclesiam dixit. Terra autem
dicta est Ecclesia, tum quia in messe fidelium populorum
spiritali fecunditate exuberat, tum quia in
soliditate fidei perpetua firmitate immobiliter perseverat.
Unde per Salomonem dicitur: <hi>Terra in
aeternum stat <note>(Eccles. I, 4)</note>
          </hi>. Terra quippe in aeternum
stare dicitur, quia sancta Ecclesia in hoc saeculo a
catholica Fide nequaquam deficiet, et in futuro cum
Deo aeterna stabilitate permanebit. Nam quod in hac
vita nullis adversitatibus frangenda sit, nullis persecutionibus
superanda, ipse super quem aedificata est,
evidenter ostendit cum ait: <hi>Portae inferi non praevalebunt
<pb n="0626D"/>
adversus eam <note>(Matth. XVI, 18)</note>
          </hi>. Portae inferi
haereses sunt, quae dum multos in fide infirmos
fucata verborum calliditate decipiunt, quasi infernorum
eis aditum pandunt. Sunt etiam portae inferi
quaedam potestates hujus mundi. Quid enim Nero,
quid Diocletianus, quid denique iste, qui hoc tempore
Ecclesiam persequitur, nunquid non omnes
portae inferi? Quis cogitare sufficiat quanti promissionibus
eorum devorati sunt? Quanti eorum metu
perterriti? Quanti afflictionibus eorum superati?
Quos omnes perpetuae mortis profundum absorbuit,
et ad cruciatum damnationis aeternae infernus admisit.
Sed Ecclesia in illius, de qua dictum est, petrae
soliditate fundata, minarum ventis concutitur, nec
<pb n="0627A"/>
persecutionum fluminibus movetur, nec corporalium
poenarum incommodis titubat, nec mortis ipsius
timore vacillat. Illi vero qui inferni aditum sequacibus
suis utpote portas aperiunt, eam impugnare et
persequi modis omnibus non desistunt. In quo quid
aliud faciunt, nisi quod veritatis verba evacuare contendunt?
Non praevalebunt adversus eam portae
inferi, dicit Dominus, et tamen ut ei praevaleant, conantur.
Sed fidelis Dominus in omnibus viis suis, et
sanctus in operibus suis. <hi>Initio enim terram fundavit,
et opera manuum ejus sunt coeli <note>(Psal. CI, 26)</note>
          </hi>. Quid
per coelos, nisi praedicatores sanctos accipimus?
Qui terram istam, de qua dictum est, verborum imbribus
praedicantes inebriant, subjectis fidelium populis
perpetuae damnationis exitium comminantes
<pb n="0627B"/>
intonant, ad astruendam verborum fidem miracula
facientes coruscant. Nam quod praedicantis verba
pluviae sint, testatur Dominus, cum per prophetam
dicit: <hi>Quomodo descendit imber et nix de coelo, et
illuc non revertitur, sed inebriat terram et infundit
eam, et germinare eam facit, et dat semen serenti et
panem comedenti; sic erit verbum quod egredietur de
ore meo <note>(Isa. LV, 10)</note>
          </hi>. Quid apertius? Ecce sicut de
coelo descendunt pluviae, ita de praedicatoribus verba
emanant doctrinae. Isti sunt nimirum qui enarrant
gloriam Dei. De quibus etiam hic dicitur, quia opera
manuum ejus sunt coeli. In praecedentibus dicit Propheta: <hi>Videbo coelos tuos, opera digitorum tuorum <note>(Psal. VIII, 4)</note>
          </hi>;
hic vero ait: <hi>Opera manuum tuarum
sunt coeli.</hi> Quid est quod ibi vocantur opera digitorum,
<pb n="0627C"/>
hic vero manuum, nisi quod diversa ibi dona
sancti Spiritus doctorum infundenda cordibus intelliguntur?
Hic vero ipsa virtutum opera, ex eisdem
tamen donis in hominum prodeuntia notitiam vocantur.
Quia enim per manus omne opus agitur, ipsae
virtutum operationes per manuum opera signantur.
Primum namque humanis mentibus gratia spiritalis
infunditur, postmodum vero in mente quid spiritus
egerit, in operibus demonstratur. Coeli etiam doctores
Ecclesiae dicti sunt, <emph>533</emph> quia Dominus in
eis praesidet, dum per eos sua judicia exercet <note>(Matth.
XVIII)</note>. Quibus namque regni coelorum claves tribuit,
eis ligandi atque solvendi potestatem dedit <note>(Joan.
XX)</note>. Per eos ergo judicat, quia quodcunque ab eis ligatum
fuerit, ligat. Scimus autem quia sedere judicantis
est, et ipse Dominus per prophetam dicit:
<pb n="0627D"/> <hi>Coelum mihi sedes est 
 <note>(Isa. LXVI)</note>
          </hi>. Si ergo sedes Dei
coelum est, et in rectoribus Ecclesiae Dominus judicat,
cum sedere judicantis sit, necessario consequitur
quod Ecclesiae rectores coeli dicuntur. Qui profecto
coeli opera manuum sunt Dei, quia hoc ipsum quod
coeli sunt, ex gratia virtutis acceperunt, sicut scriptum
est: <hi>Verbo Dei coeli firmati sunt, et spiritu oris
ejus omnis virtus eorum <note>(Psal. XXXII, 6)</note>
          </hi>.
</p>
          <p> <hi>
              <note>(Vers. 27.)</note> Ipsi peribunt, tu autem permanes, et
omnes sicut vestimentum veterascent.</hi> </p>
        </div3>
<div3>
          <head>37.</head>
          <p>
 Nemo jam spem suam ponat in homine. Ipsi
enim coeli etsi sint opera manuum Dei, peribunt tamen.
Quomodo autem peribunt, nisi secundum
<pb n="0628A"/>
corpus? Quod si secundum corpus perituri sunt,
ubi resurrectio? Quam non solum negare scelus est,
sed etiam de ea dubitare, summum nefas est. Patet
itaque quia non sic peribunt ut non resurgant: sed
ut eas quas in hac vita patiuntur, necessitates corporis
evadant. In ipsa enim corporis eorum resumptione
quodammodo perisse videbuntur, cum pereunte in
eis corruptione, destruetur quod animale est, ut
quod spiritale est vivat; et jam quasi non sint quod
fuerant, dum in aliam mutati naturam, in lumine
claritatis Dei perenniter exsultant. Solus namque
Deus vere immortalis est, quia solus aeternus et
incommutabilis est. Unde dicit beatus Augustinus:
Vera aeternitas et vera immortalitas non est nisi in
Deitate Trinitatis, cui quod est esse perfectum est;
<pb n="0628B"/>
quia natura initio carens, incremento non indigens,
sicut nullum finem, ita nullam recipit mutabilitatem.
Creaturae autem etiam illae quibus Deus aeternitatem
dedit, vel daturus est, non penitus omnis finis alienae
sunt, quia non sunt extra commutationem. Inter haec
sciendum est, quia hi, de quibus agitur, coeli peribunt
et non peribunt; quia morietur in eis illa, quam
ex carnali generatione contraxerunt, corruptio. Et
tamen in eis plenior erit, quam in hac vita per speculum
et in aenigmate acceperunt <note>(I Cor. XIII)</note>, divina
inhabitatio. Coeli hoc modo esse non desinent,
dum ad recipiendum in semetipsis Deum, sinum
cordis amplius laxent. Unde cum eos perituros propheta
dixisset, subjecit atque ait: <hi>Tu autem permanes.</hi> 
Ac si patenter dicat: Peribit quidem quidquid
<pb n="0628C"/>
in eis ex humana habetur corruptione, sed permanebit
in illis quod ex tua acceperunt virtute. Tu
enim permanes. Liquet ergo, quia in eis non moritur
quidquid de divinitatis participatione in ipsis
habetur. Caro tamen in pulverem redigetur, ut postmodum
per resurrectionem in melius reformetur.
Unde et subditur: <hi>Omnes sicut vestimentum veterascent.</hi> 
Vestimenta sanctorum, sunt corpora eorum.
Unde de quibusdam scriptum est: <hi>Isti sunt qui non
inquinaverunt vestimenta sua <note>(Apoc. III, 4)</note>
          </hi>. Et iterum: <hi>Laverunt stolas suas, et dealbaverunt eas in
sanguine Agni 
 <note>(Ibid. VII, 14)</note>
          </hi>. Quae profecto vestimenta
tunc veterascunt, cum animabus eorum ad coelum
tendentibus, ipsa eorum corpora in terrae essentiam
deducuntur. Quia vero mortalitatem corporis immutatio
<pb n="0628D"/>
sequitur resurrectionis, consequenter adjunxit,
dicens:
</p>
          <p> <hi>
              <note>(Vers. 28.)</note> Et sicut opertorium mutabis eos, et mutabuntur;
tu autem</hi> <emph>534</emph> <hi>idem ipse es, et anni tui non
deficient.</hi> </p>
        </div3>
<div3>
          <head>38.</head>
          <p>
 Non praetereundum nobis est quod cum dixisset
eos sicut opertorium mutandos, subjunxit: <hi>Et mutabuntur.</hi> 
Signavit enim his verbis duplicem illam
sanctorum in futura vita commutationem, in qua non
solum corpora corruptioni in hoc saeculo et morti
obnoxia perpetuam percipient incorruptionem, sed
etiam anima eorum et corda in aeternam transibunt
stabilitatem, ut sicut mori non poterunt, ita et peccare
quidem non possint; et appareat in eis multiplicis
<pb n="0629A"/>
bonitatis Dei beneficium, cum et mortale induerit
immortalitatem, et affectus non sentiet tentationem.
Notandum quod opertorium Dei sancti dicuntur.
Sicut enim homini nihil est vicinius quam vestis, ita
Deo nihil est vicinius sanctis. Sicut enim vestimentis
suis homo circumdatur, ita sanctis suis Deus vestitur.
Hinc namque per prophetam scriptum est: <hi>Vivo ego,
dicit Dominus, quia in sublimatione tua omnibus his
velut vestimento vestieris <note>(Isai. XLIX, 18, sec. LXX)</note>
          </hi>.
Hinc rursus Deo per alium prophetam dicitur: <hi>Myrrha,
et gutta, et casia a vestimentis tuis <note>(Psal. XLIV, 9)</note>
          </hi>.
Quia enim omnium virtutum odoramenta a sanctis
prodeunt, recte dicitur quia a vestimentis Dei myrrha
et gutta et casia procedunt. Hinc namque Apostolus
ait: <hi>Christi bonus odor sumus Deo <note>(II Cor. II, 15)</note>
          </hi>.
<pb n="0629B"/>
Vestimenta ergo Dei mutantur, quia sancti post
mortem corporis, in felicitatem transeunt vitae coelestis.
Sequitur:</p>
        </div3>
<div3>
          <head>39.</head>
          <p>
 <hi>Tu autem ipse es.</hi> Haec est vera Dei aeternitas,
et vera ejusdem immortalitas, quod non solum nullius
finis limite sempiterna ejus virtus et divinitas
concluditur, sed quod potestas ac voluntas ipsius
nullatenus imperfectionis cujusque, aut inconstantiae
varietate permutatur. Unde ad Moysen de seipso ait: <hi>Ego sum qui sum 
 <note>(Exod. III, 14)</note>
          </hi>. Et iterum: <hi>Haec
dices filiis Israel: Qui est, misit me ad vos (Ibidem)</hi>.
Ideo hic dicitur: <hi>Tu autem idem ipse es.</hi> Homo namque
etsi ipse sit, non tamen idem est, quia hoc ex
suae mortalitatis corruptione accepit, ut in eodem
statu diu permanere non possit. Quod de Deo sentire
<pb n="0629C"/>
nimis absurdum est. Sicut enim est aeternus, ita
incommutabilis, non diminutionem sentiens, nec
augmentis excrescens, non mutans propositum, non
improbans quod semel est approbatum. Unde et
subditur: <hi>Et anni tui non deficient.</hi> Si per annos Dei,
aeternitatem accipimus, qualiter anni ejus non deficient,
aperte videmus. Quod si per annos ipsam
sanctorum multitudinem intelligere volumus, anni
non deficient, quia cum illo qui nunquam deficiet,
unum fient. Revolutionem enim quamdam dierum,
annum vocamus. Quid autem sunt sancti, nisi dies;
et quid peccatores, nisi nox? Hinc etenim scriptum
est: <hi>Dies diei eructat verbum, et nox nocti indicat
scientiam <note>(Psal. XVIII, 3)</note>
          </hi>. Anni ergo non deficient,
quia sanctorum chori postquam illam incomprehensibilem
<pb n="0629D"/>
semel in semetipsis acceperint lucem, nullam
amplius sentient ignorantiae vel tentationis obscuritatem.
Tunc enim dies videtur deficere, cum aut nubium,
aut noctis tenebris obscuratus coeperit non
lucere. Quod ab illa vita alienum erit, quia vera
lux, quae obscurari non potest, in sanctis fulgebit.
</p>
          <p> <hi>
              <note>(Vers. 29.)</note> Filii servorum tuorum habitabunt, et
semen eorum in saeculum dirigetur.</hi> </p>
        </div3>
<div3>
          <head>40.</head>
          <p>
 Qui sunt filii in annis, id est in aeternitate Dei
habitaturi, nisi apostolorum imitatores, cum Deo in
coelesti regno perenniter mansuri? Omnes enim fideles
apostolorum dicuntur filii, quia ab eis fuerunt
in fide generati. Hinc namque ad Galatas <emph>535</emph> apostolus
ait: <hi>Filioli mei, quos iterum parturio (Galat.
<pb n="0630A"/>
IV, 19)</hi>. In eo quod dicit filios illic et non servos habitaturos,
ostendit quod ad coeleste regnum aliquis
pervenire non valeat, nisi prius vetustate abjecta,
per novitatem vitae filius fiat. Nam et ipsi quos servos
vocat, apostolorum filii fuerunt, veterem videlicet
conversationem abdicantes, et in novitate vitae per
Christum ambulantes. Fuerunt igitur servi, fuerunt
et filii: servi propter laborem operis, filii propter
mutationem novitatis. Hinc est quod ex filiis Israel,
qui ex Aegyptiaca servitute liberati sunt, et mare
Rubrum praevio ductore Moyse transierunt, nullus
terram promissionis, exceptis duobus, intravit <note>(Exod. XIV)</note>;
sed filii eorum postea intraverunt, et
patribus eorum repromissa divinae largitatis beneficia
acceperunt. Significabatur namque per hoc, quod ad
<pb n="0630B"/>
promissam nobis aeternae hereditatis terram nemo
potest ascendere, nisi qui prius per amorem spiritus
in novitate vitae didicerit ambulare. Duo, Caleb videlicet
et Josue <note>(Josue XIV)</note>, caput designant et corpus,
Christum scilicet et Ecclesiam, qui soli ingrediuntur
illam viventium terram.</p>
        </div3>
<div3>
          <head>41.</head>
          <p>
 Quod vero ait, <hi>Semen eorum in saeculum dirigetur,</hi> 
electorum voluit opera intelligi, quae tunc
profecto diriguntur in saeculum, cum omnia spectant
ad Deum. Semen quippe suum nequaquam dirigit,
qui ex operibus suis aliquid transitorium quaerit.
Opera autem nostra idcirco semen dicta sunt, quia
sicut ex semine fructum colligimus, sic ex operibus
nostris mercedem exspectamus. Hinc namque apostolus
ait: <hi>Quaecunque seminaverit homo, haec et metet</hi> 
<pb n="0630C"/> <note>(Gal. VI, 8)</note>.
Qui enim in hac vita semen boni seminaverit
operis, in futura fructum aeternae consequetur
remunerationis. Per saeculum vero, illius beatae
vitae intelligitur aeternitas, quae quia per varias temporum
mutationes nullatenus dividitur, unius saeculi
appellatione non inconvenienter signatur. In illud
ergo saeculum dirigamus semen nostrum, et cibum
operemur non qui perit, sed qui permanet in aeternam
vitam. Dum tempus habemus, operemur bonum,
ut cum ad indeficientem vitae illius beatitudinem
pervenerimus, perpetuos fructus in coelo colligamus.
Ille enim vere perpetuus est fructus, per quem perpetuo
vivimus, et perenni panis et vini satietate gaudemus.
Perpetuus, inquam, quia et mandendo non
minuitur, et vetustate non deterioratur.
</p>
        </div3>
      </div1>

<div1>
        <head>PROOEMIUM IN SEXTUM PSALMUM POENITENTIALEM. <hi>Canticum graduum.</hi> </head>

<pb n="0630D"/>
<p>Inter innumeras et rutilantium operum et eminentium
structurarum varietates, quibus templum Salomonicum
adornatum fuit, hoc quoque fuisse describitur,
quod quindecim ad illud gradibus ascendebatur <note>(III Reg. VI)</note>.
Quod quidem non casu vel sine causa
factum credendum est. Salomon quippe coelestium
scrutator secretorum, et divinae receptaculum sapientiae,
sic templum illud manufactum edidit, ut exinde
templum aliud non manufactum signaret, quatenus
ex corruptibili terrenae domus aedificio, incorrupta
coelestis templi quodammodo imaginaretur pulchritudo.
<pb n="0631A"/>
Ad illud namque templum quod ex vivis in coelo
lapidibus construitur, non plana aut spatiosa pervenitur
via, vel gressu ascenditur corporeo, sed processu
fidei et charitatis ascensu. <emph>536</emph> Hinc namque
Propheta dicit: <hi>Beatus vir cujus est auxilium abs te,
ascensiones in corde suo disposuit <note>(Psal. LXXXIII, 6)</note>
          </hi>.
Dixit ascensiones in corde beati viri dispositas, et
unde ascendere debeamus ostendit, cum ait: <hi>In valle
lacrymarum.</hi> In ea namque exsilii nostri damnationem
deplangimus, et innumerabiles corruptionis humanae
deflemus molestias. Quis enim immunis a molestiis?
Hinc etenim Job dicit: <hi>Si impius fuero, vae
mihi est; si autem justus, non levabo caput, saturatus
afflictione et miseria <note>(Job. X, 15)</note>
          </hi>. Et iterum: <hi>Tentatio
est vita hominis super terram <note>(Ibid., VII, 1)</note>
          </hi>. Quia enim in
<pb n="0631B"/>
hac vita omnia vidit esse plena laqueis et tentationibus,
non in ea tentationes esse dixit, sed ipsam esse tentationem
memoravit. Laboriosa enim est vita temporalis,
levior fabulis, velocior cursore, instabilitate fluctuans,
imbecillitate nutans; cujus habitatio in luteis domibus,
imo ipsa in luto subsistens, cui nulla est fortitudo,
nulla propositi constantia, nulla a turbationibus requies,
nulla a laboribus reclinatio. Quis denique est
quem non excruciet dolor, sollicitudo non urgeat, non
subruat timor? Risus fletum sequitur, gaudium tristitia
comitatur; esuriei succedit saturitas, saturitatem
iterum excludit esuries; in nocte dies optatur, in die
nox quaeritur; in algore calor, in aestu refrigerium;
ante cibum suspiria, post cibum tribulatio; irae, indignationes
exagitant, et innumerabiles miseros homines
<pb n="0631C"/>
motus perturbant. Haec est vallis, de qua sancti
viri mentis affectibus indesinenter exire disponunt,
et ad illud ineffabile bonum, ad illud inaestimabile
gaudium ascendere, quod nec oculus vidit, nec auris
audivit, nec in cor hominis ascendit <note>(I Cor. II)</note>. Qui
etsi corpore quidem inter homines esse videantur,
animas tamen suas ad coelestia elevant; et illi puro
et summo bono atque immortali et perpetuo adhaerentes,
temporalia et corruptibilia deserunt, et mundo
superiores facti, in sinu divinae contemplationis
quiescunt. Ibi in illo coelesti templo cordis oculis
Deum conspiciunt, imo et in ejusdem templi structura
ipsi quoque lapides fiunt. Per quindecim vero
illius templi gradus, spiritalis Sanctorum signatur
ascensus. Numerus enim iste in septem et octo dividitur,
<pb n="0631D"/>
et ideo per eum gemina justorum vita signatur,
activa videlicet, et contemplativa. Activa namque
in mundo versatur, contemplativa vero ad coelestia
erigitur. Quia vero septenario numero temporalis,
octonario vero perpetua vita signatur, recte per eosdem
numeros et contemplativa vita exprimitur et
activa. Hinc namque praedicti templi auctor Salomon
Dominum exorans ait: <hi>Da mihi, Domine, partes septem,
necnon et octo <note>(Eccle. XI, 2)</note>
          </hi>. Optabat enim
regiae dignitatis potentia praeditus, ita sibi subditos
populos regere, ut tamen contemplationis divinae
non defraudaretur perfectione. Ipsa namque officii
administratoria necessitate constrictus cogebatur
<pb n="0632A"/>
temporali actioni insistere, sed suavis eum contemplationis
divinae dulcedo reficiebat in mente. Potest
etiam intelligi quod ille quindecim gradus ad illud
divinae illuminationis templum ascendit, qui sempiternae
virtutis Dei amore correptus, temporalibus, quae
per septenarium numerum designantur, gradatim
contemptis, per scalas octo beatitudinum ad sublimia
provehitur, donec Deus deorum in Sion mentis oculis
videatur. <hi>Sed videmus nunc,</hi> sicut ait Apostolus, <hi>per
speculum in aenigmate <note>(I Cor. XIII, 12)</note>
          </hi>. Impossibile
est enim ut quis lutei hujus corporis ergastulo inclusus,
aut mortalis carnis circumseptus volutabro, <emph>537</emph> 
 ascendentem super cherubim, et super pennas
ventorum <note>(Psal. XVII)</note> volantem Deum conspiciat,
vel quanta sit ejus potentia divinitatis agnoscat.
<pb n="0632B"/>
Unde per Joannem dicitur: <hi>Deum nemo vidit unquam <note>(I Joan. IV, 18)</note>
          </hi>.
Et Moysi Deum videre quaerenti, responsum
est a Domino: <hi>Non videbit me homo et vivet <note>(Exod. XXXIII, 20)</note>
          </hi>.
Quod si tanta claritas est solis, ut
oculis in eum corporalibus non valeamus intendere,
quanta est illius claritas qui fecit solem, ut eum possimus
in hac qua sumus corruptione videre? Ipsum
vero per speculum in aenigmate intueri, quod humili
adventu sponsi accepit Ecclesia, illius aeternae visionis
signum est, et futurae perfectionis imago, in qua
non jam per fidem, sed per speciem ambulabimus,
et revelata facie ipsam divinae majestatis gloriam
irreverberatis oculis conspiciemus. Quia ergo hi
quindecim psalmi quamdam spiritalis ascensus continent
formam, recte sub eodem titulo omnes praenotati
<pb n="0632C"/>
sunt, ut sicut ad illud materiale templum per
gradus ascendebatur lapideos, ita coeleste illud templum
haec nobis cantica praeferant, per quae in Deo
exsultans anima, quasi per quosdam gradus ascendat.
Ascensuri ergo non corpore sed spiritu, non passibus
sed affectibus, hunc psalmum decantemus, et in eo
studeamus Dei meditatione appropinquare, dicentes
cum Propheta:</p>
</div1>

<div1>
        <head>EXPOSITIO PSALMI SEXTI POENITENTIALIS.</head>
<p divs_removed="true"> <hi>
            <note>(Psal. CIX.--Vers. 1.)</note> De profundis clamavi ad te,
Domine; Domine, exaudi vocem meam.</hi> 

        </p>
        <div3 moved_from_p="true">
            <head>1.</head>
          <p>
 Attendat unusquisque in quo profundo jaceat,
et quam longe a Deo perverse agens effectus sit.
<pb n="0632D"/>
Clamet ad eum totis viribus qui intuetur abyssos, et
sedet super cherubim, donec de profundi tenebris
erutus, superno illustretur lumine, et claritate perfruatur
cognitionis divinae. Clamavit Jonas ad Deum
de ventre ceti, de altitudine maris, de profundo inobedientiae,
et ad aures Dei oratio illius pervenit, qui
eum eruit a fluctibus, eripuit a bestia, absolvit a
culpa. Clamet et peccator, quem a Deo recedentem
cupiditatum tempestas contrivit, quem malignus hostis
absorbuit, quem praesentis saeculi fluctus involvit,
agnoscat se esse in profundo, ut ad Deum sua perveniat
oratio. Quia vero psalmus iste ad ascendentes
pertinet, videamus qualiter ad Deum justus de profundo
<pb n="0633A"/>
clamet. Quomodo enim non profundus est, qui
ascensiones suas in corde suo disposuit, qui intentionem
cordis ad Deum dirigit, qui laboris studium ad
coelos attollit? Sed sciendum quod sancti viri eo se
magis infirmos et abjectos sentiunt, quo per mentis
desiderium erecti, vicinius ad Deum accedunt. Tunc
enim primum miseriam suam incipiunt perfecte cognoscere,
cum Dei praesentiam coeperint in corde
sentire. Hinc est quod Abraham, qui collocutionis
divinae gratiam meruit, pulverem se esse et cinerem
memorat, dicens: <hi>Loquar ad Dominum, cum sim pulvis
et cinis <note>(Gen. XVIII, 27)</note>
            </hi>. Hinc Jacob postquam
Dominum vidit, nervo femoris emarcescente, uno
pede claudicavit <note>(Gen. XXXII)</note>; quia profecto debiles
se esse et infirmos reputant, qui se ad videndum
<pb n="0633B"/>
Deum per studium sanctae contemplationis levant.
Qui dum spem suam in carne ponere desinunt, quasi
unius cruris vires amittunt. Eoque assuescunt coelesti
duntaxat desiderio inniti, quo senserint se a spe rerum
temporalium debilitari. Et quasi nervum non
habent <emph>538</emph> in femore, dum non confidunt in carnali
generatione. Omnia quae sub coelo sunt, vanitatem
aestimant, et cum praesentis vitae miseriis plenos se
esse et obsitos circumquaque conspiciunt, quasi de
profundis ad Deum clamant. Magna profunditas vita
mortalis, in qua nihil est certum, nihil vitale, nihil
tutum, nihil tranquillum. Magna, inquam, profunditas,
in qua peccator obruitur, impius immergitur,
justus turbatur. Ideo namque clamat et dicit: <hi>De
profundis clamavi ad te, Domine.</hi> </p>
        </div3>
<pb n="0633C"/>

<div3>
          <head>2. </head>
          <p>
In quo notandum quia non ait, clamo, sed clamavi.
Habes in hoc perseverantiae documentum, ut
si primo non exaudiris, ab oratione non deficias,
imo precibus et clamori insistas. Vult Deus rogari,
vult cogi, vult quadam importunitate vinci. Ideo tibi
dicit: <hi>Regnum Dei vim patitur, et violenti rapiunt
illud <note>(Matth. XI, 12)</note>
          </hi>. Esto ergo sedulus in oratione,
esto in precibus importunus, cave ne ab oratione
deficias. Si dissimulat audire quem rogas, esto raptor,
ut regnum coelorum accipias; esto violentus,
ut vim etiam ipsis inferas coelis. Quid hac rapina locupletius?
quid hac gloriosius violentia? Bona violentia,
qua Deus non offenditur, sed placatur;
proximus non laeditur, sed juvatur; peccatum minuitur,
non multiplicatur. Bona, inquam, violentia,
<pb n="0633D"/>
qua non quaeritur lucrum cito periturum, sed regnum
acquiritur sine fine mansurum. Discant qui
res alienas, divino postposito timore, diripiunt, et
rapinis pauperum magis peccata cumulare quam
lucra augere non cessant, aliquid rapere quo et
veras sibi vindicent divitas, et gloriam laudis perpetuae
acquirant; ne in hoc quoque stultitiae arguantur,
si cum possint pretiosa et aeterna diripere, vilia
solum et transitoria videantur auferre. Inferant et
ipsis coelis violentiam, et regnum coelorum quadam
orationis vi rapiant. Sint in precibus importuni, ut
ex longo clamoris usu dicere possint: <hi>De profundis
clamavi ad te, Domine; Domine, exaudi vocem meam.</hi> 
Nominis venerandi repetitio, precandi adauget affectum.
<pb n="0634A"/>
Movetur enim desiderium, si nomen quod
diligitur, replicatur. Videtur hic qui loquitur quamdam
exauditionis causam praetendere, cum se insinuat
clamasse, ut quasi jure debeat exaudiri, qui dudum
institit clamori. Hanc et apostoli causam Domino
dedisse leguntur, cum, Chananaea rogante, dixerunt: <hi>Dimitte eam, quia clamat post nos 
 <note>(Matth. XV, 23)</note>
          </hi>.
Ideo namque a Domino exaudiri meruit, quia
prima Domini responsione repulsa, clamare nequaquam
cessavit. Fide quippe et dilectione accensa, a
clamore non antea destitit quam optatam filiae salutem
acquisivit.
</p>
          <p> <hi>
              <note>(Vers. 2.)</note> Fiant aures tuae intendentes in vocem deprecationis
meae.</hi> </p>
        </div3>
<div3>
          <head>3.</head>
          <p>
 Ascendens iste majus aliquid rogare aggreditur,
<pb n="0634B"/>
et in ipsa etiam sua oratione ascendit, cum hoc a
Deo expostulat, ut quasi quodammodo aures inclinans
orationi suae Deus intendat; ne forte sit mora
in exauditione, si longe sint aures ab oratione. Videtur
enim quemdam divinae miserationis praecipuum
precari affectum, cum rogat eum quodammodo ad
audiendum affectari, ut cum vocem velit audire supplicantis,
opus non differat exercere miserentis,
humanae in hoc sequens locutionis modum, quasi
hujusmodi Deus affectione indigeat, quem non effugit
cogitatio, non latet voluntas, dum ei nec intentio
silet, nec desiderium tacet. Nam dum potens quilibet
supplicantem aliquem audire negligit, quasi primo
aditu repulsus, exaudiri qui supplicat diffidit. Si vero
qui rogatur, primo <emph>539</emph> libenter audire coeperit, et
<pb n="0634C"/>
aliis postpositis negotiis, verbis solummodo rogantis
intendere, continuo ille qui rogaturus advenit,
quamdam concipit impetrandi fiduciam, et ipsa quodammodo
spe animatus, suam liberius proloquitur
causam. Magnum quippe bonae voluntatis suae Dominus
illi dedit indicium, cum loquenti se praebuit
incunctanter intentum. Sic et nos cum dari nobis
veniam a Deo quaerimus, et coelestis gratiae vitalia
dona conferri, si nobis Deum praesentem aliquibus
suavitatis et dulcedinis suae senserimus indiciis, ad
ipsius desiderium studiosius animamur, super his
quae cupimus adipiscendis aliquatenus certiores effecti,
cum ille quem anima nostra desiderat, desiderantibus
nobis per misericordiam appropinquat.
Ascendens igitur iste, qui ad illius incorruptibilis
<pb n="0634D"/>
celsitudinem mentem levare proposuit, aures Dei deprecationi
suae intentas deposcit; ut quia oratio sua
ad Deum per rectae studium intentionis dirigitur, circa
eum quem rogat, velociter exaudiatur. Ascendenti
autem et provecto viro a Domino per Prophetam
dicitur: <hi>Adhuc loquente te dicam: Ecce adsum <note>(Isai. LVIII, 9)</note>
          </hi>.
Inter orationem et deprecationem
hoc interest, quia oratio pro virtute perseverantiae,
deprecatio vero fit pro peccatorum impunitate.
Ideo qui ad celsitudinis arcem ascendere
contendit, dicit: <hi>Fiant aures tuae intendentes in
vocem deprecationis meae.</hi> Deprecatur enim Deum ut
peccatorum suorum obliviscatur, ut pater esse velit,
non judex. Ideoque subjungit, dicens:
</p>
          <p>
            <pb n="0635A"/> <hi>
              <note>(Vers. 3.)</note> Si iniquitates observaveris, Domine, Domine,
quis sustinebit?</hi> </p>
        </div3>
<div3>
          <head>4.</head>
          <p>
 Nomen repetit, ut affectum excitet. Iniquitatem
Deus observaret, si peccatoribus veniam negaret. Si
solummodo ostenderet severitatem, non etiam adhiberet
pietatem. Quod si faceret, nemo aeternae
gloriam felicitatis exspectaret; nemo ad patiendum
justi examinis poenam sufficeret. <hi>Omnes enim peccaverunt,</hi> 
ut ait Apostolus, <hi>et egent gratia Dei <note>(Rom. III, 23)</note>
          </hi>.
Verum quia poenitentibus ex corde
ignoscit, et peccatore converso omnium iniquitatum
ejus obliviscitur <note>(Ezech. XVIII)</note>, quis jam de misericordia
dubitet? quis jam de venia desperet? Haec
etenim per prophetam Dominus pollicetur, dicens: <hi>Ego sum, ego sum, qui deleo ut nebulam iniquitates
<pb n="0635B"/>
tuas, ut justificeris 
 <note>(Isai. XLIII, 25)</note>
          </hi>. Attende qualiter
peccati confessio peccata oblitteret, quae justificat
iniquum, tollit a Deo memoriam peccatorum. Confiteamur
ut deleantur nostra peccata, nec post confessionem
ad ea revertamur, sed juxta Apostolum,
in anteriora nos extendentes, quae retro sunt obliviscamur <note>(Philip. III)</note>.
Non gestiamus reverti in
Aegyptum aut sedere super ollas carnium <note>(Exod. XVI)</note>;
nec simus concupiscentes malorum <note>(I Cor. X)</note>, nec
idola mentis veneremur, nec Deum tentemus, nec in
deserto mundi hujus murmuremus. Confiteamur de
praeteritis peccatis nos accusantes, confiteamur de
peccatorum indulgentia Deum laudantes. Est namque
confessio peccati, et confessio laudis. Si enim confessio
laudis non esset, Salvator noster nequaquam
<pb n="0635C"/>
dixisset: <hi>Confiteor tibi, Pater Domine coeli et terrae <note>(Matth. XI, 25)</note>
          </hi>.
Nam quomodo peccatum confiteretur,
qui peccatum non fecit <note>(I Petr. 2)</note>? Praecedat
itaque confessio, ut laudatio sequatur, sicut scriptum
est: <hi>Rectos decet collaudatio <note>(Psal. XXXII, 1)</note>
          </hi>. Habemus
enim Pontificem, qui possit compati infirmitatibus
nostris <note>(Hebr. IV)</note>, de quo et aperte sequitur:
</p>
          <p> <hi>
              <note>(Vers. 4.)</note> Quia apud te propitiatio est, et propter
legem tuam sustinui te, Domine.</hi> </p>
        </div3>
<div3>
          <head>5.</head>
          <p>
 Quis est propitiatio nisi Christus Jesus <note>(Hebr. IX)</note>,
qui <emph>540</emph> se obtulit sacrificium Deo, ut nos redimeret
ab omni iniquitate, et mundaret sibi populum
acceptabilem, sectatorem bonorum operum <note>(Tit. II)</note>?
Denique Joannes ait: <hi>Ipse est propitiatio pro peccatis
nostris <note>(I Joan. II, 2)</note>
          </hi>. Qui est apud Deum: quia
<pb n="0635D"/>
sedet ad dexteram Dei, sicut dicit Propheta: <hi>Dixit
Dominus Domino meo, Sede a dextris meis, donec
ponam inimicos tuos scabellum pedum tuorum <note>(Psal.
CIX, 1)</note>
          </hi>. Apostolus quoque perhibet, quod ad dexteram
Patris sedens pro nobis interpellet <note>(Rom. VIII)</note>.</p>
        </div3>
<div3>
          <head>6.</head>
          <p>
 <hi>Et propter legem tuam sustinui te, Domine.</hi> Lex
Dei misericordia est, qua peccantibus veniam contulit,
revertentibus aeternae vitae aditum patefecit.
Hanc legem pro crucifixoribus suis patrem exorans <note>(Luc. XXIII)</note> 
 Christus implevit, hanc nobis tenendam
verus magister indixit. Ait enim: <hi>Diligite inimicos
vestros, benefacite his qui vos oderunt, et orate pro
persequentibus et calumniantibus vos, ut sitis filii
Patris vestri qui in coelis est <note>(Luc. VI, 27)</note>
          </hi>. In quo profecto
<pb n="0636A"/>
ostendit quia filii Dei aliter esse non possumus,
nisi misericordiae legem servantes, inimicos diligamus.
Hanc etiam nobis Paulus tenendam insinuat,
cum ait: <hi>Fratres, etsi praeoccupatus fuerit homo in
aliquo delicto, vos qui spiritales estis, hujusmodi
instruite in spiritu lenitatis, considerans teipsum, ne
et tu tenteris. Alter alterius onera portate, et sic
adimplebitis legem Christi <note>(Gal. VI, 1)</note>
          </hi>. Quis autem
portat alterius onera, nisi qui charitatem habet?
Qui enim veraciter diligit, laesus non laedit, contumeliis
vicem non reddit, detrahentibus sibi
non detrahit, qui eum oderunt, non odit. Scriptum
namque est: <hi>Charitas patiens est, benigna
est <note>(I Cor. XIII, 4)</note>
          </hi>. Patiens quidem, ut aliena
mala toleret; benigna vero, ut ipsos etiam quos
<pb n="0636B"/>
portat, amet. Qui ergo illata mala aequanimiter tolerat,
quasi infirmi fratris onera portat. Haec est lex
misericordiae, per quam perpetuam evadere damnationem
confidimus, per quam etiam salvatorem
Dominum nostrum Jesum Christum exspectamus <note>(Phil. III)</note>:
Qui si, ut supra dictum est, iniquitates
observaret, nemo sustinere sufficeret. Sustinemus
autem eum propter legem suam, qui peccantibus
in nos idcirco dimittimus, ut peccatorum nostrorum
ab eo veniam percipiamus. Hinc namque per
semetipsam Veritas ait: <hi>Dimittite, et dimittitur vobis <note>(Luc. VI, 37)</note>
          </hi>.
</p>
          <p> <hi>
              <note>(Vers. 5.)</note> Sustinuit anima mea in verbo ejus, speravit
anima mea in Domino.</hi> </p>
        </div3>
<div3>
          <head>7.</head>
          <p>
 Vide perfectae charitatis ordinem. Ascendens
<pb n="0636C"/>
iste et in amore divino proficiens, qui fide et dilectione
introrsus accenditur, desiderio ad aeterna
erigitur, spe ad summa levatur, proximorum non
negligit curam, non postponit salutem; ad eos inter
ipsa divinae gaudia contemplationis convertitur, et
ut gradibus eisdem ad Deum accedant, hortatur; eis
nimirum exemplum se proponens, ut si infirmitate
aliqua impediantur a desiderio proficientis, jam et
pervenientis promoveantur exemplo. Ideoque ait: <hi>Sustinuit anima mea in verbo ejus.</hi> 
 Nolite diffidere,
nolite dubitare, ponite corda vestra in virtute ejus <note>(Psal. XLVII)</note>;
quia <hi>sustinuit anima mea in verbo ejus.</hi> 
Qui manet in verbo, non fraudatur a regno. Aliter
namque fructum facere non possumus, nisi in eo
maneamus. Ideoque ait: <hi>Manete in me, et ego in
<pb n="0636D"/>
vobis <note>(Joan. XV, 4)</note>
          </hi>. Ubi enim manendum, nisi in
ipso? Deficient dominus, palatia corruent, destruentur
civitates, ab imis sedibus turres evellentur;
postremo coelum et terra transibunt, verbum autem
Domini manet in aeternum <note>(Matth. XXIV)</note>. Maneamus
ergo in eo qui manet in aeternum <note>(Isai. XL)</note>. Non
sequamur vanitatem, deserentes veritatem: nec
contristemur sicut caeteri, <emph>541</emph> qui spem non habent <note>(I Thess. IV)</note>,
sed sustineamus eum. Et si moram
fecerit, exspectemus, ne contingat nobis quod
per prophetam dicitur: <hi>Vae his qui perdiderunt sustinentiam <note>(Eccli. II, 16)</note>
          </hi>.
Unde et subditur: <hi>Speravit
anima mea in Domino.</hi> Quicunque mundanae adversitatis
fractus molestiis, diabolicae tentationis infestatione
<pb n="0637A"/>
dejectus, a spe coelestium promissionum deciderit,
sustinentiae quam prius habuerat, mercedem
amittit. Qui vero sustinebit, magnam reportabit
remunerationem. <hi>Fidelis</hi> enim <hi>Dominus in omnibus
viis suis <note>(Psal. CXLIV, 13)</note>
          </hi>. Promisit in hac vita poenitentibus
veniam. Manifestum est ergo quia sicut
confitentibus remissionem tribuit peccatorum, ita a
spe non decidentibus dabit regnum coelorum. Ideo
qui in verbo ejus sustinuit, in Domino sperare se dicit.
Sicut enim maledictus homo, qui confidit in homine <note>(Jerem. XVII)</note>;
ita et beatus cujus est nomen Domini
spes ejus, et non respexit in vanitates et insanias
falsas <note>(Psal. XXXIX)</note>.
</p>
          <p> <hi>
              <note>(Vers. 6.)</note> A custodia matutina usque ad noctem
speret Israel in Domino.</hi> </p>
<pb n="0637B"/>
</div3>
<div3>
          <head>8. </head>
          <p>
Si ad litteram hoc accipiamus, dehortari nos
potius quam monere videtur. Quis enim tam pusillanimis,
ut una tantum die speret in Domino? Ubi
jam erit illa Pauli sententia, qua ait: <hi>Si autem
quod non videmus, speramus, per patientiam exspectamus <note>(Rom. VIII, 25)</note>
          </hi>?
Quam parva unius diei patientia,
et quam brevis exspectatio! Sed ut hunc
locum melius intelligamus, ad vicesimi primi psalmi
titulum curramus. Intitulatur enim, <hi>Pro assumptione
matutina <note>(Psal. XXII, 1)</note>
          </hi>. Quae est assumptio matutina,
nisi resurrectio a Deo mane facta? Ibi nempe et
custodia facta fuit, ad hoc usque prorumpente Judaicae
perfidiae caecitate, ut quem viderant mortuum,
crederent non resurrecturum; et ne eum discipuli
nocte raperent, custodibus sepulcrum munierunt.
<pb n="0637C"/>
Alia translatio habet, <hi>A vigilia matutina <note>(Matth. XXVII)</note>
          </hi>;
per quod aptius ipsa Domini resurrectio exprimitur.
Qui enim dormivit in morte, vigilavit in resurrectione.
Ideoque dicit: <hi>Ego dormivi, et soporatus sum,
et resurrexi <note>(Psal. III, 6)</note>
          </hi>. Et iterum: <hi>Vigilavi, et
factus sum sicut passer solitarius in tecto <note>(Psal. CI, 8)</note>
          </hi>.
Haec itaque resurrectio spei nostrae fundamentum
est, quia illuc nos perventuros speramus, quo caput
nostrum praecessisse cognoscimus. Multos enim ante
hanc resurrectionem legimus resuscitatos, et tamen
dicit apostolus: <hi>Quia primitiae dormientium Christus <note>(I Cor. XV, 20)</note>
          </hi>.
Joannes quoque primogenitum mortuorum
eum nominat <note>(Apoc. I)</note>. Quotquot enim ante
eum resurrexerunt, iterum mortui sunt: <hi>Christus
vero resurgens a mortuis, jam non moritur <note>(Rom. VI,
9)</note>
          </hi>. Christi ergo resurrectio spei nostrae fundamentum
<pb n="0637D"/>
est; quia in illa vita resurrecturos nos credimus, in
qua nos cum eo victuros sine fine speramus. Nec
debet jam homo de resurrectionis veritate ambigere,
cum sciat verum hominem Christum a mortuis resurrexisse.
Ad hoc enim mortuus est, ut viveremus,
accepit a nobis ut offerret pro nobis. Moriendo itaque
mortem destruxit, resurgendo vitae aditum nobis
patefecit. Hinc est quod eidem Ecclesia dicit: <hi>Notas
mihi fecisti vias vitae <note>(Psal. XV, 10)</note>
          </hi>. Ante adventum
quippe ejus, vitae via omnibus ignota fuerat, tendentibus
cunctis ad mortem, et ad inferos descendentibus
etiam electis, donec ille veniret, qui et impios
ad justificationem, et mortuos vocaret ad vitam,
<pb n="0638A"/>
veram fidem astruens mortis et resurrectionis suae
indiciis, et doctrinae novae nos formans institutis,
per quae nimirum et mortem possemus evadere, et
in novitate vitae, per adjunctam Spiritus sancti gratiam
ambulare. <emph>542</emph>
</p>
        </div3>
<div3>
          <head>9.</head>
          <p>
 Possumus quoque per custodiam matutinam
ipsa fidei nostrae rudimenta accipere, ut a tempore
accepti baptismatis, post illustrationem gratiae
salutaris, intentionem suam unusquisque ad eum dirigat,
et spem suam in eo singulariter ponat. Quasi
enim matutinam lucem recipit anima, cum tenebris
infidelitatis expulsis, et vitiorum detersa caligine, et
emundatis peccatorum maculis per lavacrum regenerationis,
paulatim incipit Deum agnoscere, et in lumine
jucundari cognitionis divinae. Est enim lumem
<pb n="0638B"/>
cognitio Dei, de qua scriptum est: <hi>Illuminate vobis
lumen cognitionis <note>(Osee X, 12, sec. LXX)</note>
          </hi>. Magnum
lumen quod tenebras cordis evacuat, mentis oculos
purgat, animos erigit, corda accendit, edocet semitas
justitiae, desiderium virtutis adauget. Magnum
lumen, per quod vitamus offendicula, praecipitia praecavemus,
evadimus pericula, pertransimus laqueos,
non timemus prospera, sustinemus adversa, respuimus
errorem, sequimur veritatem. Quis non desideret
hoc illuminari lumine? quis non hoc fulgore
illustrari exoptet? Hinc est quod Propheta nos admonet,
dicens: <hi>Accedite ad eum, et illuminamini <note>(Psal. XXXIII, 6)</note>
          </hi>.
Qui accedit per fidem, illuminatur
per cognitionem. Statim autem post illuminationem,
gratiae spem sequi oportet. Hoc enim monet qui dicit:
<pb n="0638C"/> <hi>A custodia matutina usque ad noctem speret Israel
in Domino.</hi> 
 Quae est haec custodia? Nunquid auri vel
argenti? Num monilium, vel lapidum pretiosorum?
Num vestium, vel pecuniarum? Nonne haec sunt quae
mergunt hominem in interitum? Sed est his multo
pretiosius, quod illuminatum custodiri oporteat. Dicit
enim Propheta: <hi>Judicia Domini vera, justificata in
semetipsa; desiderabilia super aurum et lapidem pretiosum
multum <note>(Psal. XVIII, 10)</note>
          </hi>. Denique de Sapientia
dictum est, quia est pretiosior cunctis opibus, et omnia
quae desiderantur, huic non valent comparari <note>(Prov. III)</note>.
Hae sunt ergo divitiae quas custodire debet
qui de nocte ad matutinum pervenit, multo pretiosiores
terrenis, et temporalibus veriores, quas nec
ignis exurere, nec tinea comedere, nec praedo potest
auferre <note>(Matth. VI)</note>. Haec etiam mihi videtur Propheta
<pb n="0638D"/>
sensisse cum in praecedentibus quaereret: <hi>In
quo corrigit adolescentior viam suam <note>(Psal. CXVIII, 9)</note>
          </hi>?
Ne si hoc sine discussione assereret, videretur quod
adjunctum est, magis praecipitatione prolatum, quam
ex judicio definitum. Et ut consilium eo salubrius
crederetur, quo propensiori meditatione examinatum
videretur, secutus adjunxit: <hi>In custodiendo sermones
tuos.</hi> Conversus autem ad Deum, ad interrogata respondet,
ut divinae pietatis remedium crederetur,
quod esset inventum non praesumptione humana, sed
inspiratione divina. Hinc Jeremias ait: <hi>Bonum est
viro cum portaverit jugum ab adolescentia sua. Sedebit
solitarius, et lacebit <note>(Thren. III, 27)</note>
          </hi>. Jugum est verbum
<pb n="0639A"/>
Dei mentis nostrae collo impositum, ut nec alta
cervice, aut nutibus procedamus oculorum <note>(Isa. III)</note>,
nec de accepta qualibet gratia inflemur, nec extollamus
in altum cornu nostrum, nec adversus Deum
iniquitatem loquamur <note>(Psal. LXXIV)</note>; sed in omnibus
sicut Dei ministros nosmetipsos exhibentes <note>(II
Cor. VI)</note>, animas nostras humiliemus, et juxta Apostolum,
imitatores Dei sicut filii carissimi existamus <note>(Ephes. V)</note>.</p>
        </div3>
<div3>
          <head>10.</head>
          <p>
 Portandum autem hoc jugum ab adolescentia,
ut juventutis annos congrua disciplinae correctione
unusquisque praeveniat; ne si post decursae juventutis
annos jugum tulerit, suorum stimuletur rememoratione
peccatorum, et erroris usu et peccandi consuetudine
exagitetur, et novis semper insurgentibus praeliis,
<pb n="0639B"/>
eos in seipso sentiat impugnationum tumultus, <emph>543</emph> 
 per quod quotidie aut victor existat, aut victus.
Nam si ab ipsis adolescentiae primordiis cervicem
verbi jugo subdiderit, omnibus in seipso rite compositis,
in pace sedebit. Sedebit quidem, animae carnem
subjiciens, et de tribunali rationis, quasi de judiciaria
sede omnibus internis motibus velut quibusdam civibus
edicta proponens. Sedebit, inquam, nullum metuens
hostem, nullam sentiens impugnationem. Stare
namque pugnantis est, sedere vero feriati. Sedebit
quoque solitarius, id est ab omni carnalium desideriorum
tumultu remotus. De hac solitudine David
dicit: <hi>Elongavi fugiens, et mansi in solitudine <note>(Psal.
LIV, 8)</note>
          </hi>. Neque enim rex potentissimus qui tot millibus
populorum praeerat, in solitudine habitabat. Habitabat
<pb n="0639C"/>
autem in solitudine cordis sui, in qua nullos hostium
spiritalium impetus, nullos perversarum cogitationum
strepitus, nullos pateretur clamoris iniqui
tumultus. Qui vero solitarius sedet, tacet, intelligens
melius esse silere quam loqui incaute. Hinc etenim
scriptum est: <hi>Homo sapiens tacebit usque ad tempus <note>(Prov. XI, 12)</note>
          </hi>.
Prius namque oportet discere quam
docere. Ideo dictum est: <hi>Audi Israel <note>(Deut. VI)</note>
          </hi>. Neque
enim prius dixit, loquere, sed audi. Sed prophetae
dictum est a Domino: <hi>Fili hominis, sta super pedes
tuos, et audi quaecunque loquar ad te <note>(Ezech. II, 1)</note>
          </hi>.
Qui audit, tacet. Tacet ergo qui in lege Dei meditatur
die ac nocte, et audit quid loquatur in eo Dominus
Deus qui loquitur pacem in eos qui convertuntur
ad cor <note>(Psal. LXXXIV)</note>. Restat ergo ut dicamus
<pb n="0639D"/>
quid sit quod usque ad noctem sperandum in Domino
dicit. Quis dubitat noctem finem esse diei? Sic et
unicuique homini finis; istius vitae mors sua est. Potest
quoque per noctem intelligi illa extremi judicii
dies, quam propheta diem nominat tenebrarum et
caliginis, in qua ad coeleste regnum vocantur electi <note>(Joel. II)</note>,
ubi jam spes eorum terminabitur, receptis
omnibus quae in hac vita speraverunt, et ad laudem
Dei concinentibus sanctis: <hi>Sicut audivimus, sic vidimus
in civitate Domini virtutum <note>(Psal. XLVII, 9)</note>
          </hi>. Quod
enim videt quis, quid sperat <note>(Rom. VIII)</note>? Speravimus
ergo in hac vita, ut quod hic in spe concipimus, ibi
in te habeamus.
</p>
          <p>
            <pb n="0640A"/> <hi>
              <note>(Vers. 7.)</note> Quia apud Dominum misericordia, et copiosa
apud eum redemptio.</hi> </p>
        </div3>
<div3>
          <head>11.</head>
          <p>
 Commendat nobis Dei charitatem, ut nos ad
sperandum hortetur. Ex hoc enim usque ad noctem
speramus, quia eum misericordem credimus, longanimem
scimus. Unde non incongrue per quemdam
sapientem dictum est: <hi>Tribularer, si non scirem
misericordias tuas, Domine <note>(Ezec. XXXIII)</note>
          </hi>. Tribulationi
quippe cordis nostri remedium miserationis divinae
occurrit; et contra diffidentiae malum firmissimae
spei adhibet consolationem, promissionum divinarum
certa nobis proponens exempla, quibus peccantium
salutem se malle asserit quam perditionem; quorumdam
quoque correctionem ad animum reducens,
quos etsi a statu rectitudinis error subruit, conditoris
<pb n="0640B"/>
tamen gratia in melius reformavit. Ecce gravium delictorum
mole obrutus, et de meritorum qualitate
diffisus aspicio Zachaeum <note>(Luc. XIX)</note>, intueor Mariam <note>(Luc. VII)</note>,
considero Petrum <note>(Matth. XXV)</note>, perpendo
latronem <note>(Luc. XXIII)</note>; in quibus miserationis divinae
splendor apparuit, atque per eos spem veniae peccantibus
dedit. Hae sunt inaestimabilis miserationis
Dei divitiae, humano quidem generi a saeculis absconditae,
novissimis vero temporibus per mediatorem
Dei et hominum declaratae <note>(I Tim. II)</note>. Quae pro sui
immensitate adeo incomprehensibiles sunt, ut in explanatione
eorum manus torpeat, fatiscant ingenia,
eloquentiae conticescant. <emph>544</emph> Superant enim sensum,
sermonem transcendunt, intellectum excedunt.
Quis enim digne enarrare sufficiat quantae misericordiae
<pb n="0640C"/>
fuit, unigenitum Dei Filium de sinu Patris ad
publicum nostrum descendere, carnem mortalem
assumere, irrisiones pro nobis, vincula, flagella, crucem,
mortemque tolerare? Quis cogitare valeat
quantae fuerit gratiae, ovem perditam quaerere, quaesitam
invenire, inventam in humeris portare? Quis
exponere queat, quantae fuerit miserationis, sacratissima
pretiosi sanguinis effusione genus humanum
redimere, et sacrosanctum vivifici corporis et sanguinis
sui mysterium membris suis tribuere? cujus
perceptione corpus suum, quod est Ecclesia, pascitur
et potatur, abluitur et sanctificatur? Ideo et plenitudo
temporis tempus gratiae nominatur, in quo
juxta Pauli vocem: <hi>Apparuit gratia Salvatoris nostri
Dei omnibus hominibus, erudiens nos, ut abnegantes
<pb n="0640D"/>
impietatem et saecularia desideria, sobrie et juste et pie
vivamus in hoc saeculo <note>(Tit. II, 11)</note>
          </hi>. Et iterum: <hi>Apparuit
benignitas et humanitas Salvatoris nostri, non ex
operibus justitiae quae fecimus nos, sed secundum suam
misericordiam salvos nos fecit <note>(Zac. XIII, 1)</note>
          </hi>. Hinc per
Zachariam prophetam dicitur: <hi>In die illa erit fons
patens domus David inhabitantibus Jerusalem, in ablutione
peccatorum et menstruatae.</hi> Quis est iste fons,
nisi unigenitus Dei Filius? de quo per prophetam
dicitur: <hi>Apud te est fons vitae <note>(Psal. XXXV, 10)</note>
          </hi>. Qui
nimirum tunc patens exstitit, quando in mundo visibilis
apparens, pro liberatione nostra carnem suscepit <note>(Rom. I)</note>.
Qui etiam domus David dictus est; quia
<pb n="0641A"/>
ex semine David secundum carnem natus est. Jerusalem
vero visio pacis interpretatur. Hi ergo Jerusalem
inhabitant, qui ad amorem coelestium mentem
levant. Peccator vero et menstruata est, vel is qui
delinquit in opere, vel mens quae labitur in prava cogitatione.
Menstruata namque mulier ita in seipsa
polluitur, ut aliena carne minime tangatur. Quasi
ergo menstruata illa est anima, quae etsi in pravi
operis effectum non ducitur, in immundarum tamen
cogitationum delectatione versatur. Quia igitur jam
patet nobis fons misericordiae Redemptor noster,
toto hunc pectore hauriamus; ut exstinguere sitim
carnalium desideriorum valeamus. Lavemus in eo
maculas criminum, notas diluamus carnalium cogitationum.
Et qui fontem misericordiae, si clausus
<pb n="0641B"/>
esset, quaerere debuimus, saltem apertum et patentem
non negligamus. Sperandum namque nobis est, quia
ibi poenitentiae nostrae locus non deerit, ubi innumerabilium
hominum compunctio locum invenit. Ad
hoc enim patet ut lavet, ad hoc fluit ut laetificet, ad
hoc redundat ut purget. Nam subditur:
</p>
          <p> <hi>
              <note>(Vers. 8.)</note> Et ipse redimet Israel ex omnibus iniquitatibus
ejus.</hi> </p>
        </div3>
<div3>
          <head>12.</head>
          <p>
 Restat igitur ut Israel efficiamur, et omnem
transcendentes creaturam, in eum qui omnia creavit,
mentis aciem dirigamus. Disponamus ascensiones in
corde nostro, et per eas ad conditorem angelorum
puro et simplici intellectu ascendamus. Quid enim
tam suave et tam jucundum, quam mentis oculis et
cordis desiderio contemplari Deum, atque ejus suavissimam
<pb n="0641C"/>
degustare dulcedinem, dulcissimamque sentire
suavitatem? Adest nobis gloria Redemptoris
nostri, quae nos a terrenis ad coelestia erigat, oculos
cordis nostri ad videndum solem justitiae aperiat, ac
per hoc ex omnibus nos iniquitatibus nostris redimat.
Qui vivit et regnat Deus per omnia saecula saeculorum.
Amen.
</p>
        </div3>
      </div1>

<div1>
        <head> <emph>545</emph> PROOEMIUM IN SEPTIMUM PSALMUM POENITENTIALEM.</head>
<p> <hi>Psalmus David, quando persequebatur eum Absalom
filius ejus.</hi> </p>
<p>De psalmi centesimi quadragesimi secundi titulo,
juxta quod pietas divina contulerit, locuturus, prius
volo modos aperire prophetiae; quatenus dum ejus
diversitas ostenditur, ejus et intelligentia facilius acquiratur.
Sciendum namque est quia prophetia tribus
<pb n="0641D"/>
modis fit: videlicet verbis, factis, somniis. Quicunque
enim propheta futura innotuit, aut verbis,
aut factis, aut somniis prophetavit. Verbis namque
futura praedixit Isaias, cum ait: <hi>Ecce virgo concipiet
et pariet filium, et vocabitur nomen ejus Emmanuel <note>(Isa. VII, 14)</note>
          </hi>.
Somniis vero Nabuchodonosor futura
praevidit, quae Spiritu sancto Daniel repletus enodavit <note>(Dan. II)</note>.
Factis Abraham futura nuntiavit,
quando unicum filium suum ad sacrificia obtulit <note>(Gen.
XXII)</note>. Quem nimirum, quem in hoc opere designat,
nisi eum qui proprio filio suo non pepercit, sed pro
nobis omnibus tradidit illum? Ipsa enim antiquorum
patrum gesta nobis prophetiae sunt, qui dum aliud
agunt, et aliud innuunt, occulta nobis quasi per operis
<pb n="0642A"/>
linguam produnt <note>(Rom. VIII)</note>. Quod hoc in loco
evidenter ostenditur, cum Absalom facta ad memoriam
reducuntur. Absalom namque patrem persequens <note>(II Reg. XVIII)</note>,
ad hoc usque livore feralis prorupit
invidiae, ut in seipso destrueret jura naturae. Quem
enim naturaliter amare debuerat ut patrem, eum inhumane
persequebatur ut hostem. Absalom autem
pax patris interpretatur, non quod ei pax ulla cum
patre fuerit, sed quia quantae pacis et patientiae exstitit,
in ejus perversitate pater ostendit. Quis autem
per Absalom, nisi Judaicus populus; quis vero per
David, ni Redemptor noster signatur? Hinc namque
per Prophetam Veritas ait: <hi>Filii alieni mentiti sunt
mihi, filii alieni inveterati sunt <note>(Psal. XVII, 46)</note>
          </hi>. Denique
ipse est filius senior, qui adolescentioris inventioni
<pb n="0642B"/>
invidens et saluti, domum renuit intrare <note>(Luc.
XV)</note> Ecclesiae. Qui profecto canticum non cantat laetitiae,
nec concinentium admiscetur choris, et annulo
carens fidei, nec stola immortalitatis induitur, nec
vituli saginati alimento satiatur. Qui etiam haedum
quaerit, quia agnum qui tollit peccata mundi, non
sequitur: et ideo inter haedos in judicio statuitur,
nec ad coenam nuptiarum ejus vocatur Patrem ergo
Absalom persecutus est, quia Judaicus populus dum
monita salutis respuit, in propria venientem Dei Filium
recipere recusavit <note>(Joan. III)</note>. In tantum autem
vesaniae suae extendere conatus est rabiem, ut suum
occidere praesumeret Creatorem. In quo nimirum
facto patientia Christi declarata est, qui non solum
eis malum pro malo non reddidit, verum etiam ad
<pb n="0642C"/>
mortem ductus pro eis oravit, dicens: <hi>Pater, ignosce
illis, quia nesciunt quid faciunt <note>(Luc. XXIII, 34)</note>
          </hi>.
Unde et apostolus admonet, dicens: <hi>Christus pro nobis
passus est, relinquens nobis exemplum, ut sequamur
vestigia ejus, qui peccatum non fecit, nec inventus
est dolus in ore ejus, qui cum malediceretur, non maledicebat,
cum pateretur, non comminabatur <note>(I Petr.
II, 21)</note>
          </hi>. Orat autem caput in hoc psalmo pro membris,
Christus pro Ecclesia, virtus pro infirmitate. Orat
quippe ut non severe judicentur, sed misericorditer
exaudiantur. Persequitur etiam hoc tempore schismaticus
corpus Christi, impugnat haereticus Ecclesiam,
unitatem infidelis perturbat. <emph>546</emph> Sed clamat
ad Deum Ecclesia, capiti suo Christo in unitate spiritus
conjuncta. Quae etsi omni tempore ad Deum clamat,
<pb n="0642D"/>
praecipue tamen in tribulatione se ad orandum
excitat, unde et dicit: <hi>In die tribulationis meae clamavi
ad te <note>(Psal. LXXXV, 7)</note>
          </hi>. Sed videamus quid dicat:
</p>
      </div1>

<div1>
        <head>EXPOSITIO SEPTIMI PSALMI POENITENTIALIS.</head>
<p divs_removed="true"> <hi>
            <note>(Psal. CXLII.--Vers. I.)</note> Domine, exaudi orationem
meam, auribus percipe obsecrationem meam in veritate
tua, exaudi me in tua justitia.</hi> 

        </p>
        <div3 moved_from_p="true">
            <head>1.</head>
          <p>
 Sancta universalis Ecclesia secundum digniorem
partem sui in spe coelestium praemiorum roborata,
sicut in electis habet quod conservari desideret,
ita in infirmis invenit quod sibi dimitti exoret: sciens
omnes divino egere auxilio, quos infelicis vitae conditio
angustat, cum et justus inter pericula securus
esse non valeat, et peccantem nonnisi sola gratia
<pb n="0643A"/>
divinae miserationis absolvat. Utrobique ergo pavida,
utrobique suspecta, et pro currentibus orat ut perveniant,
et pro regressis obsecrat ut currant. Inter
orationem autem et obsecrationem hoc interest, quod
oratio pro perseverantia virtutum, obsecratio vero fit
pro indulgentia peccatorum. Orat ergo caput vel Ecclesia,
ut et bene operantes in justitia roborentur.
In eo vero quod ait: <hi>Auribus percipe obsecrationem
meam,</hi> delinquentium designat debilitatem, qui ad
similitudinem aegrotantium quadam omnipotentis
medici indigent condescensione, cum se non valeat
ad eum peccator levare. Vel auribus percipe, id est
obsecrationibus intende. Hoc namque per prophetam
pollicetur, dicens: <hi>Convertimini ad me, et ego convertar
ad vos <note>(Zac. I, 3)</note>
            </hi>. Unde et subditur: <hi>In veritate
<pb n="0643B"/>
tua.</hi> In hoc enim vera apparet promissio, quia converso
tribuitur remissio peccatorum, juxta quod
scriptum est: <hi>Justificeris in sermonibus tuis, et vincas
cum judicaris <note>(Psal. L, 6)</note>
            </hi>. <hi>Exaudi me in tua justitia.</hi> 
Qui gloriatur in se, non exauditur. Non exaudiuntur
illi qui ignorantes Dei justitiam, et suam volentes
statuere, justitiae Dei non sunt subjecti. Denique pharisaeus
justitiam suam in templo statuere voluit <note>(Luc.
XVIII)</note>, et ideo a Domino reprobatus fuit. Gloriemur
ergo in justitia Dei si exaudiri quaerimus, ut nos cum
Propheta dicere possimus: <hi>Exaudi me in tua justitia.</hi> 
Quis autem gloriatur in justitia Dei, nisi qui nihil
boni suis meritis tribuit, et justum esse quidquid
adversi tolerat, sentit? Gloriabatur Paulus in infirmitatibus
suis <note>(II Cor. XII)</note>, nihil boni non accepti se
<pb n="0643C"/>
habere testabatur, humilitatis nobis exempla proponens, <hi>ut qui glorietur, in Domino glorietur 
 <note>(I Cor.
I, 31)</note>
            </hi>.</p>
        </div3>
<p> <hi>
            <note>(Vers. 2.)</note> Et non intres in judicium cum servo tuo,
quia non justificabitur in conspectu tuo omnis vivens.</hi> </p>
<div3>
          <head>2.</head>
          <p>
 Qui contra conditoris flagella murmurat, quasi
cum eo in judicium intrat. Dei namque accusat judicium,
qui se aestimat injuste percussum. Et quasi
cum Deo in judicio contendit, qui inter flagella innocentem
se ostendit. Hinc etenim Dominus ad beatum
Job loquitur, dicens: <hi>Nunquid qui contendit
cum Deo, tam facile conquiescit <note>(Job. XXXIX, 32)</note>
          </hi>? Utique
qui arguit Deum, debet et respondere illi. Tunc
beatus Job quasi Deum arguit, cum de percussione
sua an fuerit justa dubitavit. Nullius quippe delicti
<pb n="0643D"/>
sibi conscius, injuste se percussum credidit, quia merita
sibi augeri ex percussione nescivit. Sed qui
multa de operatione sua locutus, audita sanctorum
vita tacuit, quasi cum Deo contendens <emph>547</emph> facile
conquievit. Vel certe ille cum Deo in judicium ingreditur,
qui cum oraverit, murmurat si non exauditur.
Quibus dicitur: <hi>An vultis mecum judicio contendere <note>(Jerem. II, 29)</note>
          </hi>?
Quasi enim judicio contendebant,
qui dicebant: <hi>Quare jejunavimus, et non aspexisti?
humiliavimus animas nostrus, et nescisti <note>(Isai. LVIII,
53)</note>
          </hi>? Siquidem stultum est ab oratione deficere, si
Deus differat, cum rogatur, exaudire; et iniquum
arguere conditorem, si effectus non sequitur orationem,
praesertim cum quid oremus sicut oportet, nesciamus.
<pb n="0644A"/>
Nonnullis quippe impatientibus Dominus
quod petebant saepe concessit iratus: sicut e contra
Apostolo negavit propitius <note>(I Cor. IX, 2)</note>. Dedit enim
regem petentibus secundum desideria cordis eorum <note>(I Reg. VIII)</note>:
dedit etiam postulanti diabolo, ut Job
simplicem et rectum et timentem Deum tentaret <note>(Job. I, 2)</note>.
Malignos spiritus exaudivit, et in porcorum
gregem daemonum concessit legionem intrare <note>(Matth. 8)</note>.
Non igitur pro magno quis habeat si
fuerit exauditus, cum aliquid petat quod non impetrare
plus prosit. Quod si postulata non obtinet,
non se abjiciat, aut de divina erga se miseratione
desperet, cum forte ea peteret quibus acceptis vel
affligatur atrocius, vel inutilius prosperetur. Scriptum
quippe est: <hi>Aversio parvulorum interficiet eos,
<pb n="0644B"/>
et prosperitas stultorum perdet eos <note>(Prov. I, 32)</note>
          </hi>. <hi>Quia
non justificabitur in conspectu tuo omnis vivens.</hi> Scio
multos in conspectu hominum justos videri, et ad
spem coelestium promissorum evectos innocenter in
mundo vivere; qui etsi non delinquant in opere, labuntur
tamen aliquando vana aut perversa cogitatione.
Cujus enim mentem cogitationes vanae non laniant?
cujus cor tentationes non vexant? cujus animum desideria
carnis non turbant? Non ergo in conspectu Dei
justificatur qui corde delinquit, quod intuetur Deus.
</p>
          <p> <hi>
              <note>(Vers. 3.)</note> Quia persecutus est inimicus animam
meam: humiliavit in terra vitam meam.</hi> </p>
        </div3>
<div3>
          <head>3.</head>
          <p>
 Quis sit generis humani inimicus, ostendit qui
parabolam zizaniorum exponens <note>(Matth. XIII, 39)</note>,
ait: <hi>Inimicus autem diabolus est <note>(Luc. VIII)</note>
          </hi>. Et apostolus
<pb n="0644C"/>
Petrus ait: <hi>Inimicus vester diabolus tanquam
leo rugiens circuit, quaerens quem devoret <note>(I Petr. V,
8)</note>
          </hi>. Ipse enim est qui animas persequitur, qui mortem
inferre perpetuam molitur. Ipse est, inquam, qui
incautos decipit, et in via hujus vitae gradientibus
laqueos tendit. Ideo propheta ait: <hi>In via hac qua ambulabam,
absconderunt laqueum mihi <note>(Psal. CXLI, 4)</note>
          </hi>,
Rursum de eo scriptum est: <hi>Abscondita est in terra
pedica ejus, et decipula illius super semitas <note>(Job. XVIII,
10)</note>
          </hi>. Dum enim humanae saluti invidens perdere innocentem
appetit, prius ei aliquid quod libeat ostendit:
quod dum appetere incautus nititur, occulto
peccati mucrone transverberatur. Quasi ergo in terra
pedica absconditur, dum in terrenis commodis
peccatum occultatur. Decipula quoque ab antiquo
<pb n="0644D"/>
hoste super semitam ponitur, cum in actione hujus
mundi quam mens appetit, peccati laqueus paratur.
Ita namque in terra decipula ponitur, ut exposita
esca ipsa non videatur. Sic nimirum sic antiquus
hostis dum subruere aliquem cupit, quasi escam in
muscipula, lucrum in culpa ponit. Ad quod dum
aviditatis amore viator inhiat, ex improviso eum
peccati laqueus suffocat. Quis hujus hostis versutias
non metuat, qui tanto est perniciosior, quanto occultior?
Non enim quae extra nos sunt auferre nititur,
sed diripere thesauros interiores conatur. Nulla
sibi temporalium bonorum cupiditas, nulla divitiarum
ambitio, nullum dignitatis desiderium, sola interiora
appetit, solas virtutes diripit, solam animam
<pb n="0645A"/>
occidit. Quod si aliquando exteriora <emph>548</emph> tetigerit,
non ea aufert ut habeat, sed ut ea auferendo animam
evertat. Novimus quomodo multos quotidie fraudibus
suis occupet, quomodo vestimentis gratiae exspoliet,
deceptos virtutum privet ornatu, divitiis opum
defraudet, livoribus infuscet tentationum, vulneribus
peccatorum transfigat. Haec est namque perversitatis
ejus intentio, ut omnibus noceat, omnes dejiciat.
Denique quos in viis Dei ambulantes viderit, et in
proposito justitiae cognoverit fortiores, eos gravius
persequitur, a statu rectitudinis subruere conatur.
Ideoque ait: <hi>Persecutus est inimicus animam meam;
humiliavit in terra vitam meam.</hi> Gravis persecutio.
Qui coeperam amore coelestium terrena relinquere,
et contemptis divitiis saecularibus, in coelis conversari,
<pb n="0645B"/>
jam impulsione diabolica cogor summa et aeterna
despicere, et de mundi hujus providentia incerta cogitare.
Terrenarum rerum curis aggravor, carnalium
voluptatum captus illecebris, ad ima deducor. <hi>Deprimit</hi> 
enim <hi>terrena habitatio sensum multa cogitantem <note>(Sap. IX, 15)</note>
          </hi>.
 <hi>Humiliavit in terra vitam meam.</hi> 
Qui contemptis coelestibus, ad ima solummodo appetenda
deducitur, ejus vita in terra humiliatur. Unde
fit, ut eo morti fiat proximus, quo a Deo factus est
per dissimilitudinem longinquus. Hinc namque Apostolus
ait: <hi>Qui volunt divites fieri, incidunt in tentationem,
et in laqueum diaboli, et desideria multa inutilia,
quae mergunt homines in interitum <note>(II Tim. VI,
9)</note>
          </hi>. Unde et apte subditur:
</p>
          <p> <hi>
              <note>(Vers. 4.)</note> Collocavit me in obscuris sicut mortuos
<pb n="0645C"/>
saeculi, et anxiatus est super me spiritus meus, in me
turbatum est cor meum.</hi> </p>
        </div3>
<div3>
          <head>4.</head>
          <p>
 Quid infelicius? Vivebam olim Deo, mortuus
saeculo, nunc e contrario mortuus Deo mundo vivo.
Quid est enim peccatum, nisi mors? Hinc etenim
scriptum est: <hi>Non est in morte qui memor sit tui <note>(Psal. VI, 6)</note>
          </hi>.
Et iterum: <hi>Intravit mors per fenestras
nostras <note>(Jer. IX, 21)</note>
          </hi>. Mors namque est quae animam
a Deo separat, sensuum internorum intercludit officia,
divinam deturpat imaginem, lucis adimit claritatem.
Denique qui Christo moritur, in sepulcro
conscientiae tumulatur, ligatur concupiscentiarum
institis, a conspectu Dei projicitur, duritie operitur,
lapide iniquitatis intus clauditur. De talibus scriptum
est: <hi>Prodiit quasi ex adipe iniquitas eorum (Psal.
<pb n="0645D"/>
LXXII, 7)</hi>. Hos tamen aliquando resuscitat Jesus, et
sublato impoenitudinis lapide, a tenebris ad lucem
revocat. Et cum pro eis Ecclesia intercesserit, per
ministerium eos sacerdotum absolvit. Venit ipse ad
monumentum, ad lacrymas Ecclesiae commovetur;
jubet ut ad justitiam resurgat, qui pridem in iniquitate
jacuerat. Tantummodo opus est ut per confessionem
foras veniat, sentiat cordis dolorem, timeat judicium
Dei, ab iniquitate recedat. Habet etiam in
hoc prophetae documentum. Nam subditur: <hi>Anxiatus
est super me spiritus meus, in me turbatum est cor
meum.</hi> Poenitentis viri spiritus anxiatur, cum superna
desiderans, carnis corruptione deprimitur. Cum enim
terrenae labis pondere praegravatus, sustolli ad altiora
<pb n="0646A"/>
nititur, ipso suo conamine fatigatus lassatur. Sed eo
enixius superiora desiderat, quo verius sarcinam agnoscit
quam portat. Turbatur vero cor peccatoris in
recordatione peccati, cum primum coeperit seipsum
cognoscere, et quam longe a Deo recesserit cogitare.
Nec vacat quod addidit, <hi>In me.</hi> Quasi enim extra se
fuerat, qui spretis salubribus et aeternis, de noxiis et
temporalibus cogitabat, qui aegritudinis suae molestias
non sentiebat; qui se videre cum caecus esset,
putabat. Sed <emph>549</emph> eo in se rediit, quo seipsum qualis
fuerat, recognovit. Scriptum namque est: <hi>Redite
praevaricatores ad cor <note>(Isai. XLVI, 8)</note>
          </hi>. Sed de filio
prodigo narravit Dominus, quia cum distractis et
profusis paternis bonis, vitae coelestis alimento egeret,
in se reversus sit <note>(Luc. XV)</note>. Non enim in se reverteretur,
<pb n="0646B"/>
nisi a se prius exisset. Ideoque et pater
ejus ait: <hi>Hic filius meus mortuus fuerat, et revixit:
perierat, et inventus est <note>(Luc. XV, 24)</note>
          </hi>. Si ergo a patre,
a quo per inobedientiam discesseras, inveniri
desideras, et deliciose in domo illius epulari, ad teipsum
statim revertere, et discussis actibus tuis, unde
excideris recordare, ut eo magis movearis ad
poenitentiam, quo incipies cognoscere quod amiseris,
et perdere quod inveneris. Sequitur:
</p>
          <p> <hi>
              <note>(Vers. 5.)</note> Memor fui dierum antiquorum, meditatus
sum in omnibus operibus tuis, et in factis manuum
tuarum medilabar.</hi> </p>
        </div3>
<div3>
          <head>5.</head>
          <p>
 Felices antiqui dies, nihil tenebrarum, nihil
caliginis praeferentes. Quas divinitatis illustrabat praesentia,
securitatis purgabat serenitas, laetitiae immensitas
<pb n="0646C"/>
decorabat. Dies gaudiorum et luminis, dies virtutum
et pacis, dies deliciarum et suavitatis; quos non perturbabat
moeror, non infestabat angustia, non obumbrabat
infirmitas. Hos dies in paradiso habuit anima, antequam
a statu rectitudinis per culpam caderet praevaricationis:
sed eosdem tunc infeliciter perdidit, cum
praecepta conditoris servare contempsit. Potest quoque
intelligi per antiquos dies, primorum parentum
transgressio, per quam oculos eorum apertos testatur
Scriptura <note>(Gen. III)</note>. Vel etiam illecebrosa istius
mundi prosperitas, fraudulenta quadam amoenitate
stultis arridens, cui maledicit justus, dicens: <hi>Pereat
dies in qua natus sum <note>(Job. III, 3)</note>
          </hi>. Sancti etenim viri
mundi hujus prospera magis quam adversa metuentes,
in ipsis successibus suis seipsos discutiunt, et
<pb n="0646D"/>
quam cito transeat mundanae felicitatis fumus, attendunt,
revolventes quod scriptum est: <hi>In die malorum
ne immemor sis honorum <note>(Eccli. XXVII, 11)</note>
          </hi>. Si quem
vero in mundo prosperari viderint, et in gloria divitiarum
suarum exsultare, non culmen dignitatis ejus
considerant, sed finem illius mente pertractant, ut
tanto obnixius vera bona considerent, quanto apertius
bona non esse quae transeunt vident. Hinc namque
Job dicit: <hi>Ego vidi stultum firma radice, et maledixi
pulchritudini ejus statim <note>(Job. V, 3)</note>
          </hi>. Qui enim
in multitudine divitiarum suarum confidit, quasi in
terra radicem firmavit. Sed vir sanctus ejus maledicit
pulchritudini, cum illius derogat prosperitati. <hi>Meditatus
sum in omnibus operibus tuis.</hi> Qui mundi hujus
<pb n="0647A"/>
divitias fallaces esse agnoverit, et amore coelestium
contempserit terrena, meditatur in operibus
bonis, quae vita hac transeunte permaneant, et aeternae
vitae praemia ferant. Neque enim tempore utiliter
vivitur, nisi ad comparandum meritum quo in aeternitate
vivatur. Sequitur: <hi>Et in factis manuum tuarum
meditabar <note>(Psal. CI, 26)</note>
          </hi>. Loquitur propheta ad
Deum: <hi>Opera manuum tuarum sunt coeli.</hi> Et alibi: <hi>Coeli enarrant gloriam Dei 
 <note>(Psal. XVIII, I)</note>
          </hi>. Illi sunt
coeli, qui enarrant gloriam Dei: qui opus manuum
Dei dicuntur, quia divinam in se non deformant imaginem,
charismatum non excludunt dona, animae
speciem non demoliuntur. Qui nihil boni sibi, sed
totum gratiae Dei tribuunt, scientes se nihil habere
quod non acceperunt <note>(I Cor. IV)</note>. Hoc enim operatus
<pb n="0647B"/>
est in eis, qui vasa misericordiae fecit eos <note>(Rom. IX)</note>,
qui illos ante mundi constitutionem in seipso elegit,
ut in se non glorientur, nec altum sapiant, sed timeant <note>(Ephes. I)</note>,
nec dicant in abundantia sua: <hi>Non
movebor in aeternum <note>(Psal. XXIX)</note>
          </hi>. In his <emph>550</emph> meditabitur,
qui de Babylone reversus, exempla eorum
sibi ad imitandum proponens, ne deceptus conversatione
eorum qui terrena sapiunt, in eadem quae dimiserat
relabatur, et fiat deterior erroris confusio <note>(Luc. IX)</note>,
si post acceptum aratrum coeperit retro
aspicere; aut ad tollendam tunicam in domum remeare <note>(Matth. XXIV)</note>.
Eorum itaque exemplo se ad
bene operandum excitat, et cum eis absens corpore,
mente conversatur. Gloriam ergo beatitudinis aeternae
quam receperunt, aut recepturi sunt, attendit;
ut eo magis ad opus bonum animetur, quo coeperit
<pb n="0647C"/>
agnoscere quod egerunt, et sperare quod acceperunt.
</p>
          <p> <hi>
              <note>(Vers. 6.)</note> Expandi manus meas ad te: anima mea
sicut terra sine aqua tibi.</hi> </p>
        </div3>
<div3>
          <head>6.</head>
          <p>
 Non sufficit bene velle, nisi sequatur et facere.
ideo qui in operibus bonis meditatum se dixerat, et
in meditatione laudis sanctorum immoratum, secutus
adjunxit: <hi>Expandi manus meas ad te.</hi> Hinc namque
propheta nos admonet, dicens: <hi>Levemus corda nostra
cum manibus ad Deum <note>(Thren. III, 41)</note>
          </hi>. Quid est
manus ad Deum expandere, nisi operationem ad omnipotentem
levare? Denique ille manus suas contrahit,
qui indigentibus nihil tribuit, qui vocem pauperis
non exaudit. Hinc quidam sapiens admonet, dicens: <hi>Non sit manus tua ad dandum contracta, et ad
accipiendum porrecta 
 <note>(Eccli. IV, 36)</note>
          </hi>. Docuit ille manus
<pb n="0647D"/>
expandere, qui dixit: <hi>Date eleemosynam, et ecce
omnia munda sunt vobis <note>(Luc. XI, 41)</note>
          </hi>. Et propheta
testatur, dicens: <hi>In die tribulationis meae Deum exquisivi
manibus meis <note>(Psal. LXXV, 3)</note>
          </hi>. Quid est enim
manibus Deum exquirere, nisi operibus sanctis Salvatorem
invocare? Nec otiose additum est, <hi>Ad te,</hi> quia
sunt plerique qui in eo quod bene agunt, laudari ab
hominibus appetunt. Hi manus suas ad Deum non
expandunt, quia per opera sanctitatis non Deum, sed
mundi gloriam quaerunt. De talibus dicit Dominus: <hi>Amen dico vobis, receperunt mercedem suam 
 <note>(Matth.,
VI, 2)</note>
          </hi>. Expandamus ergo manus nostras ad Deum,
ne justitiam nostram faciamus coram hominibus <hi>(Ibidem)</hi>;
nec cum fatuis virginibus lampades vacuas
<pb n="0648A"/>
accipiamus; sed in vasis nostris oleum sumentes, venienti
sponso occurramus, ut dicere cum Apostolo
possimus <hi>(Matth, XXV)</hi>: <hi>Gloria nostra haec est, testimonium
conscientiae nostrae <note>(II Cor. I, 12)</note>
          </hi>.</p>
        </div3>
<div3>
          <head>7.</head>
          <p>
 <hi>Anima mea sicut terra sine aqua tibi.</hi> Hoc est
propter quod magis timoratus quisque se ad bene
operandum excitat, si se non extollat de meritis, si
in se superbiam humanae praesumptionis exstinguat, si
nihil se esse reputet, si virtutis incrementum a conditore
exspectet. Ideoque ait: <hi>Anima mea sicut terra
sine aqua tibi.</hi> Quasi enim terra sine aqua, est anima
sine gratia. Sicut enim terra quae imbre non perfunditur,
non vestitur herbis, non venustatur floribus,
non abundat messe; sic anima gratia carens non operitur
virtutibus, non cogitat de coelestibus, non insistit
<pb n="0648B"/>
utilibus. Vitiato namque in primo parente libero
arbitrio, jam nec velle quidem bonum possumus,
nisi illius gratia adjuvemur, apud quem gressus
hominis diriguntur. Scriptum quippe est: <hi>Praeparatur
voluntas a Domino <note>(Prov. VIII, 35, sect. LXX)</note>
          </hi>.
Et Dominus discipulis ait: <hi>Non vos me elegistis, sed
ego elegi vos <note>(Joan. XV, 16)</note>
          </hi>. Et Apostolus: <hi>Deus est,</hi> 
inquit, <hi>qui operatur in vobis et velle et perficere, pro
bona voluntate <note>(Philip. II, 13)</note>
          </hi>. Et iterum: <hi>Gratia Dei
salvati estis, per fidem <note>(Ephes. VII, 8)</note>
          </hi>. Si ergo fidem
sine gratia Dei nemo habet, quis se facere fructum
aestimet sine adjutorio illius, qui ait: <hi>Posui vos ut
eatis, et fructum afferatis, et fructus vester maneat (Joan, XV, 16)</hi>?
Quicunque enim plantet aut riget,
incassum vox correptionis exterius perstrepit, nisi
ille incrementum <emph>551</emph> dederit, sine quo nihil possumus
<pb n="0648C"/>
facere <note>(I Cor. III)</note>.
</p>
          <p> <hi>
              <note>(Vers. 7.)</note> Velociter exaudi me, Domine, defecit spiritus
meus.</hi> </p>
        </div3>
<div3>
          <head>8.</head>
          <p>
 Non incongrue a quodam sapiente dictum est: <hi>Cupiditati ipsa celeritas tarda est.</hi> 
 Parum enim est desideranti
justificationes Dei ut exaudiatur, nisi etiam
velociter exaudiatur. Addit etiam causam, quare
exaudiri debeat, quasi instantem jam spiritum non
habeat, qui spem suam omnino in Deo ponit. Dicendo
enim: <hi>Defecit spiritus meus,</hi> pauperem spiritu se
esse testatur, et de seipso non praesumere, sed sacrificium
Deo spiritum contribulatum offerre. Agnoscit
hoc etiam se ex gratia Dei habere quod humiliatus
est, confidens se ejus auxilio erigendum, cujus gratia
se sentit elisum. Hinc namque propheta Dominum
<pb n="0648D"/>
exorans, ait: <hi>Auferes spiritum eorum, et deficient, et
in pulverem suum revertentur; emittes spiritum tuum,
et creabuntur <note>(Psal. CIII, 29)</note>
          </hi>. Non enim receptaculum
spiritus Dei quisquam efficitur, nisi spiritu suo primitus
evacuetur. Nam nec requiescit spiritus Dei nisi
super humilem et quietum, et trementem sermones
Dei <note>(Isa. LXVI)</note>. Denique qui tremit, deficit. Hinc
propheta ait: <hi>Defecit in salutari tuo anima mea <note>(Psalm. CXVIII, 81)</note>
          </hi>.
Nisi enim quis a semetipso deficiat,
ad eum qui supra ipsum est, non appropinquat.
Hinc de regina Saba scriptum est quod audita
sapientia Salomonis, et visis ministris domus ejus,
non habebat ultra spiritum <note>(III Reg. 10)</note>, quia electorum
Ecclesia de gentibus congregata, cognita
<pb n="0649A"/>
Christi gratia et Evangelicae doctrinae inventis magistris,
abjecto superbiae spiritu, omnique elationis
fastu deposito, didicit de seipsa diffidere, et in Regis
sui misericordia magna sperare.
</p>
          <p> <hi>
              <note>(Vers. 8.)</note> Non avertas faciem tuam a me, et similis
ero descendentibus in lacum,</hi> </p>
        </div3>
<div3>
          <head>9.</head>
          <p>
 Solent domini irati ab his quibus offensi sunt
servis oculos avertere, et si quando illi pro gratia
supplicaverint, in partem aliam faciem declinare. Et
quia recto eos intuitu conspicere nequeunt, animorum
suorum motus in ipso corporis habitu ostendunt.
Deus quoque idem delinquentibus avertitur, quia turpitudinem
eorum sereno vultu inspicere dedignatur.
Sed qui abjicit delinquentem, convertitur ad poenitentem,
vocat etiam aversos, donat peccata conversis,
<pb n="0649B"/>
hortatur pigros, consolatur afflictos, docet studiosos,
adjuvat dimicantes, confirmat laborantes, exaudit
corde clamantes. Ipse namque per prophetam dicit: <hi>Convertimini ad me, et ego convertar ad vos <note>(Zach. I, 3)</note>
          </hi>.
Sed quia converti ad eum sine ipso non
possumus, quotidie cum propheta clamemus: <hi>Ne
avertas faciem tuam a me, et similis ero descendentibus
in lacum.</hi> Avertente Domino faciem, peccator in lacum
descendit, quia nisi illum Deus misericorditer
respexerit, post multa perpetrata scelera in desperationis
foveam cadit. Nam et Petrus amare non flevisset,
nisi eum Dominus respexisset. Est enim poenitentia
unum de perfectis donis descendentibus a Patre
luminum. Nisi ergo benigna Dei misericordia
mentem hominis illuminaverit, impossibile est ei in
<pb n="0649C"/>
novam naturam mutari <note>(Jac. I)</note>, cum scriptum sit: <hi>Non potest a se facere quidquam, nisi datum fuerit
desuper 
 <note>(Joan. XIX, 11)</note>
          </hi>. Et Apostolus: <hi>Fiduciam,</hi> 
inquit, <hi>talem habemus per Christum ad Deum, non quod
sufficientes simus cogitare aliquid a nobis, quasi ex nobis,
sed sufficientia nostra ex Deo est <note>(II Cor. III, 4)</note>
          </hi>. Si
ergo nec cogitare aliquid a nobis sufficimus, quomodo
sine respectu misericordiae Dei poenitentiam agemus?
Sunt enim tenebrae ubi Christus non respicit, ubi lux
illa vera non ingreditur; quae sic lucet in tenebris, ut
tamen non comprehendatur <emph>552</emph> a tenebris <note>(Joan. I)</note>.
Ideoque propheta Dominum exorans dicebat: <hi>Faciem
tuam illumina super servum tuum <note>(Psalm. CXVIII,
135)</note>
          </hi>. Quid est autem facies Dei, nisi quaedam claritas
cognitionis ejus? Hanc cognitionis ejus claritatem
<pb n="0649D"/>
non vident, qui misericordiam ipsius ignorant,
qui de peccatorum suorum venia desperant. Illi denique
in lacum descendunt, ubi lumen non videant
misericordiae, intentionem cordis non dirigant ad
coelos, carnis satisfaciant desideriis, Deum contemnant,
sicut scriptum est: <hi>Peccator cum in profundum
venerit, contemnit <note>(Prov. XVIII, 3)</note>
          </hi>. De talibus per
Amos prophetam Dominus intonat, dicens: <hi>Si celaverint
se ab oculis meis in profundo maris, ibi mandabo
serpenti, et mordebit eos <note>(Amos IX, 3)</note>
          </hi>. Quid est enim
celari in profundo maris, nisi in altitudine delitescere
desperationis? Celat vero se qui non confitetur peccata
sua. Non confitetur autem qui desperat de misericordia
Dei. Vel certe ille se ab oculis Dei celat,
<pb n="0650A"/>
qui a mandatis ejus avertitur. Oculi enim Domini,
spiritus Dei, qui legem, id est mandata dedit. Qui
ergo se ab oculis Dei in profundo desperationis celaverint,
potestatem accipit diabolus ut eos mordeat,
et in ventrem eos suae malitiae inducat. Ipse est enim
serpens, cui dictum est: <hi>Terram comedes omnibus
diebus vitae tuae <note>(Gen. III, 14)</note>
          </hi>.
</p>
          <p> <hi>
              <note>(Vers. 9.)</note> Auditam fac mihi mane misericordiam
tuam, quia in te speravi.</hi> </p>
        </div3>
<div3>
          <head>10.</head>
          <p>
 Quid est mane, nisi sequentis diei initium?
Quae autem dies, nisi illa de qua propheta dicit: <hi>Melior est dies una in atriis tuis super millia 
 <note>(Psal.
LXXXIII, 11)</note>
          </hi>? Et Apostolus: <hi>Nox,</hi> inquit, <hi>praecessit, dies
autem appropinquavit, abjiciamus ergo opera tenebrarum,
et induamur arma lucis; sicut in die honeste
<pb n="0650B"/>
ambulemus <note>(Rom. XIII, 12)</note>
          </hi>. Illa est enim dies quam
verus ille sol illuminat, qui nescit occasum, quem
non obtenebrat nubes, non obscurat nebula, non
obumbrat turbo. Quae recte una dicitur, quia nullius
finis termino angustatur. In hac quippe vita diem
non habemus, in qua per fidem, non per speciem
ambulamus. In qua caecitatis nostrae patimur tenebras,
et erroris humani deflemus caliginem. In qua
assiduis moeroris et angustiae premimur nebulis, et
per devia trahimur, quasi captivi lumen sapientiae
non habentes, et in cogitationibus nostris evanescentes.
Cum autem Christus apparuerit vita nostra <note>(Col. III)</note>,
et revelata facie Deum videre coeperimus,
tunc omnis effugiet caligo tenebrarum, omnis evanescet
ignorantiae fumus, omnis dissipabitur tentationis
<pb n="0650C"/>
nebula; quia et corruptibile hoc induet incorruptionem,
et mortale hoc induet immortalitatem <note>(I
Cor. XV)</note>. Illa erit claritatis et lucis dies, quam electis
omnibus praeparavit, qui eripuit nos de potestate
tenebrarum, et transtulit in regnum filii dilectionis
suae. Hujus diei mane est futura resurrectio, juxta
quod scriptum est: <hi>Mane astabo tibi et videbo, quoniam
non Deus volens iniquitatem tu es, neque habitabit
juxta te malignus <note>(Psal. LV)</note>
          </hi>. Et iterum: <hi>Bonum
est confiteri Domino, et psallere nomini tuo, Altissime,
ad annuntiandum manae misericordiam tuam <note>(Psal.
XCI, 1)</note>
          </hi>. In ea quippe justorum lucescet felicitas,
apparebit gloria, videbitur exsultatio; ubi absterget
Deus omnem lacrymam ab oculis sanctorum <note>(Apoc.
XXI)</note>, ubi novissima destruetur mors, ubi justi fulgebunt
<pb n="0650D"/>
sicut sol in regno Patris eorum <note>(Matth. XIII)</note>.</p>
        </div3>
<div3>
          <head>11.</head>
          <p>
 In illo autem mane auditam faciet Dominus misericordiam
suam, cum segregatis justis ab impiis,
ovibus scilicet ab haedis, dicet his qui a dextris ejus
erunt: <hi>Venite, benedicti Patris mei, percipite regnum
quod vobis paratum est ab origine mundi <note>(Matth. XXV,
34)</note>
          </hi>. Ibi nota fiet misericordia Dei, quam in praesenti
vita <emph>553</emph> mens humana capere non potest. Praeparavit
enim Dominus diligentibus se, quod oculus
non vidit, nec auris audivit, nec in cor hominis
ascendit <note>(I Cor. II)</note>. Ideo qui per bonam conversationem
a gratia Dei venientem, ad desiderium
aeternae vitae erigitur, dicit: <hi>Auditam fac mihi mane
misericordiam tuam</hi> scilicet aeternam. <hi>Misericordia</hi> 
<pb n="0651A"/>
enim <hi>Domini ab aeterno usque in aeternum super timentes
eum <note>(Psal. CII, 17)</note>
          </hi>. Quod si illa sanctorum felicitas
misericordia est, et non meritis acquiritur, ubi
erit quod scriptum est: <hi>Et tu reddes unicuique secundum
opera sua <note>(Psal. LXI, 13)</note>
          </hi> Si secundum opera
redditur, quomodo misericordia aestimabitur? Sed
aliud est secundum opera reddere, et aliud propter
ipsa opera reddere. In eo enim quod secundum opera
dicitur, ipsa operum qualitas intelligitur, ut cujus
apparuerint bona opera, ejus sit et retributio gloriosa.
Illi namque beatae vitae in qua cum Deo et de
Deo vivitur nullus potest aequari labor, nulla opera
comparari, praesertim cum Apostolus dicat: <hi>Non
sunt condignae passiones hujus temporis ad futuram
gloriam, quae revelabitur in nobis <note>(Rom. VIII, 18)</note>
          </hi>.
Quanquam et ex hoc quoque misericordia jure possit
<pb n="0651B"/>
nominari, quia pro illis operibus datur, quae sine
praeventu misericordiae Dei nemo assequitur. Unde in
Psalmis dicitur: <hi>Deus meus, misericordia ejus praeveniet
me <note>(Psal. LVIII, 11)</note>
          </hi>. Nisi enim vasa irae fecisset
vasa misericordiae, neminem ab illa perditionis massa
conversatio sancta discerneret, neminem a poena
perpetuae mortis justitia propria liberaret. Constat
ergo quia quibus misericorditer tribuit ut in hac vita
bene operentur, eis misericordius largitur ut in aeterna
beatitudine centuplicato fructu remunerentur. Haec est
gratia, quam pro gratia dandam sanctus Dei apostolus
perhibet, ut quibus in hac vita divinitus datur gratia
sanctificationis, eis ex hac quoque in futuro detur gratia
aeternae felicitatis. Quod vero ait: <hi>Quia in te speravi,</hi> 
<pb n="0651C"/>
quasi causa est justae petitionis, quia cum spem suam
quis in Deo posuerit, ad exorandum Deum confidentior
erit. Dixerat quoque superius: <hi>Defecit spiritus meus,</hi> 
nunc vero in Deo sperare se dicit. In quo majoribus
usus confidentiae remediis, spei nostrae saluberrimum
adhibet documentum, ut discamus parum esse quod
a nobis deficimus, nisi nos transcendentes, in Deo
proficiamus.
</p>
          <p> <hi>
              <note>(Vers. 10.)</note> Notam fac mihi viam in qua ambulem,
quia ad te levavi animam meam.</hi> </p>
        </div3>
<div3>
          <head>12.</head>
          <p>
 Quis est qui pervenire possit ad audiendam
mane vocem misericordiae, nisi ambulaverit in via
justitiae? Hinc propheta Dominum exorans, ait: <hi>Viam justificationum tuarum instrue me 
 <note>(Psal. CXVIII,
27)</note>
          </hi>. Et illud: <hi>Dirige me in semitam rectam propter
<pb n="0651D"/>
inimicos meos <note>(Psal. XXVI, 11)</note>
          </hi>. Et, <hi>Dirige in conspectu
tuo viam meam <note>(Psal. V, 9)</note>
          </hi>. Sciebat enim viam esse
quae recta videtur hominibus, cujus novissima ad
mortem ducunt <note>(Prov. XIV)</note>. Ideoque ait: <hi>Notam fac
mihi viam in qua ambulem, quia ad te levavi animam
meam.</hi> Vide ordinem. Primum est ut a teipso deficias,
nec super te causa jactantiae rapiaris, sed omnibus
inferiorem te sentias, et sic in te spiritum superbiae
exstinguas. Non te generis nobilitas extollat, non erigat
honor, non inflet prudentia. Qui enim confidit
in homine, maledicto subjacet <note>(Jerem. XVII)</note>. Deinde
sequitur ut in Deo speres, ut derelictus (juxta prophetam),
a patre et matre <note>(Psal. XXVI)</note>, assumaris a
Domino, et ejus praesidio guberneris inter fluctus
<pb n="0652A"/>
mundanae tentationis. Postremo ut animam ipsam
leves ad Deum, et omni vanitate expulsa, in coelestibus
converseris, ubi deliciarum Dei reficiaris dulcedine,
et visionis ejus perfruaris claritate. <emph>554</emph> Non
tibi subrepat terrenarum delectatio cupiditatum, non
vanitatum phantasmata mentem occupent, quae cum
animum in diversa traxerint, tantam inducunt caliginem
negligentiae, et caecitatis tenebras opponunt, ut
cum appetere coeperit infima, nullatenus erigatur
ad summa. Si amore coelestium accensus fueris, et
per istos ascenderis humilitatis gradus, poteris et tu
dicere cum propheta: <hi>Ad te, Domine, levavi animam
meam <note>(Psal. XXIV, 1)</note>
          </hi>. Beatus qui hoc potest dicere.
Beatus plane quem iniquitas non onerat, non revocat
delectatio, non inclinat voluptas, quem non gravat
<pb n="0652B"/>
cupiditas, non deprimit opulentia, non trahit ambitio,
sicut scriptum est: <hi>Beatus vir cujus est auxilium
abs te, ascensiones in corde suo disposuit <note>(Psal.
LXXXIII, 6)</note>
          </hi>.
</p>
          <p> <hi>
              <note>(Vers. 11.)</note> Eripe me de inimicis meis, Domine, ad
te confugi; doce me facere voluntatem tuam, quia Deus
meus es tu.</hi> </p>
        </div3>
<div3>
          <head>13.</head>
          <p>
 Qui in via ambulat, insidias metuit, hostium
timet incursus, praedonum impetus perhorrescit. Ideo
qui viam nosse salutis desiderat, ut etiam ab inimicis
eripiatur exorat. Novit quia inter inimicos graditur,
in medio laqueorum, undique pericula imminent, undique
ponuntur insidiae, undique incauti praecipitantur. <hi>Adversarius</hi> 
 enim <hi>noster diabolus tanquam leo
rugiens circuit, quaerens quem devoret <note>(I Petr. V, 8)</note>
          </hi>. Occupat
<pb n="0652C"/>
incautos, inermes sauciat, incautos exspoliat.
Alios necat, alios captivat, alios suffocat. Aliquando
transfigurat se in angelum lucis, et incautae menti quaedam
agenda bona proponit <note>(II Cor. XI)</note>; ut dum a proposito
tentatus deciderit, et tentationum ventis velut
arundo coeperit agitari, facilius ad delicti inducatur
consensum. Inserit inutiles cogitationes, vana
adhibet desideria, virtutum figmenta depingit. Si
quem vero invenerit fortiorem, in bono proposito
perseverantem, eum acrius persequitur, et gravioribus
admotis tentationum aculeis, exstinguere conatur.
Habet quoque secum nequitiae ministros, duces
et satellites suos, cum quibus adversus humanam
fragilitatem congreditur, ut ea tanto facilius superetur,
quanto non ab uno, sed a multis impugnatur.
<pb n="0652D"/>
Contra hunc potentem adversarium ejusque plurimos
apparatus nos instruebat Paulus, cum diceret: <hi>Non est
nobis colluctatio adversus carnem et sanguinem, sed adversus
mundi rectores tenebrarum harum, contra spiritalia
nequitiae in coelestibus <note>(Eph. VI, 12)</note>
          </hi>. Quis tot inimicorum
catervas evadere, eorumque insidias investigare
potest? Non gravantur carne, nullis occupantur curis,
sed sunt ad nocendum parati. Quis hominum adversus
eos dimicans illaesus abire potest, nisi auxilio divinae
gratiae vallatus fuerit, et scuto bonae voluntatis ejus
coronatus? Etiamsi bonae operationis studio floreat,
si lumine polleat virtutum, non poterit inimici rugientis
superare nequitiam, nec potestatis iniquae reprimere
vires, nisi illius fuerit fretus praesidio, qui
<pb n="0653A"/>
sic manet in nobis, ut etiam pugnet pro nobis.</p>
        </div3>
<div3>
          <head>14.</head>
          <p>
 Restat ergo ut in omnibus divinae gratiae auxilium
postulemus, et ad illud inexpugnabile occurramus
semper refugium, in quo nullius hostis timeamus
incursum. Ad illud nempe refugium confugerat
qui dicebat: <hi>Eripe me de inimicis meis, Domine, ad te
confugi.</hi> Et alibi: <hi>Domine, refugium factus es nobis <note>(Psal. LXXXIX, 1)</note>
          </hi>.
Notandum vero quia non ait, protege
me, sed eripe me, quasi dicat: Jam me fraudum
suarum laqueis implicant, jam deceptionum astringunt
nodis, jam retibus iniquitatum involvunt. Quis
autem ad eripiendum idoneus, nisi ille, cui <emph>555</emph> 
cum propheta cantamus: <hi>Anima nostra sicut passer
erepta est de laqueo venantium; laqueus contritus est,
et nos liberati sumus <note>(Psal. CXXIII, 7)</note>
          </hi> Et ne quis sibi
placens de ereptione sua glorietur, adjunctum est:
<pb n="0653B"/> <hi>Adjutorium nostrum in nomine Domini, qui fecit coelum
et terram 
 <note>(Ibid., 8)</note>
          </hi>. Ambulantes itaque in via
hac in qua absconderunt laqueos nobis, totis ad
Deum medullis cordis clamemus: <hi>Eripe me de inimicis
meis, Domine, ad te confugi; doce me facere voluntatem
tuam, quia Deus meus es tu.</hi> Justum est ut
Deo suo omnis homo serviat, creatura obediat Creatori,
Domini sui mandata servus non transgrediatur.
Contendat christiana anima facere voluntatem Dei
sui, agnoscat Creatorem suum, audiat vocem ejus,
dirigat viam ejus, obediat praeceptis ejus. Oret ut doceatur,
postulet ut dirigatur, supplicet ut confirmetur.
Hoc quippe sine auxilio divinae inspirationis assequi
nemo potest, sed in omnibus divina nobis est
exoranda clementia; ut infuso cordibus nostris spiritu,
<pb n="0653C"/>
cujus unctio docet nos de omnibus <note>(I Joan. II)</note>,
discamus quae sit voluntas Dei bona, beneplacens et
perfecta <note>(Rom. XII)</note>.
</p>
          <p> <hi>
              <note>(Vers. 12.)</note> Spiritus tuus bonus deducet me in terram
rectam; propter nomen tuum, Domine, vivificabis
me in aequitate tua</hi> </p>
        </div3>
<div3>
          <head>15.</head>
          <p>
 Qui a spiritu suo defecit, a spiritu Dei deducitur.
Dixerat autem superius suum spiritum defecisse.
Constat itaque quia ad malum eum suus spiritus deduxerat.
Et fortasse deduxerat eum in regionem longinquam,
in qua substantiam suam dissipasset <note>(Luc.
XV)</note>, in qua fames esset verbi Dei, in qua uni civium,
videlicet diabolo, qui princeps est mundi hujus
nuncupatus <note>(Joan. XIV)</note>, adhaerens, ad porcos mitteretur
pascendos; ubi porcorum cibis ventrem suum
<pb n="0653D"/>
cuperet implere, id est malignorum spirituum suggestionibus
carni suae satisfacere. Jam vero malo spiritu
deficiente, a Dei bono assumptus, in terram rectam
speret introduci; quae tribulos non germinet et
spinas, nec deserta sit, vel invia, vel inaquosa; sed
centenis exuberet fructibus, et deliciis abundet aeternis. <hi>Qui enim spiritu Dei aguntur, hi</hi> 
 juxta Apostoli
vocem, <hi>filii Dei sunt <note>(Rom. VIII, 15)</note>
          </hi>. Si autem filii, et
haeredes; et si haeredes, haereditatem possidentes.
Quae est autem haereditas, nisi terra viventium? Hinc
namque propheta ait: <hi>Mansueti haereditabunt terram,
et delectabuntur in multitudine pacis <note>(Psal. XXXVI, 11)</note>
          </hi>.
Hinc rursus ait: <hi>Benedicentes ei, haereditabunt terram</hi> 
<pb n="0654A"/> <note>(Ibid. XXII)</note>.
Et ne quis crederet terram illam
quae transitura est, benedicentibus et mansuetis haereditatem
promitti, subjunxit atque ait: <hi>Justi autem
haereditabunt terram, et inhabitabunt in saeculum saeculi
super eam <note>(Ibid., 29)</note>
          </hi>. Et: <hi>Novit Dominus dies
immaculatorum, et haereditas eorum in aeternum erit <note>(Ibid. 18)</note>
          </hi>.
Si ergo haereditas filiorum est, et illi sunt
filii Dei, qui aguntur spiritu Dei, cum haereditas terra
viventium sit; qui spiritu Dei illuminantur, in terram
rectam deducentur. Ad quam quicunque deducitur,
in multitudine pacis delectatur. Hanc pacis
multitudinem Dominus per prophetam pollicetur, dicens: <hi>Dabo illis solatium verum, pacem super pacem <note>(Isa. LVII, 18, 19, sec. LXX)</note>
          </hi>.
Super pacem enim
quam dilectis suis in hac vita tribuit, in aeterna felicitate
<pb n="0654B"/>
aliam divina miseratio dabit; ut jam caro non
repugnet spiritui, nec aliqua ullius tentationis subrepat
occasio, omnibus jam compositis; ut reformata
in melius humana natura, nemo jam cadere, nemo
possit peccare. Haec est pax Christi quam apostolis
ipse promisit, dicens: <hi>Pacem relinquo vobis, pacem
meam do vobis <note>(Joan. XIV, 17)</note>
          </hi>. In quo notandum quia
cum bis eis suam pacem promisit, <emph>556</emph> intelligamus
sanctos Dei quamdam in hac vita pacem habere, sed
veram perfectamque pacem ibi solummodo inventuros,
ubi eos jam nulla vana movebit cogitatio, nulla
turbabit illusio, cum eripuerit Deus animas eorum de
morte, oculos eorum a lacrymis, pedes eorum a lapsu.
Hanc pacem Christus solus habuit, quia solus inter
mortuos liber, peccati aculeum in corde non sensit.
<pb n="0654C"/>
Nos vero quandiu corruptibili carne premimur, et
corporis innectimur nodis, integrae illius perfectaeque
pacis ignari vane conturbamur, irrepentibus nobis
terrenarum illecebris cupiditatum, et cogitationibus
vanis, quae frequenter quasi facto agmine ex improviso
erumpentes, mentem confundunt, atque alio
quam proposuerimus, animum trahunt. Non enim in
potestate nostra est cor nostrum; non ad Deum secundum
voluntatem nostram erigitur; deducitur ad
ima, trahitur ad devia. Si ergo in terram rectam cupimus
ingredi, a spiritu Dei bono optemus deduci.</p>
        </div3>
<div3>
          <head>16.</head>
          <p>
 <hi>Propter nomen tuum, Domine, vivificabis me in
aequitate tua.</hi> Non vivit justitiae, nisi qui moritur iniquitati.
Sicut autem quod seminavimus non vivificatur,
nisi moriatur prius; sic qui mundo et concupiscentiis
<pb n="0654D"/>
ejus non moritur, in fructu bonorum operum
non multiplicatur <note>(Col. III)</note>. Superest ergo ut
mortificemus membra nostra quae sunt super terram,
quatenus vivificet nos auctor vitae. Ad hoc enim ipse
mortuus est, et resurrexit, ut nos peccatis mortui,
justitiae vivamus <note>(I Petr. II)</note>. Hinc propheta dicit: <hi>Vivificabit nos post duos dies, et in die tertia suscitabit
nos 
 <note>(Osee VI, 3)</note>
          </hi>. Illa nempe resurrectio, nostra vita
fuit, per quam a morte animae liberati sumus, atque
vitae restituti perpetuae. <hi>Si enim credimus quod Jesus
mortuus est et resurrexit, ita et Deus eos qui dormierunt
per Jesum, adducet cum eo <note>(I Thessal. IV, 13)</note>
          </hi>.
Vides quia qui Christo commoritur, cum eo convivificatur,
sicut testatur Apostolus, dicens: <hi>Si enim
<pb n="0655A"/>
complantati facti sumus similitudini mortis ejus, simul
et resurrectionis erimus <note>(Rom. VI, 5)</note>
          </hi>. Plus est autem
vivificari in aequitate quam vivificari aequitati. Denique
qui in aequitate vivificatur, in ipsam aequitatem
introducitur, ut nihil iniquum sapiat, nihil impium
agat. Potest etiam per aequitatem ipse Christus intelligi,
in quo vivificatur qui mundo moritur. Denique
corpore suo et sanguine pascimur et vivificamur, alimur
et saginamur. Nec otiose additur: <hi>Propter nomen
tuum.</hi> Ad omne enim bonum quod agimus, non
nostram, sed Domini gloriam quaerimus. In eo namque
opus bonum Deo acceptum efficitur, si ex virtute
operis non servi, sed Domini nomen glorificetur.
</p>
          <p> <hi>
              <note>(Vers 13.)</note> Educes de tribulatione animam meam, et
in misericordia tua disperdes inimicos meos.</hi> </p>
<pb n="0655B"/>
</div3>
<div3>
          <head>17. </head>
          <p>
Inter multiplices humanae animae tribulationes, et
innumerabiles afflictionum molestias, nulla est major
afflictio quam conscientia delictorum. Cum enim exterius
patitur homo, ad Deum confugit, ad virum
fortitudinis recurrit. Singulare namque et saluberrimum
est consolationis remedium tribulationes exterius
patienti; ut si eum contristat orbitas, si angit
paupertas, si venit infirmitas, recedat ab eo qui foris
est strepitu, et ingressus in interiora mentis penetralia,
ibi Deum invocet, ubi nemo videt. Restat
quoque ut ostium cordis contra illatas claudat molestias,
ut saevientium exterius non sentiat impetus,
sed in spe coelestium promissorum exsultans postponat
damna, molestias negligat, saeculi blandimenta
contemnat, humiliet se in confessione peccati, magnificet
et laudet <emph>557</emph> Deum corripientem et consolantem.
<pb n="0655C"/>
Quod si malae conscientiae tribulationem
perferens, in arcano cordis Deum non invenit, quoniam
forte recessit ab hospitio cordis pro abundantia
iniquitatis, quid facturus est homo? ubi consolationem
inveniet? ubi requiem perquiret? Grandis tribulatio,
ubi nullus evadendi aditus, ubi nulla libertatis
spes, ubi nulla ereptionis fiducia. Si ad exteriora
recurrit, si in transitoriis consolationem quaesierit,
ibi animi afflictio urgebit, sollicitudinum stimulabit
calamitas, miseriarum turba vallabit. Quae enim
in temporalibus consolatio? quale in divitiis gaudium?
Nunquid nobiscum permansurae sunt? Nonne
illae sunt spinae, quae semen verbi suffocant <note>(Luc. VIII)</note>?
Quae sicut acquisitae laetificant, sic etiam amissae contristant.
<pb n="0655D"/>
Superest itaque ut in tribulatione positus
peccator ad eum recurrat in quo solo vera est consolatio,
et per istius vitae noctes in lectulo cordis
Deum quaerat. Quem si primo non invenit, magis ad
quaerendum animetur, surgat ad amorem coelestium,
civitatem circumeat exsultatione universae terrae fundatam,
interroget vigiles qui custodiunt Ecclesiam,
nudetur pallio saecularis ornatus, et charitatis sagitta
interius vulneretur <note>(Cant. III)</note>. Nec prius a quaerendo
desistat, quam moerentium consolatorem inveniat.
Inventum autem summopere teneat, donec redemptus
ope adjutricis gratiae, a conscientiae eripiatur tribulatione.
Si enim naufragus cupiens vitam in undis
servare, semel adeptam tabulam non ante dimittit,
<pb n="0656A"/>
quam fractus labore saevientium procellarum deficiat,
aut vehiculi praesidio adjutus, optatum littus attingat;
quis in hujus maris magni et spatiosi naufragio
Dei non amplectatur sapientiam, cujus gubernetur
praesidio, regimine deducatur? De ipsa namque
scriptum est: <hi>Lignum vitae est his qui apprehenderint
eam, et qui tenuerit eam, beatus <note>(Prov. III, 18)</note>
          </hi>. Quae est
autem Dei sapientia, nisi Christus? secundum quod
Apostolus ait: <hi>Christum Dei, virtutem, et Dei sapientiam <note>(I Cor. I, 25)</note>
          </hi>.
Teneamus ergo lignum salutis in
pelago procellosae tempestatis, per quod possimus et
a periculo horrendae mortis eripi, et de tribulatione
diabolicarum tentationum educi. Dat nobis magnam
ereptionis nostrae fiduciam quod subditur: <hi>Et in misericordia
tua disperdes inimicos meos.</hi> Qui sint inimici
<pb n="0656B"/>
humani generis, et Christianae animae impugnatores,
superiori satis expositione declaratum est.
Quos tunc clementia divina disperdit, cum eis vires
nocendi adimit; cum adversus jacula tentationis diabolicae
scutum opponit suae protectionis. Quasi enim
confusi abscedunt, cum se ad praevalendum impotentes
agnoscunt.
</p>
          <p> <hi>
              <note>(Vers. 14.)</note> Et perdes omnes qui tribulant animam
meam, quoniam ego servus tuus sum.</hi> </p>
        </div3>
<div3>
          <head>18.</head>
          <p>
 Justum est ut bonus servus a bono domino adjuvetur,
contra hostiles muniatur incursus, a periculo
liberetur. Sed quid est quod se nominat servum, cum
servus non maneat in domo in aeternum? Hinc ipsa
Veritas discipulis ait: <hi>Jam non dicam vos servos,
quia servus nescit quid faciat dominus ejus (Joan.
<pb n="0656C"/>
XV, 15)</hi>. Et Apostolus: <hi>Non accepistis,</hi> inquit, <hi>spiritum
servitutis iterum in timore, sed accepistis spiritum
adoptionis filiorum, in quo clamamus, Abba pater <note>(Rom. VIII, 15)</note>
          </hi>.
Sed sciendum, quoniam sicut sunt
duo timores, ita etiam sunt duae servitutes. Est enim
timor poenam habens, quem perfecta charitas foras
mittit <note>(I Joan. IV)</note>. Est et timor Domini sanctus permanens
in saeculum saeculi <note>(Psal. XVIII)</note>, de quo etiam
scriptum est: <hi>Initium sapientiae timor Domini <note>(Psal.
CX, 10)</note>
          </hi>. Et iterum: <hi>Timentibus Deum nihil deest <note>(Psal. XXXIII, 10)</note>
          </hi>.
Ille igitur timor qui a charitate excluditur, <emph>558</emph> 
 ad servum non manentem in domo pertinere
videtur. Timor vero sanctus servo illi convenire
noscitur cui voce Dominica dicitur: <hi>Euge, serve bone
et fidelis, quia super pauca fuisti fidelis, super multa te
<pb n="0656D"/>
constituam, intra in gaudium domini tui <note>(Matth. XXV, 21)</note>
          </hi>.</p>
        </div3>
<div3>
          <head>19.</head>
          <p>
 Quod vero ait: <hi>Perdes omnes qui tribulant animam
meam,</hi> ad illam beatae vitae felicitatem referendum
est, in qua nullum habebimus adversarium, nullum
metuemus inimicum, cum absorbebitur mors in
victoria, cum illa novissima inimica destruetur mors,
cum immutati fuerimus, et aequales angelis effecti <note>(I Cor. XV)</note>.
Modo enim nihil quietis aut securitatis invenire
possumus, dum adhuc in nobisipsis ingemiscimus
gravati, adoptionem exspectantes, redemptionem corporis
nostri <note>(II Cor. V)</note>. Cum autem mortale hoc induerit
immortalitatem, tunc nulla erit diabolicae
fraudis impugnatio <note>(I Cor. XV)</note>, nullum haereticae pravitatis
dogma, nulla infidelis populi impietas, omnibus
<pb n="0657A"/>
ita pacatis et compositis, ut in tabernaculis justorum
sola audiatur vox exsultationis et salutis. Ibi sancti
sine fine laudabunt Deum, et in lumine claritatis ejus
exsultabunt <note>(Psal. CXVII)</note>, cives effecti illius civitatis,
quae libera est, et aeterna in coelis <note>(Galat. IV)</note>. Quam
non obscurant tenebrae, non obumbrat nox, non
consumit vetustas, non in ea rutilat lumen solis, aut
lunae splendor, aut stellarum jubar, non ibi lucerna
quaeritur, non lampas accenditur, non lychnus aptatur.
Claritas quippe divina eam illuminat, sol clarificat
justitiae, lux vera illustrat, lux, inquam, inaccessibilis,
quae non clauditur loco, non finitur tempore,
non obumbratur tenebris, non variatur nocte. <emph>559</emph> 
Hoc immenso et indeficiente et lucidissimo lumine
illustrata Jerusalem sancta, quae est mater nostra, filios
<pb n="0657B"/>
abdicat tenebrarum, cives recipit pacificos; filios
videlicet lucis et diei, filios adoptionis, consortes supernae
haereditatis. Nullus in eam ingreditur impius,
nullus habitat iniquus, nullus intrat immundus. Muri
ejus ex lapidibus construuntur vivis, portae ejus ex
<pb n="0658A"/>
optimis adornantur margaritis, plateae ejus ex auro
purissimo sternuntur, et canticum laetitiae sine fine in
ea cantatur <note>(Apoc. XXI)</note>. Ibi est lux sine defectu,
gaudium sine gemitu, desiderium sine poena, amor
sine tristitia, satietas sine fastidio, sospitas sine vitio,
vita sine morte, salus sine languore. Ibi sancti et
humiles corde <note>(Dan. III)</note>; ibi spiritus et animae justorum,
ibi cuncti coelestis patriae cives et beatorum
spirituum ordines Regem in decore suo videntes, et
in gloria virtutis ejus exsultantes. Perfecta viget in
omnibus charitas, una omnium laetitia, una jucunditas.
</p>
          <p>Bone Jesu, Verbum Patris, splendor paternae gloriae,
in quem desiderant angeli prospicere, doce me
facere voluntatem tuam, ut a spiritu tuo bono deductus,
ad beatam illam perveniam civitatem, ubi est
<pb n="0658B"/>
dies aeternus, et unus omnium spiritus; ubi est certa
securitas, et secura aeternitas; et aeterna tranquillitas,
et tranquilla felicitas, et felix suavitas, et suavis
jucunditas; ubi tu, Deus, cum Patre et Spiritu sancto
vivis et regnas per infinita saeculorum saecula. Amen.
</p>
</div3>
      </div1>
</body>
  </text>
</TEI>