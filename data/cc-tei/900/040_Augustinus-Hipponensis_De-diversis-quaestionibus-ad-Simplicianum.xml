<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De diversis quaestionibus ad Simplicianum</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 40</title>
           <idno>AugHip.DeDiQuA</idno>
          </seriesStmt>
          <notesStmt>
  			<note/>
 		  <note>XML corrections by Jan Ctibor in 2023: isolated heads moved to corresponding divs</note>
      </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head> <hi>LIBER PRIMUS.</hi> </head>
<p divs_removed="true">In quo Simpliciani quaestiones ex Epistola Pauli ad Romanos duae tractantur.


        </p>
        
<p>
          <head>PRAEFATIO.</head>Gratissimam plane atque suavissimam
<pb n="0102"/>
interrogationum tuarum dignationem mihi, pater Simpliciane,
misisti: quibus nisi respondere conarer, non
solum contumax, verum etiam ingratus existerem. Et
<pb n="0103"/>
illa quidem quae de Paulo apostolo dissolvenda proposuisti,
jam a nobis erant utcumque discussa litterisque
mandata. Sed tamen eadem ipsa verba apostolica
tenoremque sententiarum, non contentus inquisitione
atque explicatione praeterita, ne quid in ea
negligentius praeterissem, cautius attentiusque rimatus
sum. Non enim tu ea percontanda censeres, si
eorum intellectus facilis atque expeditus foret.
</p>

<div2>
          <head>QUAEST. PRIMA.</head>
<div3>
            <head>1.</head>
            <p>
 <hi>Lex ad quid data. Concupiscentia
aucta per legem. Peccatum quomodo mortuum
erat sine lege. Quomodo revixit. Lege quis male utitur.
Lex nonnisi a spiritualibus impletur. Carnales dupliciter
dicti. Originalis peccati poena. Lex peccati in membris
quid. Loci in quibus lex videri possit dici mala. Legem
esse bonam. Manichaeorum error de veteri lege. Explicantur
testimonia, quibus lex videri possit non bona.</hi> 
Nam ex eo loco ubi scriptum est, <hi>Quid ergo dicemus?
Lex peccatum est? Absit;</hi> usque ad eum locum, ubi
ait, <hi>Igitur lex volenti mihi bonum est;</hi> et caetera,
credo usque ad illud, <hi>Miser ego homo, quis me liberabit
de corpore mortis hujus? Gratia Dei per Jesum Christum
Dominum nostrum <note>(Rom. VII, 7-25)</note>
            </hi>: primam nos
voluisti enodare quaestionem. Quo loco videtur mihi
Apostolus transfigurasse in se hominem sub lege
positum, cujus verbis ex persona sua loquitur. Et
quia paulo ante dixerat, <hi>Evacuati sumus a lege mortis,
in qua detinebamur, ita ut serviamus in novitate
spiritus, et non in vetustate litterae,</hi> atque ita per haec
verba quasi reprehendisse legem posset videri; subjecit
statim, <hi>Quid ergo dicemus? Lex peccatum est?
Absit. Sed peccatum non cognovi nisi per legem. Nam
concupiscentiam nesciebam, nisi lex diceret, Non concupisces.</hi> </p>
          </div3>
<div3>
            <head>2.</head>
            <p>
 Hic rursus movet, Si lex non est peccatum, sed
insinuatrix peccati, nihilominus his verbis reprehenditur.
Quare intelligendum est, legem ad hoc datam
esse, non ut peccatum insereretur, neque ut exstirparetur,
sed tantum ut demonstraretur, quo animam
humanam quasi de innocentia securam ipsa peccati
demonstratione ream faceret: ut quia peccatum sine
gratia Dei vinci non posset, ipsa reatus sollicitudine
ad percipiendam gratiam converteretur. Itaque non
ait, Peccatum non feci, nisi per legem; sed, <hi>Peccatum
non cognovi, nisi per legem.</hi> Neque rursus ait,
Nam concupiscentiam non habebam, nisi lex diceret,
Non concupisces; sed ait, <hi>Concupiscentiam nesciebam
nisi lex diceret, Non concupisces.</hi> Unde apparet concupiscentiam
per legem non insitam, sed demonstratam.</p>
          </div3>
<div3>
            <head>3.</head>
            <p>
 Consequens autem erat ut quoniam nondum accepta
gratia concupiscentiae resisti non poterat, augeretur
etiam; quia majores vires habet concupiscentia
crimine praevaricationis adjuncto, cum etiam
contra legem facit, quam si nulla lege prohiberetur.
Consequenter itaque subjungit, <hi>Occasione autem accepta,
<pb n="0104"/>
peccatum per mandatum operatum est in me
omnem concupiscentiam.</hi> Erat enim et ante legem, sed
non omnis erat, quando crimen praevaricationis adhuc
deerat. Unde alio loco dicit: <hi>Ubi enim non est lex,
nec praevaricatio <note>(Rom. IV, 15)</note>
            </hi>.</p>
          </div3>
<div3>
            <head>4.</head>
            <p>
 Quod autem adjungit, <hi>Sine lege enim peccatum
mortuum est;</hi> pro eo positum est, ac si diceret, Latet,
hoc est, mortuum putatur: quod paulo post evidentius
dicturus est. <hi>Ego autem,</hi> inquit, <hi>vivebam sine
lege aliquando:</hi> id est, nulla ex peccato morte terrebar;
quia non apparebat, cum lex non esset, <hi>Adveniente
autem mandato, peccatum revixit;</hi> hoc est,
apparuit. <hi>Ego autem mortuus sum:</hi> id est, mortuum
me esse cognovi; vel quia reatus praevaricationis
certum mortis supplicium comminatur. Sane quod
ait, <hi>Peccatum revixit adveniente mandato,</hi> satis significavit
hoc modo aliquando vixisse peccatum, id est
notum fuisse, sicut arbitror, in praevaricatione primi
hominis, quia et ipse mandatum acceperat <note>(Gen. II,
17)</note>. Nam et alio loco dicit, <hi>Mulier autem seducta in
praevaricatione facta est <note>(I Tim. II, 14)</note>
            </hi>: et iterum, <hi>In
similitudine praevaricationis Adae, qui est forma futuri <note>(Rom. V, 14)</note>
            </hi>.
Non enim potest reviviscere, nisi quod
vixit aliquando. Sed mortuum fuerat, id est occultatum,
cum mortales nati sine mandato legis homines
viverent, sequentes concupiscentias carnis sine ulla
cognitione, quia sine ulla prohibitione. Ergo, <hi>Ego,</hi> 
inquit, <hi>vivebam sine lege aliquando.</hi> Unde manifestat,
non ex persona sua proprie, sed generaliter ex persona
veteris hominis se loqui. <hi>Adveniente autem
mandato peccatum revixit. Ego autem mortuus sum; et
inventum est mihi mandatum quod erat in vitam, hoc
esse in mortem.</hi> Mandato enim si obediatur, utique
vita est. Sed inventum est esse in mortem, dum fit
contra mandatum, ut non solum peccatum fiat, quod
etiam ante mandatum fiebat, sed hoc abundantius
et perniciosius, ut jam a sciente et praevaricante peccetur.</p>
          </div3>
<div3>
            <head>5.</head>
            <p>
 <hi>Peccatum enim,</hi> inquit, <hi>occasione accepta per
mandatum, fefellit me, et per illud occidit.</hi> Peccatum
non legitime utens lege, ex prohibitione aucto
desiderio, dulcius factum est, et ideo fefellit. Fallax
enim dulcedo est, quam plures atque majores poenarum
amaritudines consequuntur. Quia ergo ab hominibus
nondum spiritualem gratiam percipientibus
suavius admittitur quod vetatur, fallit peccatum falsa
dulcedine. Quia vero etiam accedit reatus praevaricationis,
occidit.</p>
          </div3>
<div3>
            <head>6.</head>
            <p>
 <hi>Itaque lex quidem sancta, et mandatum sanctum,
et justum, et bonum.</hi> Jubenda enim jubet, et prohibenda
prohibet. <hi>Quod ergo bonum est, mihi factum est
mors? Absit.</hi> In male utente quippe vitium est, non
in mandato ipso, quod bonum est. Quoniam bona est
<pb n="0105"/>
lex, si quis ea legitime utatur <note>(I Tim. I, 8)</note>. Male autem
utitur lege, qui non se subdit Deo pia humilitate,
ut per gratiam lex possit impleri. Itaque ad nihil aliud
accipit legem, qui non ea legitime utitur, nisi ut
peccatum ejus quod latebat ante prohibitionem, apparere
incipiat per praevaricationem. Et hoc <hi>supra
modum;</hi> quia jam non solum peccatum fit, sed etiam
contra mandatum. Sequitur ergo, et adjungit: <hi>Sed
peccatum, ut appareat peccatum, per bonum mihi operatum
est mortem, ut fiat supra modum peccator aut
peccatum per mandatum.</hi> Unde manifestat quo sensu
dixerit superius, <hi>Sine lege enim peccatum mortuum
est;</hi> non quia non erat, sed quia non apparebat: et
quomodo dictum sit, <hi>Peccatum revixit;</hi> non ut esset
quod erat et ante legem, sed ut appareret, quoniam
fiebat contra legem: quandoquidem hoc loco ait, <hi>Sed
peccatum, ut appareat peccatum, per bonum mihi operatum
est mortem.</hi> Non enim ait, ut sit peccatum; sed, <hi>ut appareat peccatum.</hi> </p>
          </div3>
<div3>
            <head>7.</head>
            <p>
 Deinde subjungit causam, cur ita sit: <hi>Scimus
enim,</hi> inquit, <hi>quia lex spiritualis est; ego autem carnalis
sum.</hi> In quo satis ostendit non posse impleri legem
nisi a spiritualibus, qui non fiunt nisi per gratiam.
Spirituali enim legi quanto fit quisque similior, id
est, quanto magis et ipse in spiritualem surgit
affectum, tanto eam magis implet; quia tanto magis
ea delectatur, jam non sub ejus onere afflictus,
sed ejus lumine vegetatus: quia praeceptum Domini
lucidum est illuminans oculos, et lex Domini immaculata
convertens animas <note>(Psal. XVIII, 8, 9)</note>; gratia
donante peccata, et infundente spiritum charitatis,
quo et non sit molesta, et sit etiam jucunda justitia.
Sane cum dixisset, <hi>Ego autem carnalis sum;</hi> 
contexuit etiam qualis carnalis. Appellati sunt enim
ad quemdam modum carnales, jam etiam sub gratia
constituti, jam redempti sanguine Domini, et renati
per fidem, quibus idem apostolus dicit: <hi>Et ego, fratres,
non potui loqui vobis quasi spiritualibus, sed quasi
carnalibus; tanquam parvulis in Christo lac vobis potum
dedi, non escam <note>(I Cor. III, 1, 2)</note>
            </hi>. Quod dicens,
utique ostendit jam renatos fuisse per gratiam, qui
erant parvuli in Christo et lacte potandi, et tamen
eos adhuc carnales vocat. Qui autem nondum est sub
gratia, sed sub lege, ita carnalis est, ut nondum sit
renatus a peccato, sed venumdatus sub peccato;
quoniam pretium mortiferae voluptatis amplectitur
dulcedinem illam qua fallitur, et delectatur etiam
contra legem facere, cum tanto magis libet, quanto
minus licet. Qua suavitate frui non potest quasi pretio
conditionis suae, nisi cogatur tanquam emptum
mancipium servire libidini. Sentit enim se servum
dominantis cupiditatis, qui prohibetur, et se recte
prohiberi cognoscit, et tamen facit.</p>
          </div3>
<div3>
            <head>8.</head>
            <p>
 <hi>Quod enim operor,</hi> ait, <hi>ignoro.</hi> Non ita hic dictum
est, <hi>ignoro,</hi> quasi peccare se nesciat. Nam contrarium
erit quod dixit, <hi>Sed peccatum, ut appareat
peccatum, per bonum mihi operatum est mortem;</hi> et illud
<pb n="0106"/>
superius, <hi>Sed peccatum non cognovi, nisi per legem.</hi> 
Quomodo enim apparet, aut quomodo cognovit
quod ignorat? Sed ita dictum est, quomodo dicturus
est Dominus impiis, <hi>Non novi vos <note>(Matth. XXV, 12)</note>
            </hi>.
Neque enim aliquid Deum latet, quando <hi>vultus Domini
super facientes mala, ut perdat de terra memoriam
eorum <note>(Psal. XXXIII, 17)</note>
            </hi>. Sed dicimur aliquando ignorare
quod non approbamus. Ita ergo ait, <hi>Quod enim
operor, ignoro;</hi> id est, non approbo. Quod consequenter
ostendit, dicens, <hi>Non enim quod volo, hoc ago;
sed quod odi, illud facio.</hi> Quod ergo ait, <hi>odi,</hi> hoc ait, <hi>ignoro:</hi> 
 quia et quibus dicturus est Dominus, <hi>Non
novi vos;</hi> de his illi dicitur, <hi>Odisti, Domine, omnes
qui operantur iniquitatem <note>(Psal. V, 7)</note>
            </hi>.</p>
          </div3>
<div3>
            <head>9.</head>
            <p>
 <hi>Si autem quod nolo, hoc facio; consentio legi,
quoniam bona est.</hi> Hoc enim non vult, quod et lex:
nam hoc vetat lex. Consentit ergo legi, non in quantum
facit quod illa prohibet, sed in quantum non vult
quod facit. Vincitur enim nondum per gratiam liberatus,
quamvis jam per legem et noverit se male facere,
et nolit. Quod vero sequitur, et dicit, <hi>Nunc autem
jam non ego operor illud, sed id quod in me habitat
peccatum;</hi> non ideo dicit, quia non consentit ad faciendum
peccatum, quamvis legi consentiat ad hoc
improbandum. Loquitur enim adhuc ex persona hominis
sub lege constituti, nondum sub gratia, qui
profecto trahitur ad male operandum concupiscentia
dominante atque fallente dulcedine peccati prohibiti,
quamvis ex parte notitiae legis hoc improbet. Sed
propterea dicit, <hi>Non ego operor illud,</hi> quia victus operatur.
Cupiditas quippe id operatur, cui superanti ceditur.
Ut autem non cedatur, sitque mens hominis
adversus cupiditatem robustior, gratia facit, de qua
post dicturus est.</p>
          </div3>
<div3>
            <head>10.</head>
            <p>
 <hi>Scio enim,</hi> inquit, <hi>quia non habitat in me, hoc
est in carne mea, bonum.</hi> Ex eo quod scit, consentit
legi: ex eo autem quod facit, cedit peccato. Quod si
quaerit aliquis unde hoc scit, quod dicit habitare in
carne sua non utique bonum, id est peccatum: unde,
nisi ex traduce mortalitatis et assiduitate voluptatis?
Illud est ex poena originalis peccati, hoc est ex poena
frequentati peccati. Cum illo in hanc vitam nascimur,
hoc vivendo addimus. Quae duo, scilicet, tanquam
natura et consuetudo, conjuncta, robustissimam faciunt
et invictissimam cupiditatem, quod vocat peccatum,
et dicit habitare in carne sua, id est, dominatum
quemdam et quasi regnum obtinere. Unde est
illud in Psalmo, <hi>Elegi abjici in domo Domini magis
quam habitare in tabernaculis peccatorum <note>(Psal. LXXXIII,
11)</note>
            </hi>; quasi non habitet, quamvis ibi sit, qui abjectus
ibi est, ubicumque sit: unde insinuat habitationem
cum quodam principatu intelligendam. Si autem per
gratiam fiat in nobis quod alio loco dicit, <hi>Ut non regnet
peccatum in nostro mortali corpore ad obediendum
desideriis ejus <note>(Rom. VI, 12)</note>
            </hi>, jam nec habitare proprie
<pb n="0107"/>
dicitur.</p>
          </div3>
<div3>
            <head>11.</head>
            <p>
 <hi>Velle enim,</hi> inquit, <hi>adjacet mihi, perficere autem
bonum non invenio</hi>. His verbis videtur non recte intelligentibus
velut auferre liberum arbitrium. Sed
quomodo aufert, cum dicat, <hi>Velle adjacet mihi?</hi> Certe
enim ipsum velle in potestate est, quoniam adjacet
nobis: sed quod perficere bonum non est in potestate,
ad meritum pertinet originalis peccati. Non
enim est haec prima natura hominis, sed delicti poena,
per quam facta est ipsa mortalitas, quasi secunda natura,
unde nos gratia liberat Conditoris subditos sibi
per fidem. Sed istae nunc voces sunt sub lege hominis
constituti, nondum sub gratia. Non enim quod
vult facit bonum, qui nondum est sub gratia; sed
quod non vult malum, hoc agit, superante concupiscentia,
non solum vinculo mortalitatis, sed mole
consuetudinis roborata. Si autem quod non vult,
hoc facit; jam non ipse operatur illud, sed quod habitat
in eo peccatum: sicut superius dictum est et
expositum.</p>
          </div3>
<div3>
            <head>12.</head>
            <p>
 <hi>Invenio ergo,</hi> inquit, <hi>legem mihi volenti facere
bonum, quoniam mihi malum adjacet:</hi> id est, invenio
legem bonum mihi esse, cum volo facere quod lex
habet, quoniam mihi malum adjacet, ad facile faciendum.
Quiasuperius quod ait, <hi>Velle adjacet mihi,</hi> ad
facilitatem dixit. Quid enim facilius homini sub lege
constituto, quam velle bonum et facere malum? Nam
et illud sine difficultate vult, quamvis non tam facile
faciat, quam facile vult; et hoc quod odit facile habet,
quamvis id nolit: sicut praecipitatus sine difficultate
venit in profundum, quamvis id nolit atque
oderit. Hoc dixi propter verbum quod ait, <hi>adjacet.</hi> 
Perhibet igitur testimonium legi, quod bona sit, homo
sub ea positus et nondum gratia liberatus; perhibet
omnino eo ipso quod se reprehendit facere contra legem:
et invenit eam bonum sibi esse, volens facere
quod illa jubet, et concupiscentia superante
non valens; atque ita se praevaricationis reatu implicatum
videt, ad hoc ut gratiam liberatoris imploret.</p>
          </div3>
<div3>
            <head>13.</head>
            <p>
 <hi>Condelector enim,</hi> inquit, <hi>legi Dei secundum interiorem
hominem:</hi> ei utique legi, quae dicit, <hi>Non concupisces.
Video autem,</hi> inquit, <hi>legem aliam in membris
meis, repugnantem legi mentis meae, et captivantem me
sub lege peccati, quae est in membris meis.</hi> Legem appellat
in membris suis, onus ipsum mortalitatis, in
quo ingemiscimus gravati <note>(II Cor. V, 4)</note>. Corpus enim
quod corrumpitur aggravat animam <note>(Sap. IX, 15)</note>.
Per quod fit etiam saepe ut invicte delectet quod non
licet. Quam sarcinam prementem et urgentem ideo
legem appellat, quia jure supplicii divino judicio tributa
et imposita est ab eo qui praemonuit hominem,
dicens: <hi>Qua die manducaveritis, morte moriemini (Gen.
<pb n="0108"/>
II, 17)</hi>. Haec lex repugnat legi mentis dicenti, <hi>Non
concupisces:</hi> cui condelectatur homo secundum interiorem
hominem; et antequam sit quisque sub gratia,
ita repugnat, ut et captivet eum sub lege peccati, id
est sub semetipsa. Cum enim dicit, <hi>quae est in membris
meis;</hi> hanc ostendit eamdem esse de qua superius
ait, <hi>Video aliam legem in membris meis.</hi> </p>
          </div3>
<div3>
            <head>14.</head>
            <p>
 Hoc autem totum ideo dicitur, ut demonstretur
homini captivo non esse praesumendum de viribus
suis. Unde Judaeos arguebat tanquam de operibus legis
superbe gloriantes, cum traherentur concupiscentia
ad quidquid illicitum est, cum lex de qua gloriabantur,
dicat, <hi>Non concupisces.</hi> Humiliter ergo dicendum
est homini victo, damnato, captivo, et nec
saltem accepta lege victori, sed potius praevaricatori,
humiliter exclamandum est, <hi>Miser ego homo, quis me
liberabit de corpore mortis hujus? Gratia Dei per Jesum
Christum Dominum nostrum.</hi> Hoc enim restat in ista
mortali vita libero arbitrio, non ut impleat homo
justitiam, cum voluerit, sed ut se supplici pietate convertat
ad eum cujus dono eam possit implere.</p>
          </div3>
<div3>
            <head>15.</head>
            <p>
 In hac ergo tota, quam tractavimus, apostolici
contextione sermonis, quisquis putat sensisse Apostolum
quod mala sit lex, quoniam dicit, <hi>Lex subintravit,
ut abundaret delictum <note>(Rom. V, 20)</note>
            </hi>; et, <hi>Ministratio
mortis in litteris figurata lapideis <note>(II Cor. III, 7)</note>
            </hi>;
et, <hi>Virtus peccati lex <note>(I Cor. XV, 56)</note>
            </hi>, et, <hi>Mortui estis legi
per corpus Christi ut sitis alterius qui ex mortuis resurrexit;</hi> 
et, <hi>Passiones peccatorum, quae per legem sunt,
operabantur in membris nostris, ut fructum ferrent
morti; nunc vero evacuati sumus a lege mortis, in qua
detinebamur, ita ut serviamus in novitate spiritus, et non
in vetustate litterae <note>(Rom. VII, 4-6)</note>
            </hi>; et alia si qua hujusmodi
Apostolum dixisse invenimus, attendat ideo
esse ista dicta, quia lex auget concupiscentiam ex
prohibitione, et reum obligat ex praevaricatione, jubendo
quod implere homines ex infirmitate non possunt,
nisi se ad Dei gratiam pietate convertant. Et
ideo sub illa esse dicuntur, quibus dominatur. Eis
autem dominatur, quos punit: punit autem praevaricatores
omnes. Porro qui acceperunt legem, praevaricant
eam, nisi per gratiam consequantur posse
quod jubet. Ita fit ut non dominetur eis qui jam sub
gratia sunt, implentibus eam per charitatem, qui
erant sub ejus timore damnati.</p>
          </div3>
<div3>
            <head>16.</head>
            <p>
 Nam si illa quae dicta sunt, movent, ut putetur
Apostolus legem reprehendere; quid agimus de eo
quod dicit, <hi>Condelector enim legi Dei secundum interiorem
hominem?</hi> Hoc enim dicens, legem utique laudat.
Quod cum illi audiunt, respondent, hoc loco
Apostolum de alia lege dicere; id est, de lege Christi,
non de illa quae data est Judaeis. Quaerimus ergo
ab eis de qua lege dicat, <hi>Lex autem subintravit ut abundaret
delictum?</hi> Respondent, de illa procul dubio,
quam Judaei acceperunt. Vide ergo utrum ipsa sit, de
qua dicitur, <hi>Occasione accepta, peccatum per mandatum
<pb n="0109"/>
operatum est in me omnem concupiscentiam.</hi> Quid
est enim aliud, <hi>operatum est in me omnem concupiscentiam;</hi> 
quam id quod ibi est, <hi>ut abundaret delictum?</hi> 
Vide quoque utrum consonet etiam illa sententia, <hi>ut fiat supra modum peccator aut peccatum per mandatum.</hi> 
Hoc est enim, <hi>ut fiat supra modum peccatum;</hi> 
quod est, <hi>ut abundaret delictum.</hi> Si igitur ostenderimus
bonum esse mandatum, unde occasione accepta
peccatum operatum est omnem concupiscentiam,
ut fieret supra modum; simul ostendemus bonam esse
legem, quae subintravit ut abundaret delictum, id
est, ut operaretur peccatum omnem concupiscentiam,
et fieret supra modum. Audiant ergo eumdem
apostolum dicentem, <hi>Quid ergo dicemus? Lex peccatum
est? Absit.</hi> Hoc, inquiunt, de lege Christi dictum
est; hoc est, de lege gratiae. Respondeant itaque de
qua intelligant illud quod sequitur: <hi>Sed ego peccatum
non cognovi, nisi per legem. Nam concupiscentiam
nesciebam, nisi lex diceret, Non concupisces. Occasione
autem accepta, peccatum per mandatum operatum
est in me omnem concupiscentiam.</hi> Ecce verborum ipsa
contextio satis indicat de qua lege dixerit, <hi>Lex peccatum
est? Absit.</hi> De illa scilicet, per cujus mandatum occasio
fuit peccato, ut operaretur omnem concupiscentiam.
De illa ergo quae subintravit ut abundaret delictum,
quam putant illi malam. Sed quid apertius,
quam id quod paulo post ait, <hi>Itaque lex quidem sancta,
et mandatum sanctum, et justum, et bonum?</hi> Hoc
rursus dicunt non de illa lege quae Judaeis data est,
sed de Evangelio dictum est. Manichaeorum est enim
tam ineffabiliter caeca ista perversitas. Non enim attendunt
quod apertissimum et manifestissimum sequitur, <hi>Quod ergo bonum est, mihi factum est mors?
Absit. Sed peccatum, ut appareat peccatum, per bonum
mihi operatum est mortem, ut fiat supra modum
peccator aut peccatum per mandatum:</hi> 
 hoc est, per
mandatum sanctum, et justum, et bonum; quod tamen
subintravit ut abundaret peccatum, hoc est, ut
fieret supra modum.</p>
          </div3>
<div3>
            <head>17.</head>
            <p>
 Cur ergo <hi>ministratio mortis</hi> dicitur, si bona est
lex? Quia <hi>peccatum ut appareat peccatum, per bonum
mihi operatum est mortem.</hi> Nec mireris, cum de ipsa
praedicatione Evangelii dictum sit: <hi>Christi bonus odor
sumus Deo, in iis qui salvi fiunt, et in iis qui pereunt;
aliis quidem odor vitae in vitam, aliis autem odor mortis
in mortem <note>(II Cor. II, 15, 16)</note>
            </hi>. Ad Judaeos enim
dicta est lex ministratio mortis, ad quos et in lapide
scripta est ad eorum duritiam figurandam; non ad
eos qui legem per charitatem implent. <hi>Plenitudo</hi> 
enim <hi>legis, charitas.</hi> Ipsa enim lex, quae in litteris est
figurata lapideis, dicit, <hi>Non adulterabis, Non homicidium
facies, Non furaberis, Non concupisces,</hi> etc.
Quam legem dicit Apostolus impleri per charitatem,
ita loquens: <hi>Qui enim diligit alterum</hi>, <hi>legem implevit.
Nam, Non adulterabis, Non homicidium facies,
Non furaberis, Non concupisces; et si quod est aliud
mandatum, in hoc sermone recapitulatur, Diliges proximum
<pb n="0110"/>
tuum tanquam te ipsum <note>(Rom. XIII, 8-10)</note>
            </hi>: quia
et hoc in eadem lege scriptum est. Cur <hi>virtus peccati
lex,</hi> si lex bona est? Quia peccatum per bonum operatum
est mortem, ut fiat supra modum, hoc est,
majores vires ex praevaricatione concipiat. Cur <hi>mortui
sumus legi per corpus Christi,</hi> si bona est lex?
Quia mortui sumus legi damnanti, liberati ab eo
affectu quem lex punit et damnat. Usitatius enim vocatur
lex, quando minatur et terret et vindicat. Itaque
idem praeceptum timentibus lex est, amantibus gratia
est. Inde est illud in Evangelio: <hi>Lex per Moysen
data est, gratia et veritas per Jesum Christum facta
est <note>(Joan. I, 17)</note>
            </hi>. Eadem quippe lex quae per Moysen
data est, ut formidaretur, gratia et veritas per Jesum
Christum facta est, ut impleretur. Sic ergo dictum
est, <hi>Mortui estis legi,</hi> ac si diceretur, Mortui estis
supplicio legis, <hi>per corpus Christi,</hi> per quod sunt delicta
donata, quae legitimo supplicio constringebant.
Cur <hi>passiones peccatorum quae per legem sunt, operabantur
in membris nostris, ut fructificarent morti,</hi> si lex
bona est? Quia illas hic voluit intelligi peccatorum
passiones, de quibus jam saepe dictum est, augmentum
concupiscentiae de prohibitione, et reatum poenae
de praevaricatione: hoc est, quia <hi>per bonum operatum
est mortem, ut fiat supra modum peccator aut peccatum
per mandatum.</hi> Cur <hi>liberati sumus a lege mortis,
in qua detinebamur, ita ut serviamus in novitate spiritus,
et non in vetustate litterae,</hi> si lex bona est? Quoniam
lex littera est eis qui non eam implent per spiritum
charitatis, quo pertinet Testamentum Novum.
Itaque mortui peccato liberantur a littera, qua detinentur
rei qui non implent quod scriptum est. Lex
enim quid aliud quam sola littera est eis qui eam legere
noverunt, et implere non possunt? Non enim
ignoratur ab eis quibus conscripta est: sed quoniam
in tantum nota est, in quantum scripta legitur, non
in quantum dilecta perficitur, nihil est aliud talibus
nisi littera; quae littera non est adjutrix legentium,
sed testis peccantium. Ab ejus ergo damnatione liberantur
qui per spiritum innovantur, ut jam non sint
obligati litterae ad poenam: sed intellectui per justitiam
copulati. Inde est et illud, <hi>Littera occidit, spiritus
autem vivificat <note>(II Cor. III, 6)</note>
            </hi>. Lex enim tantummodo
lecta et non intellecta vel non impleta, utique
occidit: tunc enim appellatur <hi>littera. Spiritus autem
vivificat;</hi> quia <hi>plenitudo legis est charitas,</hi> quae <hi>diffusa
est in cordibus nostris per Spiritum sanctum qui datus
est nobis <note>(Rom. V, 5)</note>
            </hi>.
</p>
          </div3>
        </div2>

<div2>
          <head>QUAEST. II.-- <hi>Argumentum Epist. ad Rom. Gratia fidet praecedit bona opera. Gratia fidei minor in catechumenis, major in renatis. Scopus Apostoli in exempla Jacob et Esau. Bona opera ex gratia, non gratia ex operibus. Quomodo justa electio Jacob et reprobatio Esau. Electio Jacob an ex praescientia futurae fidei. Electio ex gratia et proposito Dei. An fides inter dona gratiae numeretur. Quomodo justa reprobatio Esau. Fides donum Dei miserentis. Cur donum fidei subtractum ab Esau. An ex praescientia futurae voluntatis improbatus Esau et approbatus Jacob. Bona voluntas in nobis fit operante Deo. Vocatio an sit effectrix bonae voluntatis. Vocatio congrua. Cur Esau non congruenter vocatus. Obduratio Dei quae sit. Solutio quaestionis de reprobatione Esau. Omnes homines una massa peccati. Quomodo Esau Deus odio habuit, qui nihil odit eorum quae fecit. Peccatum quid. Vasa perditionis ad usum correctionis aliorum fiunt. Vocati non omnes, sed ex omnibus et Judaeis et Gentibus. Intentio Apostoli in Epistola ad Romanos. Electio gratiae quam occulta.</hi> </head>
<div3>
            <head>1.</head>
            <p>
 Sed jam, ut arbitror, tempus est ad aliam transire
<pb n="0111"/>quaestionem, quam sic proposuisti, ut ab eo quod
scriptum est, <hi>Non solum autem</hi>, <hi>sed et Rebecca ex
uno concubitu habens Isaac patris nostri. Cum enim
nondum nati essent, neque aliquid egissent bonum aut
malum;</hi> usque ad id quod scriptum est, <hi>Nisi Dominus
sabaoth reliquisset nobis semen, sicut Sodoma facti essemus,
et sicut Gomorrha similes fuissemus <note>(Rom. IX, 10-29)</note>
            </hi>:
tota ipsa contextio disseratur; et profecto est latebrosior.
Sed certe, qualem te erga me novi, jubere
mihi ut aperirem ista non posses, nisi a Domino
deprecareris ut possem. Quod adjutorio fidentior factus,
aggredior.</p>
          </div3>
<div3>
            <head>2.</head>
            <p>
 Et primo intentionem Apostoli, quae per totam
Epistolam viget, tenebo, quam consulam. Haec est autem,
ut de operum meritis nemo glorietur, de quibus
audebant Israelitae gloriari, quod datae sibi legi servissent,
et ex hoc evangelicam gratiam tanquam debitam
meritis suis percepissent, quia legi serviebant.
Unde nolebant eamdem gratiam dari Gentibus, tanquam
indignis nisi Judaica sacramenta susciperent.
Quae orta quaestio in Apostolorum Actibus solvitur <note>(Act. XV)</note>.
Non enim intelligebant, quia eo ipso quo
gratia est evangelica, operibus non debetur: <hi>alioquin
gratia jam non est gratia <note>(Rom. XI, 6)</note>
            </hi>. Et multis locis
hoc saepe testatur, fidei gratiam praeponens operibus,
non ut opera exstinguat, sed ut ostendat non esse
opera praecedentia gratiam, sed consequentia: ut
scilicet non se quisque arbitretur ideo percepisse gratiam,
quia bene operatus est; sed bene operari non
posse, nisi per fidem perceperit gratiam. Incipit autem
homo percipere gratiam, ex quo incipit Deo credere,
vel interna vel externa admonitione motus ad
fidem. Sed interest quibus articulis temporum vel celebratione
sacramentorum gratia plenior et evidentior
infundatur. Non enim catechumeni non credunt, aut
vero Cornelius non credebat Deo, cum eleemosynis
et orationibus dignum se praeberet cui angelus mitteretur <note>(Act. X, 1-4)</note>:
sed nullo modo ista operaretur,
nisi ante credidisset; nullo modo autem credidisset,
<pb n="0112"/>
nisi vel secretis per visa mentis aut spiritus, vel manifestioribus
per sensus corporis admonitionibus vocaretur.
Sed in quibusdam tanta est gratia fidei, quanta
non sufficit ad obtinendum regnum coelorum; sicut
in catechumenis, sicut in ipso Cornelio antequam Sacramentorum
participatione incorporaretur Ecclesiae.
In quibusdam vero tanta est, ut jam corpori Christi
et sancto Dei templo deputentur. <hi>Templum enim Dei
sanctum est,</hi> inquit Apostolus, <hi>quod estis vos <note>(I Cor.
III, 17)</note>
            </hi>. Et ipse Dominus, <hi>Nisi quis renatus fuerit ex
aqua et Spiritu sancto, non intrabit in regnum coelorum <note>(Joan. III, 5)</note>
            </hi>.
Fiunt ergo inchoationes quaedam fidei,
conceptionibus similes: non tamen solum concipi,
sed etiam nasci opus est, ut ad vitam perveniatur aeternam.
Nihil tamen horum sine gratia misericordiae
Dei: quia et opera si qua sunt bona, consequuntur,
ut dictum est, illam gratiam, non praecedunt.</p>
          </div3>
<div3>
            <head>3.</head>
            <p>
 Quam rem persuadere Apostolus volens, quia
sicut alio loco dicit, <hi>Gratia enim Dei salvi facti sumus;
et non ex nobis, sed Dei donum est: non ex operibus,
ne forte quis extollatur <note>(Ephes. II, 8, 9)</note>
            </hi>; de his qui
nondum nati erant, documentum dedit. Nemo enim
posset dicere quod operibus promeruerat Deum Jacob
nondum natus, ut divinitus diceretur, <hi>Et major serviet
minori.</hi> Ergo, <hi>Non solum,</hi> inquit, Isaac promissus
est, cum dictum est, <hi>Ad hoc tempus veniam, et erit
Sarae filius:</hi> qui utique nullis operibus promeruerat
Deum, ut nasciturus promitteretur, ut in Isaac vocaretur
semen Abrahae; id est, illi pertinerent ad sortem
sanctorum quae in Christo est, qui se intelligerent
filios promissionis, non superbientes de meritis suis,
sed gratiae vocationis deputantes quod cohaeredes
essent Christi; cum enim promissum est ut essent,
nihil utique meruerant qui nondum erant: <hi>sed et
Rebecca ex uno concubitu habens Isaac patris nostri.</hi> 
Vigilantissime ait, <hi>ex uno concubitu</hi> (gemini enim
concepti erant): ne vel paternis meritis tribueretur,
si quisquam forte diceret, Ideo talis natus est filius,
quia pater ita erat affectus illo in tempore quo eum
sevit in utero matris; aut ita erat mater affecta, cum
eum concepit. Simul enim ambos uno tempore ille
sevit, eodem tempore illa concepit. Ad hoc commendandum
ait, <hi>ex uno concubitu;</hi> ut nec astrologis daret
locum, vel eis potius quos genethliacos appellaverunt,
qui de natalibus nascentium mores et eventa conjectant.
Quid enim dicant, cur una conceptione sub uno
utique temporis puncto, eadem dispositione coeli et
siderum, ut diversa singulis annotari omnino non
possent, tanta in illis geminis diversitas fuerit,
prorsus non inveniunt: et facile animadvertunt, si
volunt, responsa illa quae miseris venditant, nullius
artis expositione, sed fortuita suspicione proferri. Sed
ut de re quae agitur potius loquamur, ad frangendam
atque dejiciendam superbiam hominum ingratorum
gratiae Dei, et audentium gloriari de meritis suis,
ista commemorantur. <hi>Cum enim nondum nati fuissent,
<pb n="0113"/>
neque aliquid egissent bonum vel malum, non ex operibus,
sed ex vocante dictum est ei, Quia major serviet
minori.</hi> Vocantis est ergo gratia; percipientis vero
gratiam consequenter sunt opera bona, non quae gratiam
pariant, sed quae gratia pariantur. Non enim ut
ferveat calefacit ignis, sed quia fervet; nec ideo bene
currit rota ut rotunda sit, sed quia rotunda est: sic
nemo propterea bene operatur ut accipiat gratiam,
sed quia accepit. Quomodo enim potest juste vivere,
qui non fuerit justificatus? quomodo sancte vivere,
qui non fuerit sanctificatus? vel omnino vivere, qui
non fuerit vivificatus? Justificat autem gratia, ut justificatus
possit vivere juste. Prima est igitur gratia,
secunda opera bona: sicut alio loco dicit, <hi>Ei autem
qui operatur, merces non imputatur secundum gratiam,
sed secundum debitum <note>(Rom. IV, 4)</note>
            </hi>. Sicut illa immortalitas
post opera bona, si tamen vel ipsa ex debito
poscitur: sicut idem ait, <hi>Bonum certamen certavi,
cursum consummavi, fidem servavi; de caetero superest
mihi corona justitiae, quam reddet mihi Dominus in illa
die justus judex <note>(II Tim. IV, 7, 8)</note>
            </hi>. Forte enim quia
dixit, <hi>reddet,</hi> jam fit ex debito. Cum vero <hi>ascendens
in altum captivavit captivitatem,</hi> non reddidit, sed <hi>dedit
dona hominibus <note>(Ephes. IV, 8)</note>
            </hi>. Unde enim ipse
Apostolus tanquam debitum reddi sibi praesumeret,
nisi prius indebitam gratiam percepisset, qua justificatus
bonum agonem certaret? Fuit enim blasphemus
et persecutor et injuriosus; sed misericordiam
consecutus est, ut ipse testatur <note>(I Tim. I, 13)</note>: credens
utique in eum qui justificat, non pium, sed
impium <note>(Rom. IV, 5)</note>, ut justificando pium faciat.</p>
          </div3>
<div3>
            <head>4.</head>
            <p>
 <hi>Non ex operibus,</hi> inquit, <hi>sed ex vocante dictum
est ei, Quia major serviet minori.</hi> Ad hoc pertinet quod
ait, <hi>Cum enim nondum nati fuissent, neque aliquid
egissent bonum aut malum;</hi> ut posset dici, <hi>Non ex
operibus, sed ex vocante.</hi> Unde occurrit animo quaerere,
cur dixerit, <hi>Ut secundum electionem propositum
Dei maneret?</hi> Quomodo est enim justa, aut qualiscumque
omnino electio, ubi nulla distantia est? Si enim
nullo merito electus est Jacob nondum natus et nihil
operatus, nec omnino eligi potuit nulla existente differentia
qua eligeretur. Item si nullo merito improbatus
est Esau, quia et ipse nondum natus et nihil
operatus erat, cum diceretur, <hi>Et major serviet minori;</hi> 
quomodo ejus improbatio justa dici potest? Qua ergo
discretione, quo aequitatis examine quod sequitur
intelligimus, <hi>Jacob dilexi, Esau autem odio habui?</hi> 
Quod quidem scriptum est in propheta qui longe
posterior prophetavit, quam illi nati et mortui sunt:
sed tamen illa sententia videtur commemorata, qua
dictum est, <hi>Et major serviet minori;</hi> et antequam nati
et aliquid operati essent. Unde igitur ista electio, vel
qualis electio, si nondum natis nondumque aliquid
<pb n="0114"/>
operatis nulla sunt momenta meritorum? An forte
sunt aliqua naturarum? quis hoc intelligat, ex uno
patre, ex una matre, ex uno concubitu, ex uno creatore?
An quemadmodum ex eadem terra idem creator
produxit diversa animantium atque gignentium
genera, ita ex eodem hominum conjugio atque complexu
produxit in geminis diversam prolem, unam quam
diligeret, alteram quam odisset? Nulla ergo electione,
antequam esset quod eligeretur. Si enim bonus factus
est Jacob, ut placeret; unde placuit antequam fieret,
ut bonus fieret? Non itaque electus est ut fieret bonus,
sed bonus factus eligi potuit.</p>
          </div3>
<div3>
            <head>5.</head>
            <p>
 An ideo <hi>secundum electionem,</hi> quia omnium Deus
praescius etiam futuram fidem vidit in Jacob nondum
nato; ut quamvis non ex operibus suis justificari quisque
mereatur, quandoquidem bene operari nisi justificatus
non potest, tamen quia ex fide justificat gentes
Deus <note>(Galat. III, 8)</note>, nec credit aliquis nisi libera
voluntate, hanc ipsam fidei voluntatem futuram praevidens
Deus, etiam nondum natum praescientia, quem
justificaret, elegerit? Si igitur electio per praescientiam,
praescivit autem Deus fidem Jacob; unde probas
quia non etiam ex operibus elegit eum? Si propterea
quia nondum nati erant, et nondum aliquid egerant
bonum seu malum; ita etiam nondum crediderat
aliquis eorum. Sed praescientia vidit crediturum?
Ita praescientia videre poterat operaturum: ut quomodo
dicitur electus propter fidem futuram, quam
praesciebat Deus, sic alius possit dicere, propter futura
opera potius electum, quae nihilominus praesciebat
Deus. Quapropter unde ostendit Apostolus non ex
operibus dictum esse, <hi>Major serviet minori?</hi> Si quoniam
nondum nati erant; non solum non ex operibus,
sed nec ex fide dictum est, quia utrumque deerat
nondum natis. Non igitur ex praescientia voluit intelligi
factam electionem minoris, ut major ei serviret.
Volens enim ostendere non ex operibus factam, propterea
intulit, dicens, <hi>Cum enim nondum nati fuissent,
neque aliquid egissent bonum seu malum.</hi> Alioquin poterat
ei dici: Sed jam sciebat Deus quis quid esset
acturus. Quamobrem unde illa electio facta sit quaeritur:
quia si non ex operibus, quae non erant in nondum
natis; nec ex fide, quia nec ipsa erat: unde igitur?</p>
          </div3>
<div3>
            <head>6.</head>
            <p>
 An dicendum est quod nulla electio fuerit, non
existente aliqua diversitate in utero matris vel fidei,
vel operum, vel quorumlibet omnino meritorum? Sed
dictum est, <hi>Ut secundum electionem propositum Dei
maneret.</hi> Et ideo quaerimus, quia dictum est. Nisi
forte sic est distinguenda sententia, non ut intelligamus
tanquam ideo <hi>non ex operibus, sed ex vocante
dictum</hi> esse, <hi>Major serviet minori, ut secundum electionem
propositum Dei maneret:</hi> sed ita potius, ut ad hoc de
<pb n="0115"/>
nondum natis et nondum aliquid operatis exemplum
datum accipiatur, ne aliqua electio hic possit intelligi. <hi>Cum enim nondum nati fuissent, neque aliquid
egissent sive bonum sive malum, ut secundum electionem
propositum Dei maneret;</hi> 
 id est, neque aliquid egissent
bonum aut malum, ut propter ipsam actionem electio
aliqua fieret ejus qui bene egerat: cum ergo nulla
esset electio bene agentis, secundum quam maneret
propositum Dei, <hi>non ex operibus, sed ex vocante,</hi> id
est, ex eo qui vocando ad fidem gratia justificat impium, <hi>dictum est ei, Quia major serviet minori.</hi> 
 Non
ergo secundum electionem propositum Dei manet,
sed ex proposito electio: id est, non quia invenit
Deus opera bona in hominibus quae eligat, ideo manet
propositum justificationis ipsius; sed quia illud manet
ut justificet credentes, ideo invenit opera quae jam
eligat ad regnum coelorum. Nam nisi esset electio,
non essent electi, nec recte diceretur, <hi>Quis accusabit
adversus electos Dei <note>(Rom. VIII, 33)</note>
            </hi>? Non tamen electio
praecedit justificationem, sed electionem justificatio.
Nemo enim eligitur, nisi jam distans ab illo
qui rejicitur. Unde quod dictum est, Quia <hi>elegit nos
Deus ante mundi constitutionem <note>(Ephes. I, 4)</note>
            </hi>; non
video quomodo sit dictum, nisi praescientia. Hic autem
quod ait, <hi>Non ex operibus, sed ex vocante dictum
est ei, Quia major serviet minori;</hi> non electione meritorum,
quae post justificationem gratiae proveniunt,
sed liberalitate donorum Dei voluit intelligi, ne quis
de operibus extollatur. <hi>Gratia enim Dei salvi facti sumus;
et hoc non ex nobis, sed Dei donum est: non ex
operibus, ne forte quis extollatur <note>(Id. II, 8, 9)</note>
            </hi>.</p>
          </div3>
<div3>
            <head>7.</head>
            <p>
 Quaeritur autem, utrum vel fides mereatur hominis
justificationem; an vero nec fidei merita praecedant
misericordiam Dei, sed et fides ipsa inter dona
gratiae numeretur. Quia et hoc loco cum dixisset, <hi>Non
ex operibus;</hi> non ait, sed ex fide <hi>dictum est ei, Quia
major serviet minori:</hi> ait autem, <hi>sed ex vocante.</hi> Nemo
enim credit, qui non vocatur. Misericors autem Deus
vocat, nullis hoc vel fidei meritis largiens; quia merita
fidei sequuntur vocationem potius, quam praecedunt. <hi>Quomodo</hi> 
 enim <hi>credent, quem non audierunt? et
quomodo audient sine praedicante <note>(Rom. X, 14)</note>
            </hi>? Nisi
ergo vocando praecedat misericordia Dei, nec credere
quisquam potest, ut ex hoc incipiat justificari, et accipere
facultatem bene operandi. Ergo ante omne meritum
est gratia. Etenim <hi>Christus pro impiis mortuus est <note>(Id. V, 6)</note>
            </hi>.
Ex vocante igitur minor accepit, non ex ullis
meritis operum suorum, ut major ei serviret: ut etiam
quod scriptum, <hi>Jacob dilexi,</hi> ex vocante sit Deo, non
ex operante Jacob.</p>
          </div3>
<div3>
            <head>8.</head>
            <p>
 Quid deinde Esau, quod servit minori, et quod
scriptum est, <hi>Esau autem odio habui,</hi> quibus malis suis
hoc meruit, cum et ipse nondum natus fuisset, neque
aliquid egisset boni aut mali, quando dictum est, <hi>Et
major serviet minori?</hi> An forte quemadmodum illud
de Jacob nullis meritis bonae actionis dictum est, ita
Esau nullis meritis malae actionis odiosus? Si enim
quia praesciebat Deus futura ejus opera mala, propterea
eum praedestinavit ut serviret minori; propterea praedestinavit
<pb n="0116"/>
et Jacob ut ei major serviret, quia futura
ejus bona opera praesciebat, et falsum est jam quod
ait, <hi>Non ex operibus.</hi> Si autem verum est quod non
ex operibus, et inde hoc probat, quia de nondum natis
nondumque aliquid operatis hoc dictum; unde nec
ex fide, quae in nondum natis similiter nondum erat:
quo merito Esau odio habetur antequam nascatur?
Quod enim fecit Deus ea quae diligeret, nulla quaestio
est. Si autem dicamus eum fecisse quae odisset, absurdum
est, occurrente alia Scriptura et dicente, <hi>Neque
enim odio habens aliquid constituisses, et nihil odisti
horum quae fecisti <note>(Sap. XI, 25)</note>
            </hi>. Quo enim merito sol
factus est sol, aut quid offendit luna ut tanta illo inferior,
vel quid promeruit ut sideribus caeteris tanto
clarior crearetur? Sed haec omnia bona creata sunt
quaeque in genere suo. Non enim diceret Deus, Solem
dilexi, lunam autem odio habui; aut, Lunam dilexi,
stellas autem odio habui: sicut dixit, <hi>Jacob dilexi,
Esau autem odio habui.</hi> Sed illa omnia dilexit, quamvis
excellentiae diversis gradibus ordinata; quoniam
vidit Deus quia bona sunt, cum dicto ejus sunt instituta <note>(Gen. I)</note>:
ut autem odisset Esau, nisi injustitiae
merito, injustum est. Quod si concedimus, incipit et
Jacob justitiae merito diligi. Quod si verum est, falsum
est quod non ex operibus. An forte ex justitia
fidei? Quid ergo te adjuvat, <hi>Cum enim nondum nati
fuissent?</hi> quandoquidem in nondum nato nec justitia
fidei poterat esse.</p>
          </div3>
<div3>
            <head>9.</head>
            <p>
 Vidit itaque Apostolus quid ex his verbis posset
animo audientis vel legentis occurrere, statimque subjecit: <hi>Quid ergo dicemus? numquid iniquitas est apud Deum?
Absit.</hi> 
 Et quasi docens quomodo absit: <hi>Moysi enim dicit,</hi> 
inquit, <hi>Miserebor cui misertus ero, et misericordiam
praestabo cui misericors fuero.</hi> Quibus verbis solvit
quaestionem, an potius arctius colligavit? Idipsum
est enim quod maxime movet, si miseretur cui misertus
erit, et misericordiam praestabit cui misericors
fuerit, cur haec misericordia defuit Esau, ut etiam
ipse per illam esset bonus, quemadmodum per illam
bonus factus est Jacob. An ideo dictum est, <hi>Miserebor
cui misertus ero, et misericordiam praestabo cui misericors
fuero,</hi> quia cui misertus erit Deus ut eum vocet,
miserebitur ejus ut credat; et cui misericors fuerit
ut credat, misericordiam praestabit, hoc est faciet
eum misericordem, ut etiam bene operetur? Unde
admonemur, nec ipsis operibus misericordiae quemquam
oportere gloriari et extolli, quod eis quasi
suis Deum promeruerit; quandoquidem ut haberet
ipsam misericordiam ille praestitit, qui misericordiam
praestabit cui misericors fuerit. Quod si eam credendo
se meruisse quis jactat, noverit eum sibi praestitisse
ut crederet, qui miseretur inspirando fidem, cujus
misertus est ut adhuc infideli vocationem impertiret.
Jam enim discernitur fidelis ab impio. <hi>Quid enim habes,</hi> 
inquit, <hi>quod non accepisti? Si autem et accepisti,
quid gloriaris quasi non acceperis <note>(I Cor. IV, 7)</note>
            </hi>?</p>
          </div3>
<div3>
            <head>10.</head>
            <p>
 Recte quidem hoc; sed cur haec misericordia
<pb n="0117"/>
subtracta est ab Esau, ut non sic vocaretur, ut et vocato
inspiraretur fides, et credens misericors fieret
ut bene operaretur? An forte quia noluit? Si ergo
Jacob ideo credidit quia voluit, non ei Deus donavit
fidem, sed eam sibi ipse volendo praestitit, et habuit
aliquid quod non accepit. An quia nemo potest
credere nisi velit, nemo velle nisi vocetur, nemo autem
sibi potest praestare ut vocetur, vocando Deus
praestat et fidem; quia sine vocatione non potest
quisquam credere, quamvis nullus credat invitus? <hi>Quomodo</hi> 
 enim <hi>credent, quem non audierunt? aut quomodo
audient sine praedicante?</hi> Nemo itaque credit
non vocatus: sed non omnis credit vocatus. <hi>Multi
enim sunt vocati, pauci vero electi <note>(Matth. XX, 16)</note>
            </hi>:
utique ii qui vocantem non contempserunt, sed credendo
secuti sunt; volentes autem sine dubio crediderunt.
Quid est ergo quod sequitur, <hi>Igitur non volentis
neque currentis, sed miserentis est Dei?</hi> An quia nec velle
possumus nisi vocati, et nihil valet velle nostrum, nisi
ut perficiamus adjuvet Deus? Opus est ergo velle et currere.
Non enim frustra diceretur, <hi>Et in terra pax hominibus
bonae voluntatis <note>(Luc. II, 14)</note>
            </hi>; et, <hi>Sic currite ut
comprehendatis <note>(I Cor. IX, 24)</note>
            </hi>. <hi>Non</hi> tamen <hi>volentis neque
currentis, sed miserentis est Dei,</hi> ut quod volumus
adipiscamur, et quo volumus perveniamus. Noluit
ergo Esau et non cucurrit: sed et si voluisset et cucurrisset,
Dei adjutorio pervenisset, qui ei etiam
velle et currere vocando praestaret, nisi vocatione
contempta reprobus fieret. Aliter enim Deus praestat
ut velimus, aliter praestat quod voluerimus. Ut velimus
enim et suum esse voluit et nostrum; suum vocando,
nostrum sequendo. Quod autem voluerimus
solus praestat, id est, posse bene agere, et semper
beate vivere. Verumtamen Esau nondum natus, nihil
horum posset velle seu nolle. Cur ergo in utero positus
improbatus est? Reditur enim ad illas difficultates,
non solum sua obscuritate, sed etiam nostra tam
multa repetitione molestiores.</p>
          </div3>
<div3>
            <head>11.</head>
            <p>
 Cur enim est improbatus Esau nondum natus,
qui nec credere poterat vocanti, nec contemnere vocationem,
nec boni vel mali aliquid operari? Si
praescientia Dei futurae malae voluntatis ejus, cur non
et Jacob praescientia Dei approbatus est futurae bonae
voluntatis ejus? Quod si semel concesseris, potuisse
quemquam vel approbari vel improbari ex eo quod
nondum in illo erat, sed quia Deus futurum esse
praesciebat; conficitur eum potuisse etiam ex operibus
approbari, quae in illo Deus futura esse praesciebat,
quamvis nondum esset aliquid operatus; et
omnino te nihil adjuvabit quod nondum nati erant,
cum dictum esset, <hi>Et major serviet minori,</hi> ut hinc
ostendas non ex operibus dictum, quia nondum quidquam
erat operatus.</p>
          </div3>
<div3>
            <head>12.</head>
            <p>
 Illa etiam verba si diligenter attendas, <hi>Igitur
non volentis neque currentis, sed miserentis est Dei;</hi> 
non hoc Apostolus propterea tantum dixisse videbitur,
quod adjutorio Dei ad id quod volumus perveniamus;
<pb n="0118"/>
sed etiam ex illa intentione qua et alio loco
dicit, <hi>Cum timore et tremore vestram ipsorum salutem
operamini; Deus enim est qui operatur in vobis et velle
et operari, pro bona voluntate. <note>(Philipp. II, 12, 13)</note>
            </hi>.
Ubi satis ostendit etiam ipsam bonam voluntatem in
nobis operante Deo fieri. Nam si propterea solum dictum
est, <hi>Non volentis neque currentis, sed miserentis
est Dei,</hi> quia voluntas hominis sola non sufficit ut juste
recteque vivamus, nisi adjuvemur misericordia
Dei; potest et hoc modo dici, Igitur non miserentis
est Dei, sed volentis est hominis, quia misericordia
Dei sola non sufficit, nisi consensus nostrae voluntatis
addatur. At illud manifestum est, frustra nos velle,
nisi Deus misereatur: illud autem nescio quomodo
dicatur, frustra Deum misereri, nisi nos velimus. Si
enim Deus miseretur, etiam volumus: ad eamdem
quippe misericordiam pertinet ut velimus. <hi>Deus enim
est qui operatur in nobis et velle et operari, pro bona
voluntate.</hi> Nam si quaeramus utrum Dei donum sit voluntas
bona, mirum si negare quisquam audeat At
enim quia non praecedit voluntas bona vocationem,
sed vocatio bonam voluntatem, propterea vocanti
Deo recte tribuitur quod bene volumus, nobis vero
tribui non potest quod vocamur. Non igitur ideo dictum
putandum est, <hi>Non volentis neque currentis,
sed miserentis est Dei,</hi> quia nisi ejus adjutorio non
possumus adipisci quod volumus, sed ideo potius,
quia nisi ejus vocatione non volumus.</p>
          </div3>
<div3>
            <head>13.</head>
            <p>
 Sed si vocatio ista ita est effectrix bonae voluntatis,
ut omnis eam vocatus sequatur, quomodo
verum erit, <hi>Multi vocati, pauci electi?</hi> Quod si verum
est, et non consequenter vocationi vocatus obtemperat,
atque ut non obtemperet in ejus est positum voluntate,
recte etiam dici potest, Igitur non miserentis
Dei, sed volentis atque currentis est hominis; quia
misericordia vocantis non sufficit, nisi vocati obedientia
consequatur. An forte illi qui hoc modo vocati non
consentiunt, possent alio modo vocati accommodare
fidei voluntatem, ut et illud verum sit, <hi>Multi vocati,
pauci electi;</hi> ut quamvis multi uno modo vocati sint,
tamen quia non omnes uno modo affecti sunt, illi soli
sequantur vocationem, qui ei capiendae reperiuntur
idonei; et illud non minus verum sit, <hi>Igitur non volentis
neque currentis, sed miserentis est Dei,</hi> qui hoc
modo vocavit, quomodo aptum erat eis qui secuti
sunt vocationem? Ad alios autem vocatio quidem pervenit;
sed quia talis fuit qua moveri non possent,
nec eam capere apti essent, vocati quidem dici potuerunt
sed non electi: et non jam similiter verum
est, Igitur non miserentis Dei, sed volentis atque currentis
est hominis: quoniam non potest effectus misericordiae
Dei esse in hominis potestate, ut frustra
ille misereatur, si homo nolit; quia si vellet etiam
ipsorum misereri, posset ita vocare, quomodo illis
aptum esset, ut et moverentur et intelligerent et sequerentur.
Verum est ergo, <hi>Multi vocati, pauci electi.</hi> 
<pb n="0119"/>
Illi enim electi. qui congruenter vocati: illi autem
qui non congruebant neque contemperabantur vocationi,
non electi, quia non secuti, quamvis vocati.
Item verum est, <hi>Non volentis neque currentis, sed miseren
is est Dei;</hi> quia etiamsi multos vocet, eorum tamen
miseretur, quos ita vocat, quomodo eis vocari
aptum est, ut sequantur. Falsum est autem si quis
dicit, Igitur non miserentis Dei, sed volentis atque
currentis est hominis: quia nullius Deus frustra miseretur;
cujus autem miseretur, sic eum vocat, quomodo
scit ei congruere, ut vocantem non respuat.</p>
          </div3>
<div3>
            <head>14.</head>
            <p>
 Hic dicet aliquis: Cur ergo Esau non sic est
vocatus, ut vellet obedire? Videmus enim alios
aliter iisdem rebus demonstratis vel significatis ad
credendum moveri. Sicut exempli gratia, Simeon in
Dominum nostrum Jesum Christum adhuc infantem
parvulum credidit, Spiritu ei revelante cognoscens <note>(Luc. II, 25)</note>.
Nathanael ad unam sententiam, quam
ab illo audivit, <hi>Priusquam te Philippus vocaret, cum
esses sub arbore fici, vidi te;</hi> respondit, <hi>Rabbi, tu es
Filius Dei, tu es rex Israel <note>(Joan. I, 48, 49)</note>
            </hi>. Quod
tanto post quia confessus est Petrus, meruit audire
quod beatus sit, et quod ei darentur claves regni coelorum <note>(Matth. XVI, 16-19)</note>.
Miraculo facto in Cana
Galilaeae, quod initium signorum Jesu Joannes evangelista
commemorat, aqua in vinum conversa, crediderunt
in eum discipuli ejus <note>(Joan. II, 11)</note>. Multos
loquendo incitavit ad fidem: multi nec suscitatis
mortuis crediderunt. De cruce atque morte ejus conterriti
etiam discipuli titubarunt; et tamen latro tunc
credidit, cum eum non praestantiorem videret in operibus,
sed consortio crucis aequalem <note>(Luc. XXIII, 40-42)</note>.
Unus etiam de numero discipulorum post ejus
resurrectionem, non tam viventibus membris, quam
recentibus cicatricibus credidit <note>(Joan. XX, 27)</note>: multi
ex eorum numero a quibus crucifixus est, qui videntes
eum miracula facientem contempserant discipulis
eum praedicantibus et in nomine ejus talia facientibus
crediderunt <note>(Act. II-IV)</note>. Cum ergo alius sic,
alius autem sic moveatur ad fidem, eademque res saepe
alio modo dicta moveat, alio modo dicta non moveat;
aliumque moveat, alium non moveat; quis audeat dicere
defuisse Deo modum vocandi, quo etiam Esau ad
eam fidem mentem applicaret, voluntatemque conjungeret,
in qua Jacob justificatus est? Quod si tanta quoque
potest esse obstinatio voluntatis, ut contra omnes
modos vocationis obdurescat mentis aversio; quaeritur
utrum de divina poena sit ipsa duritia, cum Deus
deserit non sic vocando, quomodo ad fidem moveri
potest. Quis enim dicat modum quo ei persuaderetur
ut crederet, etiam Omnipotenti defuisse?</p>
          </div3>
<div3>
            <head>15.</head>
            <p>
 Sed quid hoc quaerimus, cum ipse subjungat
Apostolus, <hi>Dicit enim Scriptura Pharaoni, Quia ad
hoc te excitavi, ut ostendam in te potentiam meam, et ut
<pb n="0120"/>
annuntietur nomen meum in universa terra?</hi> Hoc autem
subjecit Apostolus documentum, quo probaret quod
supra dixerat, <hi>Igitur non volentis neque currentis, sed
miserentis est Dei.</hi> Tanquam enim ei diceretur, Unde
hoc doces? <hi>Dicit enim Scriptura,</hi> inquit, <hi>Pharaoni,
Quia ad hoc te excitavi, ut ostendam in te potentiam
meam, et ut annuntietur nomen meum in universa terra.</hi> 
Utique hinc ostendens quod <hi>non volentis neque currentis,
sed miserentis est Dei.</hi> Concluditque ita, <hi>Ergo
cujus vult miseretur, et quem vult obdurat;</hi> cum superius
non utrumque dictum sit. Neque enim quomodo
dictum est, <hi>Non volentis neque currentis, sed miserentis
est Dei;</hi> sic etiam dictum est, non nolentis neque
contemnentis, sed obdurantis est Dei. Unde datur
intelligi, quod infra utrumque posuit, <hi>Ergo cujus
vult miseretur, et quem vult obdurat,</hi> ita sententiae
superiori posse congruere, ut obduratio Dei sit nolle
misereri: ut non ab illo irrogetur aliquid quo sit homo
deterior, sed tantum quo sit melior non erogetur. Quod
si fit nulla distinctione meritorum, quis non erumpat
in eam vocem, quam sibi ipse objecit Apostolus? <hi>Dicis
itaque mihi: Quid adhuc conqueritur? nam voluntati ejus
quis resistit?</hi> Conqueritur enim Deus saepe de hominibus,
sicut per innumerabiles apparet Scripturarum locos,
quod nolint credere et recte vivere. Unde fideles et facientes
voluntatem Dei conversari dicuntur sine querela <note>(Luc. I, 6)</note>,
quod de illis non queratur Scriptura. Sed, <hi>Quid conqueritur,</hi> 
 ait? <hi>nam voluntati ejus quis resistit,</hi> 
quando <hi>cujus vult miseretur, et quem vult obdurat?</hi> Et
tamen intueamur superiora, et inde nostram, quantum
ipse Dominus adjuvat, sententiam dirigamus.</p>
          </div3>
<div3>
            <head>16.</head>
            <p>
 Ait enim paulo ante, <hi>Quid ergo dicemus? numquid
iniquitas est apud Deum? Absit.</hi> Sit igitur hoc
fixum atque immobile in mente sobria pietate atque
stabili in fide, quod nulla est iniquitas apud Deum:
atque ita tenacissime firmissimeque credatur idipsum
quod Deus <hi>cujus vult miseretur et quem vult obdurat,</hi> 
hoc est, cujus vult miseretur et cujus non vult non
miseretur, esse alicujus occultae atque ab humano
modulo investigabilis aequitatis, quae in ipsis rebus
humanis terrenisque contractibus animadvertenda
est; in quibus nisi supernae justitiae quaedam impressa
vestigia teneremus, nunquam in ipsum cubile ac penetrale
sanctissimum atque castissimum spiritualium
praeceptorum nostrae infirmitatis suspiceret atque inhiaret
intentio. Beati qui esuriunt et sitiunt justitiam,
quoniam ipsi saturabuntur <note>(Matth. V, 6)</note>. In ista igitur
siccitate vitae conditionisque mortalis, nisi aspergeretur
desuper velut tenuissima quaedam aura justitiae,
citius aresceremus, quam sitiremus. Quapropter
cum dando et accipiendo inter se hominum societas
connectatur, dentur autem et accipiantur vel
debita vel non debita; quis non videat iniquitatis argui
neminem posse, qui quod sibi debetur, exegerit?
nec eum certe, qui quod ei debetur, donare voluerit?
hoc autem non esse in eorum qui debitores sunt, sed
<pb n="0121"/>
in ejus cui debetur arbitrio? Haec imago, vel, ut supra
dixi, vestigium negotiis hominum de fastigio
summo aequitatis impressum est. Sunt igitur omnes
homines <note>(quandoquidem, ut Apostolus ait, <hi>In Adam
omnes moriuntur [I Cor. XV, 22]</hi>, a quo in universum
genus humanum origo ducitur offensionis Dei)</note> una
quaedam massa peccati, supplicium debens divinae
summaeque justitiae, quod sive exigatur, sive donetur,
nulla est iniquitas. A quibus autem exigendum,
et quibus donandum sit, superbe judicant debitores:
quemadmodum conducti ad illam vineam injuste indignati
sunt, cum tantumdem aliis donaretur, quantum
illis redderetur <note>(Matth. XX, 11)</note>. Itaque hujus
impudentiam quaestionis ita retundit Apostolus: <hi>O
homo, tu quis es, qui respondeas Deo?</hi> Sic enim respondet
Deo, cum ei displicet quod de peccatoribus conqueritur
Deus, quasi quemquam Deus peccare cogat,
si tantummodo quibusdam peccantibus misericordiam
justificationis suae non largiatur, et ob hoc dicatur
obdurare peccantes quosdam, quia non eorum miseretur,
non quia impellit ut peccent. Eorum autem
non miseretur, quibus misericordiam non esse praebendam,
aequitate occultissima et ab humanis sensibus
remotissima judicat. Inscrutabilia enim sunt judicia
ejus, et investigabiles viae ipsius <note>(Rom. XI, 33)</note>.
Conqueritur autem juste de peccatoribus, tanquam de
his quos peccare ipse non cogit. Simul etiam ut hi
quorum miseretur, hanc quoque habeant vocationem;
ut dum conqueritur Deus de peccatoribus,
compungantur corde, atque ad ejus gratiam convertantur.
Juste ergo conqueritur, et misericorditer.</p>
          </div3>
<div3>
            <head>17.</head>
            <p>
 Sed si hoc movet, quod voluntati ejus nullus
resistit, quia cui vult subvenit, et quem vult deserit;
cum et ille cui subvenit, et ille quem deserit, ex eadem
massa sint peccatorum, et quamvis debeat uterque
supplicium, ab uno tamen exigatur, alteri donetur:
si hoc ergo movet; <hi>O homo, tu quis es, qui respondeas
Deo?</hi> Arbitror enim sub eadem significatione
positum, quod dictum est, <hi>homo;</hi> sub qua et illud dicitur, <hi>Nonne homines estis, et secundum hominem ambulatis?</hi> 
Ibi enim carnales et animales notantur hoc
nomine, quibus dicitur, <hi>Non potui loqui vobis quasi
spiritualibus, sed quasi carnalibus;</hi> et illud, <hi>Nondum
enim poteratis: sed neque adhuc potestis, adhuc enim
estis carnales <note>(I Cor. III, 1-4)</note>
            </hi>, et illud, <hi>Animalis autem
homo non percipit quae sunt Spiritus Dei <note>(Id. II, 14)</note>
            </hi>.
His ergo dicitur, <hi>O homo, tu quis es, qui respondeas
Deo? Numquid dicit figmentum ei qui se finxit, Quare
me sic fecisti? Aut non habet potestatem figulus luti, ex
eadem conspersione facere aliud quidem vas in honorem,
aliud in contumeliam?</hi> Eo ipso fortasse satis ostendit
se homini carnali loqui; quoniam hoc limus ipse significat,
unde primus homo formatus est: et quia <hi>omnes,</hi> 
 ut jam commemoravi, secundum eumdem
<pb n="0122"/>
Apostolum <hi>in Adam moriuntur,</hi> unam dicit esse conspersionem
omnium. Et quamvis aliud vas fiat in honorem,
aliud in contumeliam; tamen et illud quod fit
in honorem, necesse est ut carnale esse incipiat, atque
inde in spiritualem consurgat aetatem. Quandoquidem
jam in honorem facti erant, et in Christo jam
nati erant: sed tamen quoniam parvulos adhuc alloquitur,
etiam ipsos carnales appellat, dicens: <hi>Non
potui loqui vobis quasi spiritualibus, sed quasi carnalibus.
Quasi parvulis in Christo lac vobis potum dedi, non
escam; neque enim poteratis: sed nec adhuc quidem potestis;
adhuc enim estis carnales.</hi> Quamvis ergo carnales
eos esse dicat; tamen jam in Christo natos, et in
illo parvulos, et lacte potandos. Et quod adjungit, <hi>Nec adhuc quidem potestis,</hi> 
 ostendit proficientes futurum
esse ut possint; quia jam in eis spiritualiter renatis
gratia fuerat inchoata. Ergo jam vasa erant in
honorem facta, quibus adhuc tamen recte diceretur, <hi>O homo, tu quis es, qui respondeas Deo?</hi> 
 Et si talibus
recte dicitur, multo rectius eis qui vel nondum ita
regenerati sunt, vel etiam in contumeliam facti. Illud
tantummodo inconcussa fide teneatur, quod non sit
iniquitas apud Deum: qui sive donet, sive exigat debitum,
nec ille a quo exigit, recte potest de iniquitate
ejus conqueri, nec ille cui donat, debet de suis meritis
gloriari. Et ille enim, nisi quod debetur, non reddit:
et ille non habet, nisi quod accepit.</p>
          </div3>
<div3>
            <head>18.</head>
            <p>
 Sed enitendum est hoc loco, si Dominus adjuvet,
videre quemadmodum et illud verum sit, quod
scriptum est, <hi>Nihil odisti eorum quae fecisti <note>(Sap. XI,
25)</note>
            </hi>; et illud, <hi>Jacob dilexi, Esau autem odio habui <note>(Malach.
I, 2, 3)</note>
            </hi>. Si enim propterea Esau odio habuit,
quia vas factum erat in contumeliam, et aliud vas in
honorem, aliud in contumeliam idem figulus fecit,
quomodo <hi>nihil odisti eorum quae fecisti?</hi> Ecce enim
odit Esau, quod vas ipse fecit in contumeliam. Qui
nodus ita solvitur, si intelligamus omnium creaturarum
esse artificem Deum. Omnis autem creatura Dei bona
est <note>(I Tim. IV, 4)</note>; et omnis homo in quantum homo
est, creatura est, non in quantum peccator est. Est
ergo creator Deus et corporis et animi humani. Neutrum
horum malum, et neutrum odit Deus: nihil
enim odit eorum quae fecit. Est autem animus praestantior
corpore; Deus vero et animo et corpore,
utriusque effector et conditor, nec odit in homine nisi
peccatum. Est autem peccatum hominis inordinatio
atque perversitas; id est, a praestantiore Conditore
aversio, et ad condita inferiora conversio. Non igitur
odit Deus Esau hominem, sed odit Deus Esau peccatorem.
Sicut dicitur de Domino, <hi>In sua propria venit,
et sui eum non receperunt <note>(Joan. I, 11)</note>
            </hi>: quibus item
ipse dicit, <hi>Vos propterea non auditis, quia non estis ex
Deo <note>(Id. VIII, 47)</note>
            </hi>. Quomodo <hi>sui,</hi> quomodo <hi>non ex Deo:</hi> 
nisi quia illud dictum est de hominibus, quos ipse
Dominus fecerat; illud de peccatoribus, quos ipse
Dominus arguebat? iidem tamen ipsi et homines et
peccatores; sed homines Dei conditione, peccatores
<pb n="0123"/>
propria voluntate. Quod ergo Jacob dilexit, numquid
peccator non erat? Sed dilexit in eo non culpam quam
delebat, sed gratiam quam donabat. Nam et Christus
pro impiis mortuus est <note>(Rom. V, 6)</note>: non tamen ut
impii permanerent, sed ut justificati ab impietate
converterentur, credentes in eum qui justificat impium <note>(Id. IV, 5)</note>;
odit enim Deus impietatem. Itaque
in aliis eam punit per damnationem, in aliis adimit
per justificationem, quemadmodum ipse judicat esse
faciendum illis judiciis inscrutabilibus. Et quod ex
numero impiorum, quos non justificat, facit vasa in
contumeliam, non hoc in eis odit quod facit: quippe
in quantum impii sunt, exsecrabiles sunt; in quantum
autem vasa fiunt, ad aliquem usum fiunt, ut per
eorum ordinatas poenas vasa quae fiunt in honorem
proficiant. Non itaque odit Deus, nec in quantum homines
sunt, nec in quantum vasa sunt; id est, nec
quod in eis facit creando, nec quod in eis facit ordinando:
nihil enim odit eorum quae fecit. Sed tamen
quod vasa eos facit perditionis, ad usum correctionis
aliorum facit. Odit enim in eis impietatem, quam
ipse non fecit. Sicut enim judex in homine odit furtum,
sed non odit quod datur ad metallum; illud
enim fur, hoc judex facit: ita Deus quod ex conspersione
impiorum facit vasa perditionis, non odit quod
facit, id est, opus ordinationis suae in poena debita
pereuntium, in qua occasionem salutis illi quorum
miseretur, inveniant. Sic Pharaoni dictum est, <hi>Ad hoc te excitavi, ut ostendam in te potentiam
meam, et ut annuntietur nomen meum in universa
terra.</hi> 
 Haec demonstratio potentiae Dei, et annuntiatio
nominis ejus in universa terra prodest eis ut
timeant, et vias suas corrigant, quibus vocatio talis
congruit. Sic consequenter dicit: <hi>Si autem volens
Deus ostendere iram, et demonstrare potentiam suam,
attulit in multa patientia vasa irae, quae perfecta sunt in
perditionem:</hi> subauditur, <hi>Tu quis es, qui respondeas
Deo?</hi> ut recurrente sententia ad verba superiora, iste
sit sensus: Si volens Deus ostendere iram, attulit vasa
irae; tu quis es, qui respondeas Deo? Non autem
solum <hi>volens ostendere iram, et demonstrare potentiam
suam attulit in multa patientia vasa irae, quae perfecta
sunt in perditionem;</hi> sed etiam quod sequitur, <hi>ut notas
faceret divitias gloriae suae in vasa misericordiae.</hi> Quid
enim prodest vasis perfectis in perditionem, quod ea
patienter Deus sustinet, ut ordinate disperdat, utaturque
illis ad instrumentum salutis aliorum, quorum
miseretur? Sed illis utique prodest, ad quorum salutem
istis sic utitur; ut sicut scriptum est, justus manus
lavet in sanguine peccatoris <note>(Psal. LVII, 11)</note>, id
est, mundetur ab operibus malis per timorem Dei, cum
videt supplicia peccatorum. Quod ergo <hi>volens ostendere
iram, attulit vasa irae,</hi> valet ad utilem aliis praestantandum
<pb n="0124"/>
timorem, <hi>et ut notas faceret divitias gloriae suae
in vasa misericordiae, quae praeparavit in gloriam.</hi> Etenim
obduratio illa impiorum utrumque demonstrat, et quid
timendum sit, ut quisque pietate convertatur ad
Deum; et quantae agendae sint gratiae misericordiae
Dei, qui in aliorum poena quid aliis donet ostendit. Si
autem illa, quam de aliis exigit, non est justa poena;
nihil donat aliis, a quibus eam non exigit. Quia vero
illa justa est, et nulla est iniquitas apud vindicantem
Deum, quis sufficiat agere gratias ei qui hoc remittit,
quod si vellet exigere, nemo se recte diceret non debere?</p>
          </div3>
<div3>
            <head>19.</head>
            <p>
 <hi>Quos et vocavit nos,</hi> inquit, <hi>non solum ex Judaeis,
sed etiam ex Gentibus:</hi> id est, vasa misericordiae
quae praeparavit in gloriam. Non enim omnes Judaeos,
sed ex Judaeis: nec omnes omnino homines Gentium,
sed ex Gentibus. Una est enim ex Adam massa peccatorum
et impiorum, in qua et Judaei et Gentes remota
gratia Dei ad unam pertinent conspersionem. Si
enim figulus luti ex eadem conspersione facit aliud
vas in honorem, aliud vas in contumeliam; manifestum
est autem quod et ex Judaeis sunt alia vasa in
bonorem, alia in contumeliam, sicut ex Gentibus: sequitur
ut ad unam conspersionem omnes pertinere
intelligantur. Deinde incipit reddere attestationes
Prophetae singulis generibus converso ordine. Prius
enim dixit <hi>ex Judaeis</hi>, posterius <hi>ex Gentibus:</hi> prius
autem reddit testimonium pro Gentibus, deinde pro
Judaeis. <hi>Etenim sicut Osee dicit, Vocabo non plebem
meam, plebem meam, et non dilectam, dilectam: et erit
in loco ubi dictum est, Non populus meus vos, ibi vocabuntur
filii Dei vivi:</hi> De Gentibus intelligitur dictum,
quia non habebant destinatum unum sacrificiorum locum,
sicut Judaei in Jerusalem. Missi sunt autem ad
Gentes Apostoli, ut in loco suo quique crederent, et
ubicumque credidissent, ibi sacrificium laudis offerrent
quibus dedit potestatem filios Dei fieri <note>(Joan. I, 12)</note>. <hi>Isaias autem,</hi> 
 inquit, <hi>clamat pro Israel.</hi> Ne rursus
omnes Israelitae in perditionem isse credantur, docet
et inde facta alia vasa in honorem, alia in contumeliam. <hi>Si fuerit,</hi> 
 inquit, <hi>numerus filiorum Israel quasi
arena maris, reliquiae salvae fient.</hi> Caetera ergo turba,
vasa perfecta ad perditionem. <hi>Verbum enim consummans
et brevians,</hi> inquit, <hi>faciet Dominus super terram:</hi> 
id est, ut compendio fidei per gratiam salvos faciat
credentes, non per innumerabiles observationes, quibus
illa multitudo serviliter onerata premebatur. Per
gratiam quippe nobis verbum consummans et brevians
fecit super terram, dicens: <hi>Jugum meum lene est, et
sarcina mea levis est <note>(Matth. XI, 30)</note>
            </hi>. Quod et paulo post
hic dicitur: <hi>Prope te est verbum in ore tuo, et in corde
tuo, hoc est verbum fidei quod praedicamus; quia si
confitearis in ore tuo quia Dominus est Jesus et credideris
in corde tuo quia Deus illum suscitavit a mortuis
<pb n="0125"/>
salvus eris. Corde enim creditur ad justitiam, ore autem
confessio fit ad salutem. <note>(Rom. X, 8-10)</note>
            </hi>. Hoc est verbum
consummans et brevians, quod fecit Deus super
terram, qua consummatione atque breviatione latro
justificatus est, qui defixis in cruce omnibus membris,
et habens libera haec duo, corde credidit ad justitiam,
ore confessus est ad salutem; statimque audire meruit, <hi>Hodie mecum eris in paradiso 
 <note>(Luc. XXIII, 43)</note>
            </hi>.
Consequerentur enim bona opera ejus, si percepta
gratia diu inter homines viveret. Sed tamen non ea
praecesserant, ut eamdem gratiam mereretur, ex latrocinio
fixus in cruce, ex cruce in paradisum translatus. <hi>Et sicut praedixit,</hi> 
 inquit, <hi>Isaias, Nisi Dominus sabaoth
reliquisset nobis semen, sicut Sodoma facti essemus, et
sicut Gomorrha similes fuissemus.</hi> Quod hic ait, <hi>reliquisset
nobis semen;</hi> hoc ibi, <hi>reliquiae salvae fient.</hi> Caeteri
autem tanquam perditionis vasa debito supplicio
perierunt. Et ut non omnes perissent sicut in Sodoma
et Gomorrha, non meritum eorum fecit, sed gratia
Dei relinquentis semen, unde alia messis toto orbe
consurgeret. Hoc et paulo post: <hi>Sic ergo,</hi> inquit, <hi>et
in hoc tempore reliquiae per electionem gratiae salvae
factae sunt. Si autem gratia, jam non ex operibus; alioquin
gratia jam non est gratia. Quid ergo? Quod quaerebat
Israel, hoc non est consecutus; electio autem consecuta
est; caeteri vero excaecati sunt <note>(Rom. XI, 5-7)</note>
            </hi>.
Consecuta sunt vasa misericordiae, excaecata sunt
vasa irae: ex eadem tamen conspersione, sicut in plenitudine
Gentium.</p>
          </div3>
<div3>
            <head>20.</head>
            <p>
 Est locus quidam Scripturae ad rem de qua
nunc agimus, maxime necessarius, eadem quae tractata
sunt, mira contestatione confirmans, in eo
libro qui ab aliis Jesus Sirach, ab aliis Ecclesiasticus
dicitur, in quo ita scriptum est: <hi>Et omnes homines
de solo, et ex terra Adam creatus est. In multitudine
disciplinae Dominus separavit eos, et immutavit vias
eorum. Et ex ipsis benedixit et exaltavit, et ex his
sanctificavit et ad se applicavit, et ex ipsis maledixit
et humiliavit: et convertit illos ad dissensionem illorum.
Quasi lutum figuli in manu ipsius plasmare illud
et disponere, omnes viae ejus secundum dispositionem
ejus; sic homo in manu illius qui se fecit, et reddet
illi secundum judicium suum. Contrarium malo bonum
est, et contra mortem vita est; sic et contra virum
justum peccator. Et sic intuere in omnia opera Altissimi:
duo, duo</hi>; <hi>unum contra unum.</hi> Primo hic commendata
est disciplina Dei: <hi>In multitudine,</hi> inquit, <hi>disciplinae Dominus separavit eos:</hi> 
 unde, nisi a beatitudine
paradisi? <hi>Et immutavit vias eorum,</hi> ut jam
tanquam mortales viverent. Tunc facta est una massa
omnium, veniens de traduce peccati et de poena
mortalitatis, quamvis Deo formante et creante quae
bona sunt. In omnibus est enim species et compago
corporis in tanta membrorum concordia, ut inde
<pb n="0126"/>
Apostolus ad charitatem obtinendam similitudinem
duceret <note>(I Cor. XII, 12, etc.)</note>. In omnibus est etiam
spiritus vitalis terrena membra vivificans, omnisque
natura hominis dominatu animae et famulatu corporis
conditione mirabili temperata: sed concupiscentia
carnalis de peccati poena jam regnans, universum
genus humanum tanquam totam et unam conspersionem
originali reatu in omnia permanante confuderat.
Et tamen sequitur, <hi>Ex ipsis benedixit et exaltavit, et
ex ipsis sanctificavit et ad se applicavit, et ex ipsis maledixit
et humiliavit, et convertit illos in dissensionem
ipsorum:</hi> tanquam Apostolo dicente, <hi>An non habet
potestatem figulus luti ex eadem conspersione facere
aliud vas in honorem, aliud in contumeliam?</hi> Ideoque
illud quod contexitur, nec ab ipsa similitudine vacat: <hi>Quasi lutum,</hi> 
 inquit, <hi>figuli in manu ipsius plasmare
illud et disponere, omnes viae ejus secundum dispositionem
ejus; sic homo in manu illius qui se fecit.</hi> Sed
quia dicit Apostolus, <hi>Numquid iniquitas apud Deum?</hi> 
vide et hic quid adjungat: <hi>Reddet illi,</hi> inquit, <hi>secundum
judicium suum.</hi> Sed cum damnatis justa tribuantur
supplicia; tamen quia hoc ipsum in usum convertitur,
quo illi proficiant quibus praebetur misericordia,
attende reliqua: <hi>Contrarium,</hi> inquit, <hi>malo
bonum est, et contra mortem vita; sic et contra virum
justum peccator. Et sic intuere in omnia opera Altissimi:
duo, duo; unum contra unum:</hi> utique ut ex
deteriorum comparatione emineant proficiantque
meliora. Quae tamen quoniam per gratiam meliora
sunt, tanquam diceret, <hi>Reliquiae salvae fient</hi>; sequitur
et dicit ex persona reliquiarum, <hi>Et ego novissimus
vigilavi, et quasi qui racematur post vindemiatores.</hi> 
Et unde probat, quia non ex meritis suis, sed ex
misericordia Dei? <hi>In benedictione,</hi> inquit, <hi>Domini et
ipse speravi, et quasi qui vindemiat, replevi torcular <note>(Eccli. XXXIII, 10-17)</note>
            </hi>.
Quamvis enim novissimus
vigilaverit; tamen quia erunt, ut dictum est, novissimi
primi <note>(Matth. XX, 16)</note>, in benedictione Domini
sperans ex reliquiis Israel racematus populus implevit
torcular ex ubertate vindemiae, quae toto orbe
terrarum provenit.</p>
          </div3>
<div3>
            <head>21.</head>
            <p>
 Nulla igitur intentio tenetur Apostoli, et omnium
justificatorum per quos nobis intellectus gratiae
demonstratus est, nisi ut qui gloriatur, in Domino
glorietur <note>(II Cor. X, 17)</note>. Quis enim discutiet opera
Domini, ex eadem conspersione unum damnantis,
alterum justificantis? Liberum voluntatis arbitrium
plurimum valet; imo vero est quidem, sed in venumdatis
sub peccato <note>(Rom. VII, 14)</note> quid valet? <hi>Caro,</hi> 
inquit, <hi>concupiscit adversus spiritum, et spiritus adversus
carnem, ut non ea quae vultis faciatis <note>(Galat. V,
17)</note>
            </hi>. Praecipitur ut recte vivamus, hac utique mercede
proposita, ut in aeternum beate vivere mereamur:
sed quis potest recte vivere et bene operari,
nisi justificatus ex fide? Praecipitur ut credamus,
ut dono accepto Spiritus sancti per dilectionem bene
operari possimus: sed quis potest credere, nisi aliqua
vocatione, hoc est, aliqua rerum testificatione
<pb n="0127"/>
tangatur? Quis habet in potestate tali viso attingi
mentem suam, quo ejus voluntas moveatur ad fidem?
Quis autem animo amplectitur aliquid quod eum non
delectat? aut quis habet in potestate ut vel occurrat
quod eum delectare possit, vel delectet cum occurrerit?
Cum ergo nos ea delectant quibus proficiamus
ad Deum, inspiratur hoc et praebetur gratia Dei,
non nutu nostro et industria aut operum meritis
comparatur; quia ut sit nutus voluntatis, ut sit industria
studii, ut sint opera charitate ferventia, ille
tribuit, ille largitur. Petere jubemur ut accipiamus,
et quaerere ut inveniamus, et pulsare ut aperiatur
nobis <note>(Matth. VII, 7)</note>. Nonne aliquando ipsa oratio
nostra sic tepida est, vel potius frigida et pene
nulla, imo omnino interdum ita nulla, ut neque
hoc in nobis cum dolore advertamus? quia si vel
hoc dolemus, jam oramus. Quid ergo aliud ostenditur
nobis, nisi quia et petere et quaerere et pulsare
ille concedit, qui ut haec faciamus, jubet? <hi>Igitur
non volentis, neque currentis, sed miserentis est Dei:</hi> 
quandoquidem nec velle nec currere, nisi eo movente
atque excitante, poterimus.</p>
          </div3>
<div3>
            <head>22.</head>
            <p>
 Quod si electio hic fit aliqua, ut sic intelligamus
quod dictum est, <hi>Reliquiae per electionem gratiae
salvae factae sunt <note>(Rom. XI, 5)</note>
            </hi>; non ut justificatorum
electio fiat ad vitam aeternam, sed ut eligantur qui
justificentur: certe ita occulta est haec electio, ut in
eadem conspersione nobis prorsus apparere non
possit; aut si apparet quibusdam, ego in hac re
infirmitatem meam fateor. Non enim habeo quod
intuear in eligendis hominibus ad gratiam salutarem,
si ad examen hujus electionis aliqua cogitatione permittor,
nisi vel majus ingenium, vel minora peccata,
vel utrumque: addamus etiam, si placet, honestas
utilesque doctrinas. Quisquis ergo fuerit quam minimis
peccatis irretitus atque maculatus, (nam nullis
quis potest?) et acer ingenio, et liberalibus artibus
expolitus, eligendus videtur ad gratiam. Sed cum
hoc statuero, ita me ridebit ille qui infirma mundi
elegit ut confundat fortia, et stulta mundi ut confundat
<pb n="0128"/>
sapientes <note>(I Cor. I, 27)</note>, ut eum intuens et
pudore correctus, ego irrideam multos et prae quibusdam
peccatoribus castiores, et prae quibusdam
piscatoribus oratores. Nonne advertimus multos
fideles nostros ambulantes viam Dei, ex nulla parte
ingenio comparari, non dicam quorumdam haereticorum,
sed etiam mimorum? Item non videmus quosdam
homines utriusque sexus in conjugali castitate
viventes sine querela, et tamen vel haereticos vel
paganos, vel etiam in vera fide et vera Ecclesia sic
tepidos, ut eos miremur meretricum et histrionum
subito conversorum, non solum patientia et temperantia,
sed etiam fide, spe, charitate superari?
Restat ergo ut voluntates eligantur. Sed voluntas
ipsa, nisi aliquid occurrerit quod delectet atque
invitet animum, moveri nullo modo potest: hoc
autem ut occurrat, non est in hominis potestate.
Quid volebat Saulus, nisi invadere, trahere, vincire,
necare Christianos? Quam rabida voluntas, quam
furiosa, quam caeca! qui tamen una desuper voce
prostratus, occurrente utique tali viso, quo mens illa
et voluntas refracta saevitia retorqueretur et corrigeretur
ad fidem, repente ex Evangelii mirabili
persecutore mirabilior praedicator effectus est <note>(Act.
VIII, 3, et IX, 1)</note>. Et tamen quid dicemus? <hi>Numquid
iniquitas est apud Deum,</hi> exigentem a quo placet,
donantem cui placet? qui nequaquam exigit indebitum,
nequaquam donat alienum. <hi>Numquid iniquitas
est apud Deum? Absit.</hi> Quare tamen huic ita, et
huic non ita? <hi>O homo, tu quis es?</hi> Debitum si non
reddis, habes quod gratuleris: si reddis, non habes
quod queraris. Credamus tantum, etsi capere non
valemus, quoniam qui universam creaturam et spiritualem
et corporalem fecit et condidit, omnia in
numero et pondere et mensura disponit <note>(Sap. XI,
21)</note>. Sed inscrutabilia sunt judicia ejus, et investigabiles
viae ejus <note>(Rom. XI, 33)</note>. Dicamus Alleluia, et
collaudemus canticum, et non dicamus, Quid hoc?
vel, quid hoc? Omnia enim in tempore suo creata
sunt <note>(Eccli. XXXIX, 19, 26)</note>.
</p>
          </div3>
        </div2>
      </div1>

<div1>
        <head> <hi>LIBER SECUNDUS.</hi> In caeteras quaestiones quinque vel sex a Simpliciano propositas ex libris Regum.</head>
<div2>
          <head>PRAEFATIO.</head>
<pb n="0127"/>
          <p>Satis jam de Apostolo me ad proposita respondisse
existimo: nunc ad ea quae de libris Regnorum
requisisti aliud volumen aggrediar; quae, sicut multa et
prope omnia veterum Librorum, figuratiora sunt, et
mysteriorum velaminibus involuta. Quamvis autem
ex eo quod transierimus ad Christum, auferatur velamen <note>(II Cor. III, 16)</note>:
tamen videmus nunc in aenigmate,
tunc autem facie ad faciem. Velamen quippe
omni modo intercludit aspectum; aenigma vero, tanquam
<pb n="0128"/>
per speculum, sicut idem apostolus ait, <hi>Videmus
nunc per speculum et in aenigmate <note>(I Cor. XIII, 12)</note>
            </hi>,
nec evidentissimam detegit speciem, nec prorsus obtegit
veritatem. Aggrediar ergo et ista, duce Domino,
tuis potius sublevatus orationibus, quam jussionibus
aggravatus. Praesertim quia ex epistola tua non hoc

<pb n="0129"/>
te intellexi quaerere, quid haec in prophetia significent:
in quo revera obtemperare mihi esset difficillimum;
quia et de tota eorumdem contextione librorum
ducenda esset intentio, et si esset promptior
intellectus, magnitudo tamen operis impediret;
quae si subeunda est, prolixius otium tempusque flagitat:
sed nunc ipsas rerum proprietates gestarum,
quae his verbis quorum a te facta commemoratio est,
significantur, quomodo intelligerem nosse dignatus es
et meis litteris aperiri.</p>
</div2>

<div2>
          <head>QUAESTIO PRIMA.-- <hi>Spiritu Dei diverso modo afficiuntur prophetae. Prophetia habitu perpetuo, et affectu transitorio. Spiritus Dei sine additamento intelligitur bonus. An eodem nomine intelligendus Spiritus sanctus Patri et Filio consubstantialis. Spiritus Dei in Sale bonus et malus quomodo. Sal persequens Davidem spiritu prophetico et bono correptus. Munera quaedam Spiritus sancti haberi sine charitate. Sine charitate munera alia Spiritus sancti nihil prosunt. An prophetia habeatur sine charitate. Haereticos et schismaticos habere alia dona Spiritus sancti praeter charitatem. Spiritus malus cur dictus spiritus Domini.</hi> </head>
<div3>
            <head>1.</head>
            <p>
 Et primum quidem quod de primo Regnorum libro
jussisti ut exponerem, quomodo dictum sit, <hi>Et insiluit
spiritus Domini in Sal</hi> cum alibi dicat, <hi>Et spiritus
Domini malus in Sal <note>(1 Reg. XVI, 14)</note>
            </hi>. Ita enim
scriptum est: <hi>Et factum est cum converteret humerum
suum, ut iret a Samuel, convertit Deus in Sal cor aliud,
et venerunt omnia signa illa die: et venit inde in collem,
et ecce chorus prophetarum in obviam illi, et insiluit
in illum spiritus Dei, et prophetavit in medio eorum <note>(Id. X, 9, 10)</note>
            </hi>.
Praedixerat enim haec illi Samuel, cum
eum jussus unxisset. Et hoc quidem non puto habere
aliquid quaestionis. Spiritus enim ubi vult spirat <note>(Joan.
III, 8)</note>: et spiritum prophetiae nullarum animarum
potest maculare contactus. Attingit enim ubique propter
suam munditiam <note>(Sap. VII, 24)</note>. Afficit autem non
omnes eodem modo, sed alios per informationem spiritus
eorumdem hominum, ubi rerum demonstrantur
imagines; alios per fructum mentis ad intelligentiam;
alios utraque inspiratione; alios etiam nescientes. Sed
per informationem spiritus duobus modis: aut per
somnium, sicut non solum plerique sancti, sed et
Pharao et Nabuchodonosor rex vidit quod nemo
eorum intelligere valebat, sed tamen videre uterque
potuerat <note>(Gen. XLI, et Dan. II-IV)</note>: aut per demonstrationem
in ecstasi, quod nonnulli Latini stuporem interpretantur;
mirum si proprie, sed vicine tamen,
cum sit mentis alienatio a sensibus corporis, ut spiritus
hominis divino spiritu assumptus capiendis atque intuendis
imaginibus vacet; sicut Danieli demonstratum
est quod non intelligebat, et Petro illud vas submissum
de coelo quatuor lineis <note>(Act. X, 11)</note>: nam et
ipse quid illa demonstratio figuraret postea cognovit.
Per fructum autem mentis ad intelligentiam uno modo,
cum haec ipsa quae demonstrantur imaginibus quid
significent et quo pertineant revelatur; quae certior
<pb n="0130"/>
prophetia est; nam magis ipsam vocat Apostolus prophetiam <note>(I Cor. XIII, 2)</note>:
sicut Joseph meruit intelligere,
quod Pharao non nisi videre; et Daniel exponit
regi, quod ille cernit et nescit. Cum vero ita mens afficitur,
ut non rerum imagines conjecturali examinatione
intelligat, sed res ipsas intueatur, sicut intelligitur
sapientia et justitia omnisque incommutabilis et
divina species, ad prophetiam de qua nunc agimus
non pertinet. Utroque autem munere prophetiae donantur
hi qui et rerum imagines in spiritu vident, et
quid valeant simul intelligunt, aut certe manifestis
locutionibus in ipsa demonstratione informantur, sicut
in Apocalypsi quaedam exponuntur. Nescientes
autem afficit prophetiae spiritus, sicut Caiphas cum
esset pontifex prophetavit de Domino quod expediret
unum mori pro tota gente <note>(Joan. XI, 49, 50)</note>, cum aliud
in verbis quae dicebat attenderet; quae non se a se ipso dicere
nesciebat. Abundant in sanctis Libris exempla; et
res prudentiae tuae notissimas loquor. Non enim ista dicis
ex me, sed in eis me percontando probas, et cognoscere
cupiens proficientem, et corrigere paratus errantem.
Hoc autem verbo, quod positum est, <hi>Et insiluit in eum
spiritus;</hi> tanquam ex abdito divinitatis secreto repentinus
significatur afflatus. Horum igitur modorum
quonam potius affectum esse intelligamus Sal, satis
apparet ex eo quod ibi scriptum est, <hi>Convertit Deus in
Sal cor aliud.</hi> Sic enim aliam cordis affectionem significat,
quam convertendo fecit Deus ut imaginum
significantium et praefigurantium capax fieret, ad propheticam
divinationem.</p>
          </div3>
<div3>
            <head>2.</head>
            <p>
 Tantum autem distat inter prophetiam prophetarum,
sicut Isaias, sicut Jeremias, et caeteri hujusmodi
fuerunt, atque istam transitoriam quae in Sal
apparuit, quantum distat inter loquelam humanam,
cum loquuntur homines, et cum eadem loquela propter
necessarium prodigiam asina locuta est, in qua
sedebat Balaam propheta <note>(Num. XXII, 28)</note>. Accepit
enim hoc ad tempus illud jumentum, ut Deus quod
statuerat demonstraret, non ut habitu perpetuo inter
homines bestia loqueretur. Aut si hoc exemplum majore
differentia remotum est; multo minus mirandum
est homini reprobo datam fuisse ad momentum temporis
affectu transitorio prophetiam, quando ille dederat,
qui et asinam cum voluit loqui fecit. Magis enim
distat pecus ab homine, quam homo reprobus ab
electis, sed tamen hominibus. Non enim si quisquam
dixerit aliquid quod ad sapientiam pertinet, continuo
sapiens existimandus est. Sic nec quisquam, si aliquando
prophetaverit, jam inter prophetas numerabitur:
cum et Dominus in Evangelio dicat quosdam
cum gaudio verbum excipere, et radicis altitudinem
non habere, sed esse temporales <note>(Matth. XIII, 20,
21)</note>. Ideoque sicut consequens indicat lectio, factum
est in parabolam, <hi>Si et Sal inter prophetas <note>(I Reg. X,
12)</note>
            </hi>? Hoc igitur mirari desinamus, cum in hominibus
apparet divinitus aliquid, quorum vel meritum
<pb n="0131"/>
vel habitum excedit, cum forte vult Deus cujusdam
significationis gratia tale aliquid demonstrari.</p>
          </div3>
<div3>
            <head>3.</head>
            <p>
 Si autem hoc movet, quod postea Sal malo
spiritu invadente praefocabatur, qui prius prophetiae
spiritum acceperat; neque hoc mirandum est. Illud
enim factum est ex dispensatione aliquid significandi,
hoc ex merito vindicandi. Nec movere nos debent
haec alternantia in animo humano, hoc est in creatura
mutabili; praesertim eo tempore quo caro corruptibilis
mortalisque portatur. An non videmus in
ipso Petro, quantum indicat Evangelium, exstitisse
tantam confessionem, ut audire meruerit, <hi>Beatus es
Simon Bar Jona, quia non revelavit tibi caro et sanguis,
sed Pater meus qui in coelis est:</hi> et paulo post
tam carnaliter eum de Domini passione sensisse, ut
statim audierit, <hi>Vade post me, Satana, scandalum
mihi es; non enim sapis quae Dei sunt, sed quae hominum <note>(Matth. XVI, 17, 23)</note>
            </hi>?
Et fortasse aliquanto interius
intelligentibus tantum valet ad visa illa mentis
haec differentia, qua Petrus primo intellexit Deo Patre
revelante, quod Filius Dei esset Christus, et postea ne
moreretur extimuit; quantum valet ad distinguenda visa,
quae in spiritu hominis alienata mente imaginarie
fiunt, revelatio prophetiae qua primo afflatus est Sal,
et commixtio spiritus mali quo postea premebatur.</p>
          </div3>
<div3>
            <head>4.</head>
            <p>
 Jamvero illud, quod etiam malus appellatus est
spiritus Domini, sic intelligitur, quomodo dictum est, <hi>Domini est terra 
 <note>(Psal. XXIII, 1)</note>
            </hi>: tanquam creatura
et in ejus posita potestate. Aut si propterea non congruit
hoc locutionis exemplum, quia terra non est
mala; omnis enim creatura Dei bona est <note>(I Tim, IV,
4)</note>: illud congruat, quod ipse Sal jam reprobus et
scelestus atque ingratus sancto David, persecutor
etiam ejus, cum saevissimae invidiae facibus agitaretur,
tamen adhuc Christus Domini dicebatur; sicut
eum appellavit ipse David, cum vindicavit exstinctum <note>(II Reg. I, 14, 15)</note>.
Sed magis arbitror malignum
spiritum a quo vexabatur Sal, ideo dictum
spiritum Domini, quod occulto Domini judicio Salem
vexabat. Utitur enim Deus ministris etiam spiritibus
malis ad vindictam malorum, vel ad bonorum
probationem; alio modo ad illam rem, alio ad
istam. Quamvis enim inde sit quisque malignus spiritus,
quia mala voluntate nocere appetit; tamen
nocendi potestatem non accipit, nisi ab illo sub quo
sunt omnia certis et justis meritorum gradibus ordinata.
Quia sicut non est mala voluntas a Deo, sic
non est potestas nisi a Deo <note>(Rom. XIII, 1)</note>. Quamvis
enim sit in cujusque potestate quid velit, non est
tamen in cujusque potestate quid possit vel facere
cuiquam vel a quoquam pati. Nam et ipse Filius unicus
Dei passurus ad tempus humiliter homini superbe
loquenti et dicenti quod potestatem haberet occidendi
eum vel dimittendi: <hi>Non haberes,</hi> inquit, <hi>in
me potestatem, nisi data tibi esset desuper <note>(Joan. XIX,
11)</note>
            </hi>. Diabolus etiam volens nocere justo viro Job, nocendi
<pb n="0132"/>
quidem voluntas diabolo erat, sed tamen a
Domino Deo potestatem petebat, dicens, <hi>Mitte manum
tuam, et tange carnem ejus <note>(Job II, 5)</note>
            </hi>: quamvis
hoc esset, si permitteretur, ipse facturus. Ipsam
enim permissionem petebat hoc modo, et manum
Domini appellabat permissam a Domino manum
suam, id est, ipsam potestatem quam volebat accipere.
Cui congruit illud in Evangelio, quod Dominus
discipulis ait, <hi>Hac nocte postulavit satanas vexare vos
sicut triticum <note>(Luc. XXII, 31)</note>
            </hi>. Dictus est ergo spiritus
Dei malus, hoc est minister Dei ad faciendum in
Sal quod eum pati judex omnipotentissimus judicabat.
Quoniam spiritus ille voluntate qua malus
erat, non erat Dei: creatura vero qua conditus erat,
et potestate quam non sua, sed Domini omnium
aequitate acceperat, Dei erat. Verba etiam ipsa Scripturarum
ita se habent: <hi>Et perrexit,</hi> inquit, <hi>Samuel,
et abiit in Ramatha; et spiritus Domini recessit a Sal,
et comprehendit eum spiritus malignus a Domino</hi>, <hi>et
suffocabat eum. Et dixerunt pueri Sal ad eum: Ecce
Spiritus Domini malignus suffocat te <note>(I Reg. XVI, 13-15)</note>
            </hi>.
Hoc igitur a pueris ejus quomodo sit dictum, <hi>spiritus Domini malignus,</hi> 
 superiora verba indicant
narrantis Scripturae et dicentis, <hi>Spiritus malignus a Domino.</hi> 
Secundum enim hoc <hi>Domini</hi>, quod <hi>a Domino.</hi> 
Quia per se ipsum velle nocere habebat, id est, comprehendere
Sal; posse autem non habebat, nisi
summa justitia sineretur. Si enim juste vindicat Deus,
quemadmodum ipse dicit Apostolus, cum tradit homines
in concupiscentias cordis eorum <note>(Rom. I, 24)</note>;
non mirum si nihilominus juste vindicans tradit eos
etiam in concupiscentias aliorum nocere volentium,
sua semper incommutabili aequitate servata.</p>
          </div3>
<div3>
            <head>5.</head>
            <p>
 Animadvertendum sane est, cum additamento
dici, <hi>spiritus Dei malus.</hi> Cum autem tantummodo
dicitur, <hi>spiritus Dei,</hi> etiamsi non addatur bonus,
ex hoc intelligitur bonus. Unde apparet bonum spiritum
secundum substantiam, malum autem secundum
ministerium dici spiritum Dei. Quanquam quaeri
adhuc possit utrum cum spiritus Dei dicitur, et ex hoc
ipso jam, etsi nihil addatur, intelligitur bonus, ille
intelligatur qui est in Trinitate consubstantialis Patri
et Filio Spiritus sanctus, de quo dicitur, <hi>Ubi autem
Spiritus Domini, ibi libertas <note>(II Cor. III, 17)</note>
            </hi>; et iterum, <hi>Nobis autem revelavit Deus per Spiritum suum;</hi> 
et illud, <hi>Sic et quae Dei sunt, nemo scit nisi Spiritus
Dei <note>(I Cor. II, 10, 11)</note>
            </hi>. Et multis locis hoc modo dicitur
Spiritus Dei, et intelligitur Spiritus sanctus,
etiamsi non addatur: quoniam ea quae circumstant,
satis indicant de quo dicatur; ita ut aliquando nec
Dei addatur, et intelligatur tamen ille Spiritus Dei
principaliter sanctus. Nam quem alium commemorat,
ubi dicit, <hi>Ipse Spiritus testimonium dat spiritui
nostro, quia sumus filii Dei;</hi> et, <hi>Ipse Spiritus adjuvat
<pb n="0133"/>
infirmitatem nostram <note>(Rom. VIII, 16, 26)</note>
            </hi>; et, <hi>Haec
omnia operatur unus atque idem Spiritus, dividens
singula unicuique prout vult;</hi> et, <hi>Divisiones donationum
sunt, idem autem Spiritus <note>(I Cor. XII, 11, 4)</note>
            </hi>? In
his enim omnibus sententiis, nec Dei, nec sanctus est
additum, et tamen ipse intelligitur. Sed nescio utrum
manifesto aliquo exemplo probari possit, alicubi spiritum
Dei dictum sine additamento, ubi Spiritus ille
sanctus non significetur, sed aliquis quamvis bonus,
creatus tamen et conditus. Quae proferuntur enim
dubia sunt, et indigent clariore documento; sicut illud
quod scriptum est, <hi>Spiritus Dei superferebatur super
aquam <note>(Gen. I, 2)</note>
            </hi>. Nam et ibi Spiritum sanctum accipere
quid impediat, non invenio. Cum enim aquarum
nomine illa materies insinuetur informis, quae de
nihilo facta est, unde omnia fierent; quid prohibet
intelligere Spiritum sanctum Conditoris, quod superferebatur
huic materiae, non locorum gradibus intervallisque
spatiorum, quod nequaquam de ulla re incorporea
recte dicitur, sed excellentia et eminentia
dominantis super omnia voluntatis, ut omnia conderentur?
Praesertim cum ea locutio, sicut illarum Scripturarum
mos est, etiam propheticum quiddam sonet,
mysteriumque futuri Baptismatis ex aqua et Spiritu
sancto nascituri populi praefiguret. Non ergo cogit
quod dictum est, <hi>Et Spiritus Dei superferebatur
super aquam,</hi> illum intelligere spiritum, sicut nonnulli
volunt, quo mundi moles universa ista corporea
velut animatur, ad ministerium quorumque gignentium,
et in sua specie continendarum corporalium
creaturarum. Creatura est enim quidquid est tale.
Illud etiam quod scriptum est, <hi>Quoniam Spiritus Domini
replevit orbem terrarum <note>(Sap. I, 7)</note>
            </hi>, non desunt
qui eumdem spiritum velint accipi, invisibilem scilicet
creaturam cuncta visibilia universali quadam
conspiratione vegetantem atque continentem. Sed
neque hic video quid impediat intelligere Spiritum
sanctum, cum ipse Deus dicat apud prophetam, <hi>Coelum
et terram ego impleo <note>(Jerem. XXIII, 24)</note>
            </hi>. Non
enim sine suo Spiritu sancto implet Deus coelum et
terram. Quid ergo mirum si de Spiritu sancto ejus
dictum est, <hi>Replevit orbem terrarum?</hi> Aliter enim
replet sanctificando, sicut de Stephano dicitur, <hi>Repletus
est Spiritu sancto <note>(Act. VI, 5, et VII, 55)</note>
            </hi>; et
de caeteris talibus: aliter ergo replet sanctificante
gratia, sicut quosdam sanctos; aliter attestante
atque ordinante praesentia, sicut omnia. Quamobrem
nescio utrum certo aliquo documento Scripturarum
possit ostendi, cum sine ullo additamento dicitur
<pb n="0134"/>
spiritus Dei vel spiritus Domini, aliquid aliud significari
quam Spiritum sanctum. Sed etsi est forte quod
in praesentia non occurrat, illud certe arbitror non
temere dici, quoties in sanctis eloquiis commemoratur
spiritus Dei, neque additur aliquid, sive ille Patri
et Filio consubstantialis Spiritus sanctus, sive aliqua
creatura invisibilis intelligatur, malum tamen non
posse intelligi, nisi addatur etiam malus. Malo enim
quia bene utitur Deus ad ministerium judicii sui, appellatur
etiam ipse spiritus Dei, ad vindictam malorum
et disciplinam vel probationem bonorum.</p>
          </div3>
<div3>
            <head>6.</head>
            <p>
 Nec illud movere jam nos debet, quod postea
scriptum est, eumdem Salem spiritu Dei super se
facto prophetasse, quomodo post bonum spiritum spiritus
malus, et rursum post malum bonus. Hoc enim
fit, non mutabilitate Spiritus sancti, qui est incommutabilis
cum Patre et Filio, sed mutabilitate animi humani,
Deo cuncta distribuente, sive malis pro merito
damnationis vel emendationis, sive bonis pro largitate
gratiae suae. Quanquam videri possit etiam idem fuisse
Dei spiritus semper in Sal; malus autem illi, quod
ejus sanctitatis capax non esset. Sed non recte hoc
videtur. Tutior est enim ille sensus et verior, ut pro mutabilitate
affectionis humanae Spiritus Dei bonus bene
afficiat, vel ad prophetiam, vel ad opus quodlibet aliud
in munere divino; afficiat autem malus male, qui propter
ministerium divinae aequitatis omnia distribuentis
et omnibus recte utentis dicitur et ipse spiritus Dei:
praesertim quia dictum est, <hi>Recessit ab eo Spiritus Dei,
et comprehendit eum spiritus malignus a Domino.</hi> Nullo
enim pacto potest idem videri recessisse et apprehendisse.
Porro autem in nonnullis exemplaribus, et eis
maxime quae de lingua hebraea ad verbum videntur
expressa, invenitur Spiritus Dei sine additamento positus;
et intelligitur malus ex eo quod arripiebat Sal,
et reficiebat eum David tangendo citharam. Manifestum
est tamen, ideo non additum malus, quia paulo
superius jam dictum erat, et de vicinitate Scripturae
subaudiri et intelligi poterat. Ita enim in hujusmodi
exemplaribus legitur: <hi>Igitur quandocumque spiritus
Domini arripiebat Sal, tollebat David citharam et
percutiebat manu sua, et refocillabatur Sal, et
levius habebat: recedebat enim ab eo spiritus malus.</hi> 
Sive ergo quod hic non est dictum, spiritus Dei;
sed tantummodo, spiritus malus: quod ibi minus
dictum erat, tanquam redditum apparet, sive quia
superius ita positum erat, <hi>Et dixerunt servi Sal
ad eum: Ecce spiritus Dei malus exagitat te; jubeat
dominus noster, et servi tui qui coram te sunt quaerent
hominem scientem psallere cithara, ut quando arripuerit
te spiritus Dei malus, psallat manu sua, et levius
feras <note>(I Reg. XVI, 23, 15, 16)</note>
            </hi>; non opus erat, cum
rursum diceretur, <hi>quandocumque spiritus Dei arripiebat
Sal,</hi> addere malum, quia notum erat de quo tunc
diceretur.</p>
          </div3>
<div3>
            <head>7.</head>
            <p>
 Verumtamen illa quaestio major est, et non
transitoria animi intentione rimanda, quod cum Sal
persequeretur David innocentem, plenus invidia et
<pb n="0135"/>
livore vesanus, <hi>factus est super eum Spiritus Dei, et
ambulabat ingrediens, et prophetabat.</hi> Non enim potest
hic nisi spiritus bonus intelligi, per quem sancti Prophetae
futurarum rerum imagines et visa cernebant;
non ex eo tantum quia dictum est, <hi>Et prophetabat:</hi> 
nam in exemplaribus quae sunt ex hebraeo, hoc quoque
invenitur de spiritu malo dictum ita, <hi>Post diem
autem alterum invasit spiritus Dei malus Sal, et prophetabat
in medio domus suae <note>(I Reg. XVIII, 10)</note>
            </hi>. Et in aliis
divinarum Scripturarum locis saepe invenitur quod
prophetia non tantum bona, sed et mala dicatur; et
prophetae dicti sunt Baalim <note>(III Reg. XVIII, 19, 22, 25,
40)</note>; et exprobratum est quibusdam quia prophetabant
in Baal <note>(Jerem. II, 8)</note>. Non ergo necesse est intelligi
propterea bonum spiritum, qui factus est super
Sal postea, quia dictum est, <hi>et ambulabat ingrediens,
et prophetabat:</hi> sed quia sine additamento positum est, <hi>Et factus etiam est super eum Spiritus Dei.</hi> 
 Non enim
sicut in illo loco dictum erat supra, <hi>Spiritus Dei malus;</hi> 
ut ex hoc posset etiam in consequentibus subaudiri:
quin imo superiora magis magisque attestantur
illum spiritum Dei bonum fuisse et vere propheticum.
David enim erat cum Samuele, et misit Sal nuntios
qui apprehenderent David. Quando autem Samuel
erat inter prophetas et coetum prophetarum, qui illo
tempore prophetabant, nuntii qui missi sunt, accepto
eodem spiritu prophetaverunt, missisque aliis hoc
contigit, et tertiis nihilominus: postea cum et ipse
Sal venisset, <hi>factus est etiam super eum Spiritus Dei,
et ambulabat ingrediens, et prophetabat.</hi> Cum enim dicitur, <hi>Factus est etiam super ipsos Spiritus Dei, et prophetabant
et ipsi;</hi> 
 idem utique erat spiritus, qui erat
in prophetis, inter quos et Samuel inventus est <note>(I Reg.
XIX, 20-23)</note>: ex hoc itaque necesse est intelligi illum
spiritum bonum. Atque ideo quaestio diligenter discutienda
est, quomodo et illi cum missi essent ad tenendum
hominem et ad necem adducendum, tali
spiritu affici meruerunt, et Sal ipse qui miserat,
veniens et ipse, et sanguinem innocentem quaerens
effundere, accipere meruit illum spiritum, et prophetare.</p>
          </div3>
<div3>
            <head>8.</head>
            <p>
 Hic nimirum occurrit illud, quod apostolus Paulus
apertissime exponit, supereminentem viam demonstrans: <hi>Si linguis hominum loquar,</hi> 
 inquit, <hi>et Angelorum,
charitatem autem non habeam, factus sum velut
aeramentum sonans, aut cymbalum tinniens. Et si habuero
prophetiam</hi>, <hi>et sciero omnia sacramenta et omnem
scientiam, et si habuero omnem fidem, ita ut montes
transferam, charitatem autem non habeam, nihil sum.
Et si distribuero omnem substantiam meam, et si tradidero
corpus meum ut ardeam, charitatem autem non
habeam, nihil mihi prodest.</hi> Quo in loco manifestum
est eum munera illa commemorasse, quae Spiritus
sancti divisionibus dantur, sicut superius dicit: <hi>Unicuique
autem datur manifestatio Spiritus ad utilitatem;
alii quidem per Spiritum datur sermo sapientiae; alii
sermo scientiae secundum eumdem Spiritum; alteri autem
<pb n="0136"/>
fides in eodem Spiritu; alii donatio curationum in
uno Spiritu; alii operationes virtutum, alii prophetia,
alii dijudicatio spirituum, alteri genera linguarum.
Omnia autem haec operatur unus atque idem Spiritus,
dividens propria unicuique prout vult.</hi> Satis ergo apparet
inter dona Spiritus sancti esse prophetiam, quam
tamen si quis habeat, et charitatem non habeat, nihil
est. Ex quo intelligitur fieri posse ut quidam etiam
indigni vita aeterna regnoque coelorum, aspergantur
tamen quibusdam Spiritus sancti muneribus non habentes
charitatem, sine qua illa munera non nihil
sunt, sed nihil eis prosunt. Prophetia quippe sine charitate,
sicut jam demonstratum est, non perducit ad
regnum Dei: charitas vero sine prophetia utique perducit.
Cum enim loquens de membris Christi ait, <hi>Numquid omnes apostoli? numquid omnes prophetae?</hi> 
indubitanter ostendit etiam eum qui prophetiam non
habet, posse in membris Christi numerari: ubi quem
locum haberet, si charitatem, sine qua homo nihil
est, non haberet? Nullo autem modo ita diceret,
quando de membris agebat quibus Christi corpus impletur,
Numquid omnes habent charitatem? quemadmodum
dixit, <hi>Numquid omnes apostoli? numquid omnes
prophetae? numquid omnes virtutes? numquid omnes
dona habent curationum <note>(I Cor. XII, 7-11, 29, XIII, 3)</note>
            </hi>?
et caetera hujusmodi.</p>
          </div3>
<div3>
            <head>9.</head>
            <p>
 Sed dicit aliquis posse quidem fieri ut prophetiam
quisque non habeat, et tamen habeat charitatem,
atque ideo Christi membris annumeratus inhaereat:
sed fieri non posse ut prophetiam habeat, et non
habeat charitatem; nihil enim est homo habens prophetiam
sine charitate. Ita fortasse, quemadmodum
possumus dicere, nihil esse hominem habentem animam
sine mente: non quia potest inveniri homo qui
mentem non habeat habens animam; sed quia nihil
esset, si inveniri posset. Sic etiam dici potest, Si corpus
figuram habeat, colorem non habeat, videri non
potest: non quia est corpus cui desit color; sed quia
si esset, cerni non posset. Ita fortasse dictum est quod
si quis habeat prophetiam, et charitatem non habeat,
nihil est: non quia potest in quoquam esse prophetia
sine charitate; sed quia si esset, prodesse non posset.
Opus est igitur ad solvendam istam quaestionem,
ut ostendamus aliquem reprobum hoc donum habuisse
prophetiae: quod si neminem inveniremus, hoc iste
ipse Sal satis ostenderet. Sed tamen ille etiam Balaam
reprobus apparet; non enim eum tacet Scriptura
divino judicio esse damnatum: et tamen prophetiam
habebat; et quia charitas ei deerat, inerat
voluntas maledicendi populo Israel, quam hostis pretio
comparaverat, qui eum ad maledicendum mercede
conduxerat; dono tamen illo prophetandi, quo asper
gebatur, benedicebat invitus <note>(Num. XXII-XXIV)</note>. Nec
verba illa parum attestantur huic sententiae, quae in
Evangelio scripta sunt, multos dicturos in illa die, <hi>Domine,
Domine, in nomine tuo manducavimus et bibimus</hi>, <hi>et in nomine tuo prophetavimus, et in nomine tue virtutes
<pb n="0137"/>
multas fecimus:</hi> 
 quibus tamen dicturus est, <hi>Non
novi vos; recedite a me, operarii iniquitatis <note>(Matth. VII,
22, 23)</note>
            </hi>. Non enim eos mentientes putamus ista dicturos
in illo judicio, ubi nullus erit fallendi locus, aut
ullam vocem talium legimus, dicentium, Dileximus
te. Poterunt ergo dicere, <hi>In nomine tuo prophetavimus,</hi> 
cum sint improbi et reprobi: non autem poterunt
dicere, Dilectionem quam mandasti, tenuimus.
Nam si dicent, non eis respondebitur, <hi>Non novi vos.
In hoc</hi> enim <hi>cognoscetur,</hi> inquit, <hi>quia discipuli mei
estis, si vos invicem diligatis <note>(Joan. XIII, 35)</note>
            </hi>.</p>
          </div3>
<div3>
            <head>10.</head>
            <p>
 Exemplum itaque hujus Sal resistit superbis
nonnullis haereticis, qui aliquid boni de muneribus
sancti Spiritus negant posse dari eis qui ad sortem
sanctorum non pertinent: cum eis dicimus habere
illos posse sacramentum Baptismi, quod cum ad Ecclesiam
catholicam veniunt, non est in eis ullo modo
violandum, aut quasi non habeant tradendum; sed
tamen eos non ideo saluti debere confidere, quia non
improbamus quod illos accepisse concedimus; sed
oportere cognoscere unitatis societatem vinculo charitatis
ineundam, sine qua omnino quidquid habere
potuerint, quamvis per se sanctum ac venerandum,
ipsi tamen nihil sunt, tanto indigniores effecti vitae
aeternae praemio, quanto illis donis non bene usi sunt,
quae in hac vita, quae transitoria est acceperunt.
Non autem bene utitur, nisi charitas; et charitas
omnia tolerat <note>(I Cor. XIII, 7)</note>, atque ideo non scindit
unitatem, cujus ipsa est fortissimum vinculum. Non
enim et servus ille non accepit talentum, aut aliquid
aliud intelligitur talentum quam munus aliquod utique
divinum: sed, <hi>Qui habet, dabitur ei; qui autem
non habet, et quod habet auferetur ab eo <note>(Matth. XXV,
29)</note>
            </hi>. Quod non habet auferri non potest; sed aliud
non habet, ut merito auferatur quod habet: non habet
charitatem utendi, ut auferatur quidquid aliud
habet, quod sine charitate non prodest.</p>
          </div3>
<div3>
            <head>11.</head>
            <p>
 Non igitur mirum est, regem Sal et eo tempore
quo primum unctus est, accepisse spiritum prophetandi,
et postea cum esset propter inobedientiam
reprobatus, recedente ab eo spiritu Domini arreptum
esse maligno spiritu a Domino: qui etiam
spiritus Domini appellatus est propter ministerium;
quia omnibus etiam spiritibus malis bene utitur Dominus,
vel ad damnationem quorumdam, vel ad
emendationem, vel ad probationem: et quamvis non
sit malignitas a Domino, non est tamen potestas nisi
a Deo <note>(Rom. XIII, 1)</note>. Dictusque est etiam sopor Domini,
qui occupaverat milites ejusdem Sal, cum David
hastam et scyphum abstulisset a capite dormientis <note>(I Reg. XXVI, 12)</note>:
non quia tunc sopor in Domino
erat, ut ipse dormiret; sed quia ille sopor, qui tunc
homines apprehenderat, nutu Dei erat infusus, ne
David servi ejus in eo loco praesentia sentiretur.
<pb n="0138"/>
Neque illud mirum est, rursum eumdem Sal accepisse
spiritum prophetiae, cum persequeretur justum,
et eum comprehensurus et necaturus venisset in locum
ubi erat congregatio prophetarum. Sic enim satis
demonstratum est neminem de tali munere jam
securum esse debere, tanquam sit acceptissimus Deo,
si non habeat charitatem: quandoquidem illud donum
et Sali dari potuit, propter arcanum quidem alicujus
sacramenti; sed tamen dari potuit reprobato, et
invido, et ingrato, et reddenti mala pro bonis, et ne
post ipsam quidem acceptionem spiritus correcto in
melius atque mutato.
</p>
          </div3>
        </div2>

<div2>
          <head>QUAEST. II.-- <hi>De Deo nihil dignum dicitur. Praescientia an proprie sit in Deo. Scientia quid, et quomodo in Deo. Ira, misericordia, et zelus Dei quo sensu dicitur. Rebus divinis vocabula humana tribuuntur, sed ibi remotis imperfectionibus intelligenda. Sapientia et scientia unde differunt. Poenitere quomodo convenit Deo. Poenitentia et zelus cur minus videantur Deo congruere quam praescientia, ira et similia.</hi> </head>
<div3>
            <head>1.</head>
            <p>
 Age, jam videamus quomodo dictum sit, <hi>Poenitet
me quod constituerim regem Sal <note>(I Reg. XV, 11)</note>
            </hi>. Quaeris
enim, non utique in talium verborum intellectu
rudis, sed rudimenta explorans mea paterno studio
et benigna cura, quomodo poeniteat aliquid Deum,
in quo sit omnis praescientia. Ego vero, cum hoc de
Deo dicitur, indignum aliquid dici arbitrarer, si aliquid
dignum inveniretur quod de illo diceretur. Cum
vero verba omnia, quibus humana colloquia conseruntur,
illius sempiterna virtus et divinitas mirabiliter
atque incunctanter excedat, quidquid de illo humaniter
dicitur, quod etiam hominibus apsernabile videatur,
ipsa humana admonetur infirmitas, etiam illa
quae congruenter in Scripturis sanctis de Deo dicta
existimat, humanae capacitati aptiora esse quam divinae
sublimitati; ac per hoc etiam ipsa transcendenda
esse sereniore intellectu, sicut ista qualicumque
transcensa sunt.</p>
          </div3>
<div3>
            <head>2.</head>
            <p>
 Quis est enim hominum, cui non occurrat
in Deo cuncta praesciente, poenitentiam esse non posse?
Et certe tamen haec duo verba sunt, poenitentia et
praescientia, quorum quia unum congruere credimus
Deo, id est praescientiam, negamus in eo esse poenitentiam.
Cum vero alius liquidiore consideratione ista
pertractans, quaesierit quemadmodum vel ipsa praescientia
Deo congruat, et invenerit hujus etiam verbi
notionem illius ineffabili divinitate longe lateque superari;
non miratur utrumque de illo propter homines
dici potuisse, de quo utrumque propter ipsum
incongrue diceretur. Quid est enim praescientia, nisi
scientia futurorum? Quid autem futurum est Deo,
qui omnia supergreditur tempora? Si enim scientia
Dei res ipsas habet, non sunt ei futurae, sed praesentes;
<pb n="0139"/>
ac per hoc non jam praescientia, sed tantum
scientia dici potest. Si autem sicut in ordine temporalium
creaturarum, ita et apud eum nondum sunt quae
futura sunt, sed ea praevenit sciendo; bis ergo ea
sentit, uno quidem modo secundum futurorum praescientiam,
altero vero secundum praesentium scientiam.
Aliquid ergo temporaliter accedit scientiae
Dei; quod absurdissimum atque falsissimum est.
Nec enim potest quae ventura praenoscit nosse cum
venerint; nisi bis innotescant, et praenoscendo antequam
sint, et cognoscendo cum jam sunt. Ita fit ut
(quod longe a veritate seclusum est) temporaliter
aliquid accedat scientiae Dei, cum temporalia quae
praesciuntur etiam praesentia sentiuntur, quae non
sentiebantur antequam fierent, sed tantummodo praesciebantur.
Si vero etiam cum venerint, quae praesciebantur
esse ventura, nihil novi accedet scientiae
Dei, sed manebit illa praescientia sicut erat etiam
priusquam venirent quae praesciebantur; quomodo
jam praescientia dicetur, quando non est rerum futurarum?
Jam enim praesentia sunt quae futura cernebat,
et paulo post erunt praeterita. Praeteritarum
autem rerum, sicut praesentium, nullo modo potest
dici praescientia. Reditur ergo ad id, ut fiat rebus jam
praesentibus scientia, quae eisdem rebus futuris erat
praescientia: et cum ea quae praescientia erat prius,
postea scientia fiat in Deo, admittit mutabilitatem et
temporalis est; cum sit Deus, qui vere summeque est,
nec ulla ex parte mutabilis, nec ullo motu novitio
temporalis. Placet ergo ut non dicamus praescientiam
Dei, sed tantummodo scientiam: quaeramus et hoc
quomodo. Non enim scientiam solemus dicere in nobis,
nisi cum sensa et intellecta memoria retinemus;
cum meminimus aliquid sensisse nos vel intellexisse,
ut id cum volumus recolamus. Quod si ita in Deo est,
ut possit proprie dici, Intelligit et intellexit, sentit
et sensit; admittit tempus, et subrepit nihilominus
illa mutabilitas, quae longe a Dei substantia removenda
est. Et tamen et scit Deus, et praescit Deus
ineffabili modo: sic eum et poenitet ineffabili modo.
Cum enim scientia Dei longe distet ab humana scientia,
ita ut irridenda sit comparatio, utraque tamen
scientia vocatur: et haec quidem humana talis est,
ut dicat de illa Apostolus etiam, <hi>Scientia destruetur <note>(I Cor. XIII, 8)</note>
            </hi>;
quod nullo modo recte de scientia Dei
dici potest. Sic et ira hominis turbida est et non sine
cruciatu animi: ira vero Dei, de qua dicitur in Evangelio, <hi>Sed ira Dei manet super eum 
 <note>(Joan. III, 36)</note>
            </hi>; et Apostolus, <hi>Revelatur enim ira Dei de coelo super omnem impietatem <note>(Rom. I, 18)</note>
            </hi>;
illo in tranquillitate jugiter
manente, in creatura subdita exercet admirabili aequitate
vindictam. Misericordia quoque hominis habet
nonnullam cordis miseriam, unde etiam in latina lingua
nomen accepit: nam inde est etiam, quod non
solum gaudere cum gaudentibus, sed etiam flere cum
flentibus hortatur Apostolus <note>(Id. XII, 15)</note>. Quis autem
<pb n="0140"/>
sano capite dixerit, ulla miseria tangi Deum? quem
tamen ubique Scriptura misericordem esse testatur.
Ita zelum humanum non sine peste livoris intelligimus:
zelantem vero Deum non ita, sed eodem verbo,
non eodem modo.</p>
          </div3>
<div3>
            <head>3.</head>
            <p>
 Longum est percurrere caetera, et sunt innumerabilia
quibus ostenditur multa divina iisdem nominibus
appellari quibus humana, cum incomparabili diversitate
sejuncta sint: nec tamen frustra eadem sunt
rebus utrisque indita vocabula, nisi quia haec cognita
quae in quotidiana consuetudine versantur, et experimentis
usitatioribus innotescunt, nonnullam ad intelligenda
illa sublimia praebent viam. Cum enim
dempsero de humana scientia mutabilitatem, et transitus
quosdam a cogitatione in cogitationem, cum recolimus,
ut cernamus animo quod in contuitu ejus
paulo ante non erat, atque ita de parte in partem
crebris recordationibus transilimus; unde etiam ex
parte dicit esse Apostolus nostram scientiam <note>(I Cor.
XIII, 9)</note>: cum ergo haec cuncta detraxero, et reliquero
solam vivacitatem certae atque inconcussae
veritatis una atque aeterna contemplatione cuncta
lustrantis; imo non reliquero, non enim habet
hoc humana scientia, sed pro viribus cogitavero;
insinuatur mihi utcumque scientia Dei:
quod tamen nomen, ex eo quod sciendo aliquid
non latet hominem, potuit esse rei utrique commune.
Quanquam et in ipsis hominibus solet discerni a
sapientia scientia, ut etiam Apostolus dicit, <hi>Alii quidem
per Spiritum datur sermo sapientiae, alii sermo
scientiae secundum eumdem Spiritum <note>(Id. XII, 8)</note>
            </hi>:
in Deo autem nimirum non sunt haec duo, sed unum.
Et in hominibus quidem haec ita discerni probabiliter
solent, ut sapientia pertineat ad intellectum aeternorum,
scientia vero ad ea quae sensibus corporis experimur.
Sed licet alius aliam differentiam proferat,
nisi tamen diversa essent, non sic ab Apostolo distinguerentur.
Quod sane si ita est, ut nomen scientiae
rebus quas per sensus corporis experimur, deputatum
sit; nulla est omnino scientia Dei. Non enim
Deus per se ipsum ex corpore et anima constat, sicut
homo. Sed melius dicitur aliam esse scientiam
Dei, et non ejusdem generis, cujus ista est quae hominum
dicitur: sicut etiam idipsum quod Deus dicitur,
longe aliud est, quam quemadmodum dictum
est quia <hi>stetit in synagoga deorum <note>(Psal. LXXXI, 1)</note>
            </hi>.
Tamen ad non latere quoquo modo pertinet communicatio
ipsa vocabuli. Sic etiam de ira hominis detraho
turbulentum motum, ut remaneat vindictae vigor;
atque ita utcumque assurgo in notitiam illius
quae appellatur ira Dei. Item de misericordia si auferas
compassionem, cum eo quem miseraris, participatae
miseriae, ut remaneat tranquilla bonitas subveniendi
et a miseria liberandi, insinuatur divinae
misericordiae qualiscumque cognitio. Zelum quoque
Dei non repudiemus et aspernemur, cum scriptum
<pb n="0141"/>
invenimus: sed auferamus de humano zelo pallidam
tabem doloris, et morbidam perturbationem
animi; remaneatque illud solum judicium, quo corruptio
castitatis impunita esse non sinitur, et assurgimus
ut incipiamus aliquo modo capere zelum
Dei.</p>
          </div3>
<div3>
            <head>4.</head>
            <p>
 Quapropter cum legimus etiam Deum dicentem, <hi>Poenitet me;</hi> 
 consideremus quod esse soleat in hominibus
opus poenitendi. Procul dubio reperitur voluntas
mutandi: sed in homine cum dolore animi est;
reprehendit enim in se quod temere fecerat. Auferamus
ergo ista, quae de humana infirmitate atque ignorantia
veniunt, et remaneat solum velle ut non ita sit
aliquid, quemadmodum erat: sic potest aliquantum
intimari menti nostrae, qua regula intelligatur quod
poenitet Deum. Cum enim poenitere dicitur, vult non
esse aliquid, sicut fecerat ut esset: sed tamen et cum
ita esset, ita esse debebat; et cum ita esse jam non
sinitur, jam non debet ita esse, perpetuo quodam et
tranquillo aequitatis judicio, quo Deus cuncta mutabilia
incommutabili voluntate disponit.</p>
          </div3>
<div3>
            <head>5.</head>
            <p>
 Sed quoniam praescientiam et scientiam cum
laude solemus in hominibus appellare, iramque
ipsam solet humanum genus in magnis potestatibus
timere potius quam reprehendere, congruenter putamus
talia dici de Deo. Qui autem zelat, et quem aliquid
poenitet, quoniam vel culpari solet, vel in se
culpam corrigere, atque ideo cum reprehensione
ista de hominibus dici; propterea movet, cum legimus
esse aliquid in Deo ejusmodi. Sed illa Scriptura
omnibus consulens, propterea magis et ista ponit, ne
illa quae placent sic intelligantur in Deo, quomodo
consueverunt in hominibus intelligi. Per haec enim
quae displicent, cum ea non audemus sic intelligere in
Deo, ut inveniuntur in homine, discimus etiam illa
sic quaerere, quae apta esse atque convenientia putabamus.
Nam si propterea non est illud de Deo dicendum,
quia in homine displicet; non dicamus incommutabilem
Deum, quia de hominibus cum reprehensione
dictum est, <hi>Non enim est illis commutatio <note>(Psal. LIV, 20)</note>
            </hi>.
Item sunt quaedam quae in homine
laudabilia sunt, in Deo autem esse non possunt:
sicut pudor, quod aetatum viridiorum magnum est
ornamentum: sicut timor Dei, non enim tantum in
veteribus Libris laudatur, sed Apostolus etiam dicit, <hi>Perficientes sanctificationem in timore Dei 
 <note>(II Cor. VII,
1)</note>
            </hi>; qui utique in Deo nullus est. Sicut ergo quaedam
laudabilia hominum non recte dicuntur in Deo; sic
quaedam culpabilia hominum recte intelliguntur in
Deo: non ita ut in hominibus, sed vocabulis tantummodo
communibus, longe alia ratione et modo. Nam
paulo post idem Samuel, cui dixerat Dominus, <hi>Poenitet
me quod constituerim regem Sal,</hi> ipsi Sali ait de
Deo, <hi>Quoniam non est sicut homo, ut poeniteat eum <note>(I Reg. XV, 29)</note>
            </hi>:
ubi videlicet satis ostendit etiam
<pb n="0142"/>
cum Deus dicit, <hi>Poenitet me;</hi> non humano more accipiendum
esse, sicut jam quantum valuimus disputavimus.
</p>
          </div3>
        </div2>

<div2>
          <head>QUAEST. III.-- <hi>Samuel per pythonissam evocari quomodo potuerit. Samuelis forte phantasma fuit, non spiritus. Daemones quomodo norint futura.</hi> </head>
<div3>
            <head>1.</head>
            <p>
 Item quaeris utrum spiritus immundus qui erat
in pythonissa, potuerit agere ut Samuel a Sale videretur
et loqueretur cum eo <note>(I Reg. XXVIII, 7-19)</note>. Sed
multo majoris miraculi est quod ipse satanas princeps
omnium immundorum spirituum potuit loqui cum
Deo, et petere tentandum Job justissimum virum <note>(Job. I, 11)</note>:
qui etiam tentandos Apostolos petiit <note>(Luc. XXII, 31)</note>.
Aut si hoc non ideo habet difficilem
quaestionem, quia per quam voluerit creaturam, cui
voluerit creaturae, ubique praesens veritas loquitur,
nec propterea magni meriti est cui loquitur Deus:
interest enim quid loquatur; quia et imperator multis
innocentibus non loquitur, quibus providentissime
consulit ad salutem; et cum multis nocentibus loquitur,
quos jubet interfici: si ergo hinc propterea nulla
quaestio est; nulla sit quaestio quomodo etiam immundus
spiritus cum anima sancti viri loqui potuerit.
Omnibus enim sanctis Deus creator et sanctificator
longe utique major est. Quod si hoc movet, quod licuerit
maligno spiritui excitare animam justi, et tanquam
de abditis mortuorum receptaculis evocare;
nonne magis mirandum est quod satanas ipsum Dominum
assumpsit et constituit super pinnam templi <note>(Matth. IV, 5)</note>?
Quolibet enim modo fecerit, ille
etiam modus quo Samueli factum est ut excitaretur,
similiter latet. Nisi forte quis dixerit faciliorem diabolo
fuisse licentiam ad Dominum vivum unde voluit
assumendum, et ubi voluit constituendum, quam ad
Samuelis defuncti spiritum a suis sedibus excitandum.
Quod si illud in Evangelio nos ideo non perturbat,
quia Dominus voluit atque permisit nulla diminutione
suae potestatis et divinitatis id fieri; sicut
ab ipsis Judaeis, quanquam perversis atque immundis
et facta diaboli facientibus, et teneri se, et vinciri, et
illudi, et crucifigi atque interfici passus est: non est
absurdum credere ex aliqua dispensatione divinae voluntatis
permissum fuisse, ut non invitus nec dominante
atque subjugante magica potentia, sed volens
atque obtemperans occultae dispensationi Dei, quae et
pythonissam illam et Salem latebat, consentiret spiritus
Prophetae sancti se ostendi aspectibus regis, divina
eum sententia percussurus. Cur enim anima
boni hominis, a malis vivis evocata si venerit, amittere
videatur dignitatem suam; cum et vivi plerumque
boni vocati ad malos veniant, et agant cum eis
quod officium postulat aequitatis, servato atque inconcusso
decore virtutis suae, et illorum vitiis pro
rerum praesentium vel usu vel necessitate tractatis?</p>
          </div3>
<div3>
            <head>2.</head>
            <p>
 Quanquam in hoc facto potest esse alius facilior
exitus et expeditior intellectus, ut non vere spiritum
Samuelis excitatum a requie sua credamus, sed aliquod
<pb n="0143"/>
phantasma, et imaginariam illusionem diaboli
machinationibus factam, quam propterea Scriptura
nomine Samuelis appellat, quia solent imagines rerum
earum nominibus appellari, quarum imagines
sunt. Sicut omnia quae pinguntur atque finguntur ex
aliqua materie metalli aut ligni, vel cujusque rei
aptae ad opera hujusmodi, quaeque etiam videntur in
somnis, et omnes fere imagines, earum rerum quarum
imagines sunt, appellari nominibus solent. Quis
est enim qui hominem pictum dubitet vocare hominem?
Quandoquidem et singulorum quorumque picturam
cum aspicimus, propria quoque nomina incunctanter
adhibemus: velut cum intuentes tabulam
aut parietem, dicimus, Ille Cicero est, ille Sallustius,
ille Achilles, ille Hector, hoc flumen Simois, illa
Roma; cum aliud nihil sint quam pictae imagines.
Unde Cherubim cum sint coelestes potestates, ficta
tamen ex metallo, quod imperavit Deus, super arcam
Testamenti, magnae rei significandae gratia, non
aliud quam Cherubim illa quoque figmenta vocitantur <note>(Exod. XXV, 18)</note>.
Item quisquis videt somnium,
non dicit, Vidi imaginem Augustini aut Simpliciani;
sed, Vidi Augustinum aut Simplicianum: cum eo
tempore quod tale aliquid vidit, nos ignoraremus;
usque adeo manifestum est, non ipsos homines, sed
imagines eorum videri. Et Pharao spicas se dixit vidisse
in somnis et boves <note>(Gen. XLI, 17-28)</note>, non spicarum
aut boum imagines. Si igitur liquido constat
nominibus earum rerum quarum imagines sunt, easdem
imagines appellari; non mirum est quod Scriptura
dicit Samuelem visum, etiamsi forte imago Samuelis
apparuit, machinamento ejus qui transfigurat
se velut angelum lucis, et ministros suos velut ministros
justitiae <note>(II Cor. XI, 14, 15)</note>.</p>
          </div3>
<div3>
            <head>3.</head>
            <p>
 Jamvero si illud movet, quomodo et a maligno
spiritu Sali vera praedicta sunt; potest et illud mirum
videri, quomodo daemones agnoverint Christum <note>(Matth. VIII, 29)</note>,
quem Judaei non agnoscebant. Cum
enim vult Deus etiam per infimos infernosque spiritus
aliquem vera cognoscere, temporalia duntaxat
atque ad istam mortalitatem pertinentia, facile est, et
non incongruum, ut omnipotens et justus ad eorum
poenam, quibus ista praedicuntur, ut malum quod eis
impendet, antequam veniat praenoscendo patiantur,
occulto apparatu ministeriorum suorum etiam spiritibus
talibus aliquid divinationis impertiat, ut quod
audiunt ab Angelis, praenuntient hominibus. Tantum
autem audiunt, quantum omnium Dominus atque moderator
vel jubet vel sinit. Unde etiam spiritus pythonius
 in Actibus Apostolorum attestatur Paulo
apostolo, et evangelista esse conatur <note>(Act. XVI, 17)</note>.
Miscent tamen isti fallacias, et verum quod nosse potuerint,
<pb n="0144"/>
non docendi magis quam decipiendi fine praenuntiant.
Et forte hoc est quod cum illa imago Samuelis
Salem praediceret moriturum, dixit etiam secum
futurum: quod utique falsum est. Magno quippe
intervallo post mortem separari bonos a malis in
Evangelio legimus, cum Dominus inter superbum illum
divitem, cum jam apud inferos tormenta pateretur, et
illum qui ad ejus januam ulcerosus jacebat, jam in
requie constitutum, magnum chaos interjectum esse
testatur <note>(Luc. XVI, 26)</note>. Aut si propterea Samuel Sali
dixit, <hi>Mecum eris,</hi> ut non ad aequalitatem felicitatis, sed
ad parem conditionem mortis referatur, quod uterque
homo fuerit, et uterque mori potuerit, jamque mortuus
mortem vivo praenuntiabat; perspicit, quantum
opinor, prudentia tua, secundum utrumque intellectum
habere exitum illam lectionem qui non sit contra
fidem: nisi forte profundiore et perplexiore inquisitione,
quae vel virium mearum vel temporis excedit
angustias, inveniatur ad liquidum, vel posse vel
non posse animam humanam, cum ex hac vita migraverit,
magicis carminibus evocatam vivorum apparere
conspectibus, etiam corporis lineamenta gestantem,
ut non solum videri valeat, sed et agnosci.
Et si potest, utrum etiam justi anima, non quidem
cogatur magicis sacris, sed dignetur ostendi occultioribus
imperiis summae legis obtemperans: ut si fieri
non posse claruerit, non uterque sensus in hujus
Scripturae tractatione atque expositione admittatur,
sed illo excluso, imaginaria simulatio Samuelis diabolico
ritu facta intelligatur. Sed quoniam, sive illud
fieri possit, sive non possit, tamen fallacia satanae
atque imaginum simulandarum callida operatio decipiendis
humanis sensibus multiformis invigilat, pedetentim
quidem, ne inquisitionibus diligentioribus
praescribamus, sed tamen potius existimemus tale
aliquid factum maligno pythonissae illius ministerio,
quamdiu nobis aliquid amplius excogitare atque explicare
non datur.
</p>
          </div3>
        </div2>

<div2>
          <head>QUAEST. IV.-- <hi>Quo situ corporis orandum.</hi> </head>
<p>Quod autem quaeris, quid sit quod scriptum est, <hi>Intravit
rex David, et sedit ante Dominum <note>(II Reg. VII, 18)</note>
            </hi>:
quid aliud intelligendum est, nisi quia sedit in conspectu
Domini; sive ubi erat arca Testamenti, per
quam sacratior et commendatior quaedam praesentia
Domini accipi potest; sive quia oraturus sedit, quod
non fit recte nisi in conspectu Dei, hoc est in intimis
cordis? Potest enim et sic accipi quod dictum est, <hi>ante Dominum;</hi> 
 ubi nullus esset hominum, qui audiret
orantem. Sive ergo propter arcam Testamenti, sive
propter secretum locum semotum ab arbitris, sive
propter intimum cordis ubi erat orantis affectus, convenienter
dictum est, <hi>Sedit ante Dominum.</hi> Nisi forte
quod sedens oravit, hoc movet; cum et sanctus Elias
hoc fecerit, quando pluviam orando impetravit <note>(III Reg.
XVIII, 42-45)</note>. Quibus admonemur exemplis, non esse
praescriptum quomodo corpus constituatur ad orandum,
<pb n="0145"/>
animus Deo praesens peragat intentionem suam.
Nam et stantes oramus, sicut scriptum est, <hi>Publicanus
autem de longinquo stabat <note>(Luc. XVIII, 13)</note>
            </hi>; et fixis
genibus, sicut in Actibus Apostolorum legimus <note>(Act.
VII, 59, et XX, 36)</note>; et sedentes, sicut ecce David, et
Elias. Nisi autem etiam jacentes oraremus, non
scriptum esset in Psalmis. <hi>Lavabo per singulas noctes
lectum meum; in lacrymis meis stratum meum rigabo <note>(Psal. VI, 7)</note>
            </hi>.
Cum enim quisque orationem quaerit,
collocat membra, sicut ei occurrerit accommodata pro
tempore positio corporis ad movendum animum.
Cum autem non quaeritur, sed infertur appetitus
orandi, hoc est, cum aliquid repente venit in mentem,
quo supplicandi moveatur affectus gemitibus inenarrabilibus,
quocumque modo invenerit hominem, non est
utique differenda oratio, ut quaeramus quo secedamus,
aut ubi stemus, aut ubi prosternamur. Gignit
enim sibi mentis intentio solitudinem, et saepe etiam
obliviscitur vel ad quam coeli partem, vel in qua positione
corporis membra illud tempus invenerit.</p>
</div2>

<div2>
          <head>QUAEST. V.-- <hi>In verba Eliae querentis Deo de morte filii viduae.</hi> </head>
<p>In verbis autem beati Eliae, quibus ait, <hi>O Domine,
testis hujus viduae, cum qua ego inhabito apud ipsam,
tu male fecisti ut occideres filium ejus;</hi> nihil moveret,
si vera pronuntiatio servaretur. Vox est enim non
credentis quod tam male faceret Deus cum ea vidua,
quae tam pie Prophetam susceperat, eo praesertim
tempore quo ibi erat, cui protulerat illa totum victum
suum tam exiguum in tam magna et summa inopia.
Ita ergo dictum est, ac si diceret, <hi>O Domine, testis
hujus viduae, cum qua ego inhabito apud ipsam,</hi> tune <hi>male fecisti ut occideres filium ejus?</hi> 
 ut subintelligatur
quod utique Dominus testis cordis illius mulieris, ubi
videbat quanta esset pietas, unde etiam Eliam ipse ad
eam miserat, non malefaciendi causa mortificaverat
filium ejus, sed exhibendi miraculi ad gloriam nominis
sui, quo tantum Prophetam et tunc viventibus
et posteris commendaret: sicut dicit Dominus, non
ad mortem mortuum fuisse Lazarum, sed ut glorificaretur
Deus in Filio suo <note>(Joan. XI, 4)</note>. Et ideo consequentia
probant, et ipsa etiam fiducia qua credidit
Elias, non ad hoc illud contigisse, ut acerbo luctu hospita
ejus affligeretur: sed potius ad hoc factum esse,
ut Deus magnificentius ostenderet viduae qualem Dei
famulum suscepisset. Sequitur Scriptura, et dicit: <hi>Et insufflavit puero ter, et invocavit Dominum, et dixit,
Domine Deus meus, revertatur nunc anima pueri hujus
in eum. Et factum est sic.</hi> 
 Haec ergo deprecatio, qua
petiit Elias tam breviter et tam fidenter ut resurgat
puer, satis indicat quo affectu dicta sint superiora.
Et ipsa mulier ostendit ad hoc mortificatum filium
suum fuisse, ad quod Elias factum esse praesumpserat,
<pb n="0146"/>
cum illa verba non confirmando, sed renuendo
enuntiaverat. Cum enim vivum recepisset filium
suum, ait, <hi>Ecce cognovi quoniam homo Dei es tu, et
verbum Domini in ore tuo certissimum <note>(III Reg. XVII-XX,
21-24)</note>
            </hi>. Multa sunt autem in Scripturis, quae nisi illo
modo pronuntientur, in contrariam sententiam recidunt:
sicuti est, <hi>Quis accusabit adversus electos Dei?
Deus qui justificat <note>(Rom. VIII, 33)</note>
            </hi>, si quasi confirmans
respondeas, vides quanta perversitas oriatur.
Sic ergo pronuntiandum est, ac si diceretur, Deusne
qui justificat? ut subaudiatur, Non utique. Ac per hoc
apertam puto esse illam Eliae sententiam, quam non
servata pronuntiatio faciebat obscuram.</p>
</div2>

<div2>
          <head>QUAEST. VI.-- <hi>De spiritu mendacii misso ad decipiendum Achab.</hi> </head>
<p>De spiritu vero mendacii, per quem deceptus est
Achab <note>(III Reg. XXII, 20-23)</note>, hoc intelligamus,
quod jam superius satis aperte tractatum arbitror:
Deum scilicet omnipotentem et justum distributorem
poenarum praemiorumque pro meritis, non solum bonis
et sanctis ministris uti ad opera congrua, sed etiam
malis ad opera digna; cum illi pro sua perversa cupiditate
 nocere appetant, sinantur autem tantum
quantum ille judicat, qui omnia in mensura et pondere
et numero disponit <note>(Sap. XI, 21)</note>. Dixit autem
hoc Michaeas propheta quomodo sibi fuerit demonstratum.
Occulta enim res et nimis secreta ita demonstratur
prophetis, sicut potest capere sensus humanus,
cum etiam rerum imaginibus in revelatione
tanquam verbis instruitur. Nam quomodo Deus haec
agat, ubique totus ac semper praesens; et quomodo
ejus simplicem et incommutabilem aeternamque veritatem
consulant sancti Angeli, omnesque ab eodem
Deo creati sublimes et mundissimi spiritus, atque
id quod in eo sempiterne justum vident, pro congruentia
rerum inferiorum temporaliter peragant:
quomodo etiam lapsi spiritus, qui in veritate non steterunt,
propter immunditiam et infirmitatem concupiscentiarum
et poenarum suarum non valentes praesentem
intrinsecus contueri et consulere veritatem,
signa forinsecus per creaturam exspectent, eisque
moveantur sive ad faciendum aliquid, sive ad non
faciendum; quove modo cogantur aeterna lege. qua
universitas regitur, vincti atque constricti, vel sinentem
Deum operiri, vel cedere jubenti; et complecti
arduum, et explicare longissimum est. Vereor
autem ne ista ipsa quae sunt a me dicta, et non
satisfecerint exspectationi, et taedio fuerint gravitati
tuae; quandoquidem cum tu ex omnibus quae interrogasti,
unum a me libellum mitti velles, ego duos libros
eosdemque longissimos misi, et fortasse quaestionibus
tuis nequaquam diligenter expediteque respondi.
<pb n="0147"/>
Quamobrem preces tuas pro erratis meis multas
et assiduas peto fieri: sententiam vero de hoc
<pb n="0148"/>
opere tuam brevissimam, sed gravissimam flagito;
et dum sit verissima, severissimam non recuso.
</p>
</div2>
      </div1>
</body>
  </text>
</TEI>