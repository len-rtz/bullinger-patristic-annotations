<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Sermones de Sanctis</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 38</title>
           <idno>AugHip.SeDeSa</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1>
        <head>SERMO CCLXXIII. In Natali martyrum Fructuosi episcopi, Augurii et Eulogii diaconorum.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Mors animae timenda, non
corporis. Deus animae vita.</hi> Dominus Jesus martyres
suos non solum instruxit praecepto, sed et firmavit
exemplo. Ut enim quod sequerentur haberent passuri,
prior ille passus est pro eis: iter ostendit, et
viam fecit. Mors aut animae est, aut corporis. Sed
anima non potest mori, et potest mori: mori non
potest, quia sensus ejus nunquam perit; mori autem
potest, si Deum perdit. Sicut enim est ipsa anima
<pb n="1248"/>
sui corporis vita; sic Deus est ipsius animae vita.
Quomodo ergo corpus moritur, quando illud dimiserit
anima, id est vita ipsius; sic anima moritur,
quando illam dimiserit Deus. Ut autem animam non
dimittat Deus, sit semper in fide, ut non timeat mortem
pro Deo; et non moritur dimissa a Deo. Restat
ergo ut mors quae timetur, corpori timeatur. Sed
etiam inde Dominus Christus securos martyres suos
fecit. Quomodo enim incerti essent de integritate
membrorum, qui securitatem acceperant de numero
capillorum? <hi>Capilli,</hi> inquit, <hi>vestri numerati sunt <note>(Matth
X, 30, et Luc. XXII, 7)</note>
            </hi>. Alio autem loco apertius dicit: <hi>Dico enim vobis, quia capillus capitis vestri non peribit <note>(Luc. XXI, 18)</note>
            </hi>.
Dicit Veritas, trepidat infirmitas?
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Solemnitates martyrum ad exhortationem
fidelium. S. Fructuosi responsum.</hi> Beati sancti,
in quorum memoriis celebramus diem passionis illorum:
illi acceperunt pro temporali salute aeternam
coronam, sine fine immortalitatem; nobis dimiserunt
in istis solemnitatibus exhortationem. Quando audimus
<pb n="1249"/>
quomodo passi sunt martyres, gaudemus et
glorificamus in illis Deum: nec dolemus quia mortui
sunt. Etenim si mortui pro Christo non essent, numquid
usque hodie viverent? Quare non faceret confessio,
quod factura fuerat aegritudo? Audistis persequentium
interrogationes, audistis confitentium
responsiones, cum sanctorum passio legeretur. Inter
caetera, quale erat illud beati Fructuosi episcopi?
Cum ei diceret quidam, et peteret ut eum in mente
haberet, et oraret pro illo, respondit: <hi>Me orare necesse
est pro Ecclesia catholica, ab oriente usque ad
occidentem diffusa.</hi> Quis enim orat pro singulis? Sed
neminem singulorum praeterit, qui orat pro universis.
Ab eo nullum membrum praetermittitur, cujus oratio
pro toto corpore funditur. Quid ergo vobis videtur
admonuisse istum, a quo rogabatur ut oraret pro eo?
quid putatis? Sine dubio intelligitis. Commemoramini
a nobis. Rogabat ille ut oraret pro illo. <hi>Et ego,</hi> inquit, <hi>oro pro Ecclesia catholica, ab oriente usque ad
occidentem diffusa.</hi> 
 Tu si vis ut pro te orem, noli
recedere ab illa, pro qua oro.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Responsum Eulogii diaconi.
Martyres honorandi, Deus colendus. Mortuis hominibus
cultus a Paganis impensus.</hi> Quale est etiam illud sancti
diaconi, qui cum episcopo suo passus et coronatus
est? Ait illi judex: <hi>Numquid et tu Fructuosum
colis?</hi> Et ille: <hi>Ego non colo Fructuosum, sed Deum
colo, quem colit et Fructuosus.</hi> Quo modo nos admonuit,
ut martyres honoremus, et cum martyribus
Deum colamus. Neque enim tales esse debemus,
quales Paganos dolemus. Et quidem illi mortuos homines
colunt. Illi quippe omnes, quorum nomina auditis,
quibus templa constructa sunt, homines fuerunt;
et in rebus humanis habuerunt plerique eorum et
pene omnes regiam potestatem. Auditis Jovem, auditis
Herculem, auditis Neptunum, auditis Plutonem,
Mercurium, Liberum et caeteros: homines fuerunt.
Non ista solum in fabulis poetarum, sed etiam in
historia gentium declarantur. Qui legerunt, noverunt:
qui non legerunt, credant eis qui legerunt. Illi ergo
homines beneficiis quibusdam temporalibus res humanas
sibi conciliaverunt et ab hominibus vanis et
vana sectantibus ita coli coeperunt, ut dii vocarentur,
dii haberentur; tanquam diis templa aedificarentur,
tanquam diis supplicaretur, tanquam diis arae construerentur,
tanquam diis sacerdotes ordinarentur,
tanquam diis victimae immolarentur.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Templum et sacrificium uni vero
Deo debitum.</hi> Templum autem solus Deus verus habere
debet, sacrificium soli Deo vero offerri debet.
Ista ergo quae debentur rite et integre uni vero Deo,
exhibebant miseri decepti multis falsis diis. Hinc humanam
miseriam perversus error obsedit: hinc
omnium prostratis mentibus diabolus incubabat. At
ubi gratia Salvatoris et misericordia Dei tandem
respexit indignos; impletum est quod prophetice
praedictum est in Cantico canticorum: <hi>Exsurge, aquilo;
et veni, auster; et perfla hortum meum, et fluent aromata <note>(Cant. IV, 16)</note>
            </hi>.
Tanquam dictum est, <hi>Exsurge, aquilo.</hi> 
<pb n="1250"/>
Aquilonia enim pars mundi frigida est. Sub
diabolo tanquam sub aquilone animae friguerunt, et
charitatis calore perdito gelaverunt. Sed quid ei dicitur? <hi>Exsurge, aquilo.</hi> 
 Sufficit quod incubuisti, sufficit
quod possedisti, sufficit quod super prostratos recubuisti: <hi>Exsurge. Veni, auster,</hi> 
 ventus de parte lucis
atque fervoris: <hi>et perfla hortum meum, et fluent aromata.</hi> 
Ista paulo ante aromata legebantur.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Aromata, sancti et martyres.</hi> Quae
sunt ista aromata? De quibus dicit ipsa Dominica
sponsa: <hi>Post odorem unguentorum tuorum curremus <note>(Cant. I, 3)</note>
            </hi>.
Cujus odoris memor apostolus Paulus dicit: <hi>Christi bonus odor sumus in omni loco, et in his
qui salvi fiunt, et in his qui pereunt.</hi> 
 Magnum sacramentum: <hi>Christi bonus odor sumus in omni loco, et in his
qui salvi fiunt, et in his qui pereunt. Quibusdam quidem
odor vitae in vitam, quibusdam odor mortis ad mortem.
Et ad haec</hi> 
 intelligenda <hi>quis idoneus <note>(II Cor. II,
14-16)</note>
            </hi>? Quomodo bonus odor alios vegetat, alios
necat? Bonus odor, non malus. Non enim ait: Bonus
odor bonos vegetat, et malus odor malos necat.
Non ait: Aliis quidem sumus odor bonus ad vitam,
aliis odor malus ad mortem. Non hoc ait: sed, <hi>Christi
bonus odor sumus in omni loco.</hi> Vae miseris, quos bonus
odor occidit. Si ergo bonus odor estis, o Paule,
quare iste odor alios occidit, alios vegetat? Quod
alios vegetat, audio, intelligo: quod alios occidit,
difficile assequor: maxime quia dixisti, <hi>Et ad haec
quis idoneus?</hi> Non est mirum quia non sumus idonei.
Faciat nos idoneos, cujus odor erat de quo
loquimur. Cito enim mihi respondet Apostolus: Intellige, <hi>Christi bonus odor sumus in omni loco, et in his
qui salvi fiunt, et in his qui pereunt.</hi> 
 Nos tamen bonus
odor, <hi>aliis odor vitae ad vitam, aliis odor mortis ad
mortem.</hi> Odor iste vegetat diligentes, necat invidentes.
Si enim non esset claritudo sanctorum, invidia non
surgeret impiorum. Coepit persecutionem pati odor
sanctorum: sed quomodo ampullae unguentorum,
quanto magis frangebantur, tanto amplius odor diffundebatur.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Beata Agnes. Dii Paganorum non
comparandi martyribus.</hi> Beati quorum passio recitata
est. Beata Agnes sancta, cujus passionis hodiernus
est dies. Virgo quae quod vocabatur, erat. Agnes latine
agnam significat; graece, castam. Erat quod vocabatur:
merito coronabatur. Quid ergo, fratres mei,
quid vobis dicam de hominibus illis quos Pagani pro
diis coluerunt, quibus templa, sacerdotia, altaria, sacrificia
exhibuerunt? Quid vobis dicam? non illos
esse comparandos martyribus nostris? Etiam hoc
ipsum injuria est, quia vel dico. Quibuscumque, qualibuscumque
infirmis fidelibus, licet adhuc carnalibus
et lacte alendis, non cibo, absit ut illi sacrilegi comparentur.
Contra unam aniculam fidelem christianam
quid valet Juno? Contra unum infirmum et trementem
omnibus membris senem christianum quid valet Hercules?
Vicit Cacum, vicit Hercules leonem, vicit
<pb n="1251"/>
Hercules canem Cerberum: vicit Fructuosus totum
mundum. Compara virum viro. Agnes puella tredecim
annorum, vicit diabolum. Eum puella ista vicit,
qui de Hercule multos decepit.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Templa et sacrificia non martyribus,
sed Deo soli exhibentur. Martyres loco meliore recitantur
ad altare.</hi> Et tamen, charissimi, nos martyres
nostros, quibus illi nulla ex parte sunt conferendi,
pro diis non habemus, non tanquam deos colimus.
Non eis templa, non eis altaria, non sacrificia exhibemus.
Non eis sacerdotes offerunt: absit. Deo praestantur.
Imo Deo ista offeruntur, a quo nobis cuncta
praestantur. Etiam apud memorias sanctorum martyrum
cum offerimus, nonne Deo offerimus? Habent
honorabilem locum martyres sancti. Advertite: in
recitatione ad altare Christi loco meliore recitantur;
non tamen pro Christo adorantur. Quando audistis
dici apud memoriam sancti Theogenis, a me, vel
ab aliquo fratre et collega meo, vel aliquo presbytero:
Offero tibi, sancte Theogenis? aut offero tibi,
Petre? aut, offero tibi, Paule? Nunquam audistis.
Non fit: non licet. Et si dicatur tibi, numquid tu Petrum
colis? responde quod de Fructuoso respondit
Eulogius: Ego Petrum non colo, sed Deum colo,
quem colit et Petrus. Tunc te amat Petrus. Nam si
volueris pro Deo habere Petrum, offendis petram, et
vide ne pedem frangas, offendendo in petram.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Sancti cultum Deo debitum impendi
sibi horrent.</hi> Ut noveritis verum esse quod dico;
audite, admoneo vos. In Actibus Apostolorum cum
magnum miraculum fecisset apostolus Paulus in Lycaonia,
cives ejusdem regionis sive provinciae putaverunt
deos descendisse ad homines, et crediderunt
esse Barnabam Jovem, Paulum autem Mercurium,
quia ipse erat in sermone promptissimus. Hoc credentes
attulerunt vittas et victimas, et voluerunt illis
offerre sacrificium. Illi continuo non irriserunt, sed
expaverunt; vestimenta sua continuo consciderunt,
et dixerunt eis: <hi>Fratres, quid facitis? Et nos sicut vos
homines sumus passibiles: sed annuntiamus vobis Deum
verum. Convertimini ab his vanis <note>(Act. XIV, 10-14)</note>
            </hi>. Videtis
quomodo sancti horruerunt coli se pro diis.
Item beatus Joannes evangelista, qui scripsit Apocalypsim,
cum illa mira quae sibi ostendebantur stuperet,
expavescens quodam loco cecidit ad pedes angeli,
a quo sibi omnia monstrabantur. Et ait illi angelus,
cui nullus homo est comparandus: <hi>Surge, quid facis?
Deum adora. Nam ego conservus tuus sum, et fratrum
tuorum <note>(Apoc. XIX, 10)</note>
            </hi>. Oderunt martyres lagenas vestras,
oderunt martyres sartagines vestras, oderunt
martyres ebrietates vestras. Sine injuria eorum dico,
qui tales non sunt: illi ad se referant, qui talia faciunt:
<pb n="1252"/>
oderunt ista martyres, non amant talia facientes.
Sed multo plus oderunt, si colantur.
</p>
          </div3>
        </div2>

<div2>
          <head>CAPUT IX.</head>
<div3>
            <head>9.</head>
            <p>
 <hi>In diebus martyrum cogitandum
de ipsorum sequendis vestigiis. Martyres laudandi et
amandi, Deus martyrum colendus.</hi> Ideo, charissimi,
exsultate in diebus sanctorum martyrum: orate, ut
sequamini vestigia martyrum. Non enim homines
estis, et illi homines non fuerunt: non enim nati
estis, et illi aliunde nati sunt: non enim alterius generis
carnem portaverunt, quam vos portatis. Ex
Adam omnes sumus, in Christo omnes esse conamur.
Ipse Dominus noster, ipsum caput Ecclesiae, unigenitus
Filius Dei, Verbum Patris per quod facta sunt
omnia, non alterius generis carnem habuit quam nos.
Ideo voluit de virgine hominem suscipere, de una ex
genere humano carne nasci. Nam si aliunde faceret
sibi corpus, quis crederet quia carnem portabat,
quam portamus et nos? Sed tamen ille carnem in similitudinem
carnis peccati, nos carnem peccati.
Non enim ex virili semine, aut ex masculi et feminae
concupiscentia: sed quid? Nuntio Patris. Et tamen
cum sit mirabiliter natus, mortalis nasci dignatus est,
et mori pro nobis, et sanguine suo redimere nos, secundum
quod homo est. Videte quod dico, fratres:
et ipse Christus cum sit Deus, cum sit cum Patre
unus Deus, cum sit Verbum Patris, unigenitus, aequalis
Patri et coaeternus; tamen in quantum homo esse
dignatus est, maluit sacerdos dici, quam sibi exigere
sacerdotem; maluit sacrificium esse, quam poscere;
in quantum homo est. Nam in quantum Deus est, totum
quod Patri debetur, et unigenito Filio debetur.
Ideo, charissimi, veneramini martyres, laudate,
amate, praedicate, honorate: Deum martyrum colite.
Conversi ad Dominum, etc.
</p>
          </div3>
        </div2>
      </div1>

<div1>
        <head>SERMO CCLXXIV. In Natali martyris Vincentii, I.</head>
<p> <hi>Vincentius ubique vicit. Christi sanguine redemptus
non perit. Patientia donum Dei. Victoria perfecta
de universis machinis inimicis.</hi> Magnum spectaculum
spectavimus oculis fidei, martyrem sanctum
Vincentium ubique vincentem. Vicit in verbis,
vicit in poenis; vicit in confessione, vicit in tribulatione;
vicit exustus ignibus, vicit submersus fluctibus:
postremo vicit tortus, vicit mortuus. Quando
caro ejus, in qua erat tropaeum Christi victoris, de
navicula mittebatur in mare, tacite dicebat: <hi>Dejicimur,
sed non perimus <note>(II Cor. IV, 9)</note>
          </hi>. Quis istam patientiam
militi suo donavit, nisi qui pro illo prior
sanguinem fudit? Cui dicitur in Psalmo: <hi>Quoniam tu
es patientia mea, Domine; Domine, spes mea a juventute
mea <note>(Psal. LXX, 5)</note>
          </hi>. Magnum certamen magnam
comparat gloriam; non humanam, nec temporalem,
<pb n="1253"/>
sed divinam et sempiternam. Fides pugnat; et quando
fides pugnat, carnem nullus expugnat. Quia etsi laniatur,
etsi laceratur; quando perit qui sanguine
Christi redemptus est? Potens homo non potest perdere
quod emit auro suo, et Christus perdit quod
emit sanguine suo? Sed hoc totum non ad hominis,
sed ad Dei gloriam referatur. Ab ipso vere est patientia,
vera patientia, sancta patientia, religiosa patientia,
recta patientia; christiana patientia donum Dei
est. Nam et multi latrones patientissime torquentur;
et non cedentes et tortorem vincentes, postea aeterno
igne puniuntur. Causa discernit martyrem a patientia,
imo a duritia sceleratorum. Par est poena, sed dispar
est causa. Martyrum voce cantavimus (dixerat
enim ista Vincentius in orationibus suis): <hi>Judica me,
Deus, et discerne causam meam a gente non sancta <note>(Psal. XLII, 1)</note>
          </hi>.
Discreta est causa ejus: quia pro veritate,
pro justitia, pro Deo, pro Christo, pro fide,
pro Ecclesiae unitate, pro individua charitate certavit.
Quis ei donavit istam patientiam? Quis? Indicet nobis
Psalmus. Ibi enim legitur, ibi cantatur: <hi>Nonne Deo
subjecta erit anima mea? Ab illo enim patientia mea <note>(Psal. LXI, 2)</note>
          </hi>.
Quisquis putat sanctum Vincentium
viribus suis ista potuisse, nimis errat. Quisquis enim
viribus suis hoc se posse praesumpserit, etsi videtur
vincere patientia, vincitur a superbia. Bene vincere,
hoc est, universas machinas vincere. Illecebras dum
ministrat, vincitur per continentiam: poenas et tormenta
infligit, vincitur per patientiam: errores suggerit,
vincitur per sapientiam. Ad extremum, cum
omnia haec victa fuerint, suggerit animae, Euge, euge,
quantum potuisti? quantum certasti? Quis tibi comparatur?
Quam bene vicisti? Respondeat illi anima sancta: <hi>Confundantur et revereantur, qui dicunt mihi, Euge,
euge 
 <note>(Psal. LXIX, 4)</note>
          </hi>. Quando ergo vincit, nisi cum
dicit, <hi>In Domino laudabitur anima mea; audiant mites,
et jucundentur <note>(Psal. XXXIII, 3)</note>
          </hi>. Mites enim sciunt
quod dico; quia in illis habitat verbum, in illis habitat
exemplum. Nam qui non est mitis, nescit quid sapiat
quod dictum est, <hi>In Domino laudabitur anima
mea.</hi> Omnis enim non mitis, superbus, asper, elatus,
in se vult laudari, non in Domino. Qui autem dicit, <hi>In Domino laudabitur anima mea;</hi> 
 non dicit, Audiant
gentes, et jucundentur; audiant homines, et jucundentur:
sed, <hi>Audiant mites, et jucundentur.</hi> Audiant
quibus sapit. Mitis enim erat Christus: <hi>Sicut ovis ad
immolandum ductus est <note>(Isai. LIII, 7)</note>
          </hi>. Propterea mitis,
quia sicut ovis ad immolandum ductus est. <hi>Audiant
mites, et jucundentur.</hi> Quia sapiunt quod dictum est, <hi>Gustate, et videte quam suavis est Dominus: beatus vir
qui sperat in eum 
 <note>(Psal. XXXIII, 3, 9)</note>
          </hi>. Longam lectionem
audivimus, brevis est dies: longo sermone
etiam nos tenere vestram patientiam non debemus.
Novimus quia patienter audistis, et diu stando et audiendo
tanquam martyri compassi estis. Qui audit
vos, amet vos, et coronet vos.</p>
</div1>

<div1>
        <head>SERMO CCLXXV. In Natali martyris Vincentii II.</head>

<pb n="1254"/>
<div3>
          <head>1.</head>
          <p>
 <hi>Vincentii in poenis fortitudo ex adjutorio Christi.
Martyres discernit causa, non poena.</hi> Magnum
et multum mirandum spectaculum noster animus cepit:
nec inanissimam et perniciosissimam, sicut solet
in theatris quarumque nugarum, sed plane utilissimam
et fructuosissimam voluptatem oculis interioribus
hausimus, cum beati Vincentii gloriosa passio legeretur.
Erat videre invictam Martyris animam contra
insidias antiqui hostis, contra saevitiam impii judicis,
contra dolores mortalis carnis, acerrima conflictatione
certantem, et in adjutorio Domini cuncta
superantem. Ita plane, charissimi, ita prorsus fuit: in
Domino laudemus hanc animam, ut audiant mites, et
jucundentur <note>(Psal. XXXIII, 3)</note>. Quas voces audierit,
quas reddiderit, quae tormenta devicerit, decursa lectio
declaravit, et nobis tanquam in conspectu quae gesta sunt
posuit. Tanta poena erat in membris, tanta securitas in
verbis, tanquam alius torqueretur, alius loqueretur. Et
vere alius: praedixit enim hoc Dominus, et promisit
martyribus suis dicens: <hi>Non vos estis qui loquimini, sed
Spiritus Patris vestri qui loquitur in vobis <note>(Matth. X,
20)</note>
          </hi>. In Domino ergo laudetur haec anima. Nam <hi>quid
est homo, nisi quod memor</hi> est <hi>ejus <note>(Psal. VIII, 5)</note>
          </hi>? Aut
quae vires pulveris, nisi illo adjuvante qui nos fecit ex
pulvere? <hi>Ut qui gloriatur, in Domino glorietur <note>(I Cor.
I, 31)</note>
          </hi>. Si enim diabolicus et seductor spiritus plerumque
implet vel fallaces vates, vel falsos martyres suos,
ut tormenta corporis vel ipsi sibi ingerant, vel ingesta
contemnant: quid magnum est Domino Deo nostro ad
confirmandam praedicationem nominis sui, ipsorum
praedicatorum carnem quidem in manus persequentium
tradere, mentem vero in arcem libertatis assumere;
ut etiam dum illa patitur iniquitatem, haec asserat
veritatem? scilicet ut victores non tolerantia faciat,
sed justitia: quoniam martyres discernit causa,
non poena. Multi enim dolores toleraverunt pertinacia,
non constantia; vitio, non virtute; pravo errore,
non recta ratione; diabolo possidente, non persequente.
In nostro autem vincente Vincentio, ille quidem
vincebat, qui possidebat: sed ille possidebat, qui principem
hujus mundi miserat foras <note>(Joan. XII, 31)</note>, ut
etiam pugnans extrinsecus superaretur, qui jam fuerat
superatus, ne intus dominaretur. Ille quippe qui missus
est foras, non cessans tanquam leo rugiens circuit
requirendo quem devoret <note>(I Petr. V, 8)</note>. Sed eum expugnat
ille pro nobis, qui eo excluso regnat in nobis.</p>
        </div3>
<div3>
          <head>2.</head>
          <p>
 <hi>Diabolus in Vincentii tormentis magis tortus quam
Vincentius.</hi> Denique magis diabolus non victo Vincentio,
quam Vincentius persequente diabolo torquebatur.
Quanto enim erant illa truculentiora et exquisitiora
tormenta, tanto magis tortus de torquente triumphabat;
et ex illa carne tanquam ex terra suo sanguine
irrigata, de qua plus dolebat inimicus, palma crescebat.
Sed quia ille latenter saevit, et latenter victus affligitur;
<pb n="1255"/>
manifeste apparebat in praeside homine, quid
in occulto diabolus pateretur, et ille invisibilis adversarius
per sui vasculi, quod impleverat, crepantis rimulas
prodebatur. Voces enim hujus hominis, oculi,
vultus, et turbulentus totius corporis motus, indicabant
quam graviora tormenta sentiret interius, quam
erant quae Martyri infligebat exterius. Si consideremus
perturbationem torquentis et tranquillitatem tormenta
patientis, videre facillimum est quis erat sub
poenis, quis supra poenas. Quae gaudia erunt in virtute
regnantium, quando tanta sunt pro veritate morientium?
Quid erit cum corporis incorruptione fons vitae,
quando ros ejus inter tormenta tam dulcis est? Et quid
faciet impiis aeterna flamma, quos ita vastat irati cordis
insania? Quid passuri sunt, cum judicabuntur, qui
jam cum judicant cruciantur? Judicia futura sanctorum
quid habitura sunt potestatis, cum in hac vita tribunal
judicis catasta torserit Martyris?</p>
        </div3>
<div3>
          <head>3.</head>
          <p>
 <hi>Corpus Martyris exanime divino praesidio non destitutum.
Reliquiis sanctorum divinitus honor conciliatus.</hi> 
Magnum autem Dominus testimonium praebet testibus
suis, cum ille qui rexit corda certantium, nec
corpora deserit mortuorum, velut de hujus ipsius beati
Vincentii corpore praeclarissimum miraculum exhibuit;
ut id quod inimicus omnino non apparere cupierat,
sategerat, fecerat, tam praesenti nutu divino
proderetur, et religiosius humandum venerandumque
demonstraretur, ut victricis pietatis et devictae impietatis
praeclara in eo memoria perduraret. Vere <hi>pretiosa
in conspectu Domini mors sanctorum ejus <note>(Psal.
CXV, 15)</note>
          </hi>: quando nec terra carnis vita deserente contemnitur;
et invisibili anima de domo visibili discedente,
habitaculum servi cura Domini custoditur, et in
gloriam Domini a conservis fidelibus honoratur. Quid
enim agit Deus, mira opera faciendo circa sanctorum
corpora defunctorum, nisi testimonium perhibet, sibi
non perire quod moritur; et ut hinc intelligatur in
quali honore secum habeat animas occisorum, quando
caro exanimis tanto effectu divinitatis ornatur? Sicut
enim de membris Ecclesiae loquens Apostolus, similitudinem
adhibuit de membris corporis nostri, quoniam <hi>quae inhonesta sunt nostra, his abundantiorem honorem
circumponimus 
 <note>(I Cor. XII, 23)</note>
          </hi>: ita providentia
Creatoris cadaveribus martyrum tam praeclara miraculorum
testimonia praestando, abundantiorem honorem
exsanguibus reliquiis hominum circumponit, et
quod vita emigrante tanquam deforme jam remanet,
ibi evidentius praesens vitae dator apparet.
</p>
        </div3>
      </div1>

<div1>
        <head>SERMO CCLXXVI. In festo martyris Vincentii, III.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Martyris fortitudo a Christo
est.</hi> In passione, quae nobis hodie recitata est, fratres
mei, evidenter ostenditur judex ferox, tortor cruentus,
Martyr invictus. In cujus corpore poenis variis exarato,
<pb n="1256"/>
jam tormenta defecerant, et adhuc membra durabant.
Tot convicta miraculis persistebat impietas, tot
vexata suppliciis non cedebat infirmitas: agnoscatur
ergo operata divinitas. Quando enim corruptibilis pulvis
contra tam immania tormenta duraret, nisi in eo
Dominus habitaret? In his enim omnibus ille agnoscendus,
ille glorificandus, ille laudandus est, qui et in
prima vocatione dedit fidem, et in suprema passione
virtutem. Vultis nosse quia utrumque donatum est?
Audite apostolum Paulum: <hi>Vobis,</hi> inquit, <hi>donatum est
pro Christo, non solum ut credatis in eum, verum etiam
ut patiamini pro eo <note>(Philipp. I, 29)</note>
            </hi>. Acceperat haec
utraque levita Vincentius, acceperat et habebat. Si
enim non accepisset, quid haberet? Habebat in sermone
fiduciam, habebat in passione tolerantiam. Nemo
ergo de suo corde praesumat, quando profert sermonem;
nemo de suis viribus confidat, quando suffert
tentationem: quia et ut bona prudenter loquamur, ab
illo est nostra sapientia; et ut mala fortiter perferamus,
ab illo est nostra patientia. Recolite Dominum
Christum suos in Evangelio discipulos admonentem:
recolite martyrum Regem cohortes suas armis spiritualibus
instruentem, bella monstrantem, adjutoria
ministrantem, praemia pollicentem: qui cum dixisset
discipulis suis, <hi>In hoc mundo pressuram habebitis;</hi> mox
unde territi consolarentur, adjunxit dicens, <hi>Sed confidite,
ego vici mundum <note>(Joan. XVI, 33)</note>
            </hi>. Quid ergo miramur,
charissimi, si in illo Vincentius vicit, a quo
victus est mundus? <hi>In hoc,</hi> inquit, <hi>mundo pressuram
habebitis:</hi> ut si premit, non opprimat; si oppugnat,
non expugnet.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Duplex mundi acies contra milites
Christi, blanditiae et terrores.</hi> Duplicem mundus aciem
producit contra milites Christi. Advertite, fratres.
Duplicem, dixi, aciem producit mundus contra milites
Christi. Blanditur enim, ut decipiat; terret, ut
frangat. Non nos teneat voluptas propria, non nos
terreat crudelitas aliena; et victus est mundus. Ad
utrosque aditus occurrit Christus, et non vincitur
christianus. Si consideretur in ista passione humana
patientia, incipit esse incredibilis; si agnoscatur divina
potentia, desinit esse mirabilis. Tanta grassabatur
crudelitas in Martyris corpore, et tanta tranquillitas
proferebatur in voce, tantaque poenarum asperitas
saeviebat in membris, et tanta securitas sonabat
in verbis; ut miro quando putaremus Vincentio patiente,
alium non loquentem torqueri. Et vere, fratres,
ita erat: prorsus ita erat; alius loquebatur.
Promisit enim et hoc testibus suis Christus in Evangelio,
quos ad hujusmodi certamina praeparabat. Sic
enim ait: <hi>Nolite praemeditari quomodo aut quid loquamini.
Non enim vos estis qui loquimini, sed Spiritus
Patris vestri qui loquitur in vobis <note>(Matth. X, 19 et 20)</note>
            </hi>.
Caro ergo patiebatur, et Spiritus loquebatur. Et loquente
Spiritu, non solum convincebatur impietas,
sed etiam confortabatur infirmitas.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Vincentius tormentis suis non
tantum vastatus, quantum Dacianus.</hi> Clariorem nobis
Martyrem tot tormenta faciebant. Multiplici enim
<pb n="1257"/>
vulnerum varietate confossus, non deserebat pugnam,
sed acrius iterabat. Putares quod eum duraret flamma,
non ureret; et tanquam figuli fornax lutum molle
suscipiens, duram redderet testam. Poterat Martyr
noster dicere Daciano: Jam non urit ignis tuus carnem
meam, quia <hi>exaruit velut testa virtus mea <note>(Psal.
XXI, 16)</note>
            </hi>. Et quoniam veraciter scriptum est, <hi>Vasa
figuli probat fornax, et homines justos tentatio tribulationis <note>(Eccli. XXVII, 6)</note>
            </hi>;
probatus est atque decoctus
illo igne Vincentius: arsit vero et crepuit Dacianus.
Si enim non ardebat, unde clamabat? Quid enim erant
verba irascentis, nisi fumus ardentis? Ergo Martyri
nostro refrigerium in corde habenti, flammas extrinsecus
admovebat: sed ipse facibus furoris accensus,
tanquam clibanus intus ardebat, et habitatorem suum
diabolum concremabat. Per furiosas enim Daciani
voces, per truces oculos et minaces vultus et totius
corporis motus ille habitator ejus interior monstrabatur;
et per haec signa visibilia, tanquam per sui
vasculi, quod impleverat, crepantis rimulas videbatur.
Non tantum Martyrem cruciabant tormenta,
quantum illum vastabat insania.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Vincentii gloria post passionem,
etiam in hoc mundo.</hi> Sed jam, fratres, illa omnia
transierunt, et ira Daciani, et poena Vincentii. Nunc
autem poena Daciano, corona vero manet Vincentio.
Denique his praemissis futurae videlicet retributionis
finibus, etiam in hoc mundo martyrum gloriam demonstremus.
Quae hodie regio, quaeve provincia ulla,
quo usque vel Romanum imperium, vel christianum
nomen extenditur, natalem non gaudet celebrare
Vincentii? Quis autem hodie Daciani vel nomen audisset,
nisi Vincentii passionem legisset? Quod vero
tanta cura servavit Dominus Martyris corpus, quid
aliud demonstravit, nisi se gubernasse viventem,
quem non reliquit exanimem? Vicit ergo Dacianum
vivens Vincentius, vicit et mortuus. Vivens tormenta
calcavit, mortuus maria transnatavit. Sed ipse inter
undas gubernavit cadaver exstinctum, qui inter ungulas
animum donavit invictum. Non flexit flamma
tortoris cor ejus, non mersit aqua maris corpus ejus.
Sed in his et hujusmodi omnibus nihil est aliud, nisi <hi>pretiosa in conspectu Domini mors sanctorum ejus <note>(Psal. CXV, 15)</note>
            </hi>.
</p>
          </div3>
        </div2>
      </div1>

<div1>
        <head>SERMO CCLXXVII. In festo martyris Vincentii, IV. <hi>In quo disputatur de corpore spirituali post resurrectionem, et utrum ejusmodi corporis oculis videri Deus possit.</hi> Habitus in basilica Restituta.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Vincentii cadaver invictum.
Reliquiae sanctorum ad fidelium consolationem.
Corpora sanctorum data Ecclesiis ad memorias orationum,
non ad glorias martyrum.</hi> Oculis fidei certantem
exspectavimus Martyrem, et amavimus totum invisibiliter
<pb n="1258"/>
pulchrum. Qualis enim decoris habebat
spiritum, cujus fuit et cadaver invictum? Dominum
confessus est vivus: inimicum superavit et mortuus.
Quid putamus, fratres, quod istum honorem providentia
et consilium omnipotentis Creatoris cum etiam
defuncto corpori detulit, Martyri aliquid praestitit?
Quid enim? si non sepeliretur, ignorabat ille unde
suscitaretur? Illi et in victoria corona, et in resurrectione
servata est vita aeterna. Sed de corpore ejus,
Ecclesiae praestita est consolationis memoria. Sic plerumque
Deus de servis suis praestat servis suis quadam
dignatione, donans quod magis prosit ei cui
datur, quam ei de quo datur. Sic Eliam sanctum
Deus per avem pascebat: non autem misericordia
Dei et omnipotentia defecerat, ut semper sic pasceret.
Mittitur tamen pascendus ad viduam <note>(III Reg.
XVII, 9)</note>: non quia non erat quomodo Dei servus aleretur,
sed ut fidelis vidua benedictionem mereretur.
Praestitit ergo sanctorum corpora Ecclesiis suis ad
memorias orationum, non ad glorias martyrum. Illi
enim habent integram gloriam suam apud Creatorem
suum. Nec ipsi corpori aliquid timent, quoniam non
est quod timeant. Magis si parcant corpori, nocent et
corpori. Si autem per fidem non parcant corpori,
praestant et corpori.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Martyr corpori non parcenao, ipsi
consulit. Judicium, pro poena aeterna.</hi> Ecce hoc attendite,
et fidem vestram interrogate. Sanctus Vincentius
si formidine tormentorum negaret Christum, videretur
corpori pepercisse: quadam autem conditione
mortali, corpore solveretur. Quid ageret in resurrectione,
cum in aeternum ignem praecipitaretur?
Negans Christum, negatur a Christo. <hi>Qui negaverit
me,</hi> inquit, <hi>coram hominibus, negabo eum coram Patre
meo qui est in coelis <note>(Luc. XII, 9)</note>
            </hi>. Ecce negaret, quiescerent
illi tortores, et vulnerato animo sanum esset
corpus; imo occiso animo, viveret corpus: quid
prodesset in aeternum mortuo brevis corporis vita?
Veniret dies, quam commemorat Dominus, <hi>quando
omnes qui in monumentis sunt, audient vocem ejus, et
procedent:</hi> sed cum magna differentia. Omnes procedent,
sed non omnes ad eamdem rem procedent.
Omnes surrecturi, sed non omnes immutandi. <hi>Qui</hi> 
enim <hi>bene fecerunt,</hi> inquit, <hi>in resurrectionem vitae;
qui autem male, in resurrectionem judicii <note>(Joan. V, 28,
29)</note>
            </hi>. Cum dicit, <hi>Omnes qui in monumentis sunt,</hi> procul
dubio manifestat corporum resurrectionem. Judicium
autem cum audis, ne tibi tanquam de temporali judicio
blandiaris; ponitur judicium pro poena aeterna.
Secundum hoc dictum est, <hi>Qui autem non credit, jam
judicatus est <note>(Id. III, 18)</note>
            </hi>. Haec ergo differentia separatura
est justos ab injustis, fideles ab infidelibus,
confessores a negatoribus, amatores vitae periturae ab
amatoribus vitae aeternae; separatura est illa discretio. <hi>Et ibunt justi in vitam aeternam, impii vero in ignem
aeternum 
 <note>(Matth. XXV, 46)</note>
            </hi>. Ibi cum corpore torquebuntur,
<pb n="1259"/>
qui corpori pepercerunt. Timendo enim tormenta
corporis, corpori pepercerunt; et parcendo
corpori, Christum negaverunt; et negando Christum,
poenas aeternas etiam corpori distulerunt. Si distulerunt,
numquid abstulerunt?
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Corpus non contempserunt martyres,
sed ei bene consuluerunt.</hi> Ergo prudenter martyres
Christi non sua corpora contempserunt. Perversa
est ista, et mundana philosophia, eorum qui non
credunt corporum resurrectionem. Videntur enim
sibi quasi magni corporis contemptores, quia ipsa
corpora quasi pro carceribus se habere arbitrantur,
quo detrusas putant animas, quod alibi ante peccaverunt.
Deus autem noster et corpus fecit et spiritum;
et utriusque creator est, et utriusque recreator;
utriusque institutor, utriusque etiam restitutor.
Non ergo carnem tanquam inimicam, vel contempserunt,
vel persecuti sunt martyres. <hi>Nemo enim unquam
carnem suam odio habuit <note>(Ephes. V, 29)</note>
            </hi>. Magis ei consuluerunt,
quando eam negligere videbantur: quando
in ea fideliter persistentes, temporalia tormenta tolerabant,
aeternam etiam ipsi carni gloriam comparabant.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Corporis gloria post resurrectionem.
Sanitas corporis, concordia eorum quibus constat.</hi> 
Quae sit autem futura in resurrectione gloria carnis
hujus, quis explicet verbis? Nemo adhuc nostrum habendo
expertus est. Nunc carnem onerosam portamus;
quia indigam, quia infirmam, quia mortalem,
quia corruptibilem. <hi>Corpus</hi> enim <hi>quod corrumpitur,
aggravat animam <note>(Sap. IX, 15)</note>
            </hi>. Sed noli hoc in resurrectione
metuere. <hi>Oportet ut corruptibile hoc induat in
corruptionem, et mortale hoc induat immortalitatem <note>(I Cor. XV, 53)</note>
            </hi>.
Quod nunc est onus, erit honor:
quod nunc sarcina, tunc levamen. Non enim habebit
pondus, ut corpus habere te sentias. Videte, charissimi:
quando sanum est corpus nostrum, etiam
hoc fragile atque mortale, quando suarum partium
temperamento moderatum est, quando in eo nihil
ejus adversus aliud rixatur; non calor superat et urget
algorem, non copia frigoris fervor exstinguitur,
et dum luctatur affligit; non humorem siccitas sorbet,
non inundat humor et premit; sed omnia quibus
constat concordi inter se junctura librata sunt,
quae sanitas dicitur. Est autem, ut breviter dicam,
sanitas corporis, eorum concordia quibus constat.
Haec ergo sanitas, id est membrorum humorumque
concordia in re corruptibili, in re egena et infirma,
in re quae adhuc esurire et sitire potest, stando
lassari, sedendo refici, rursus sedendo lassari,
esuriendo deficere, vescendo refici; non
succurrere defectionibus praeteritis nisi aliis inchoatis:
quidquid enim aliud ad refectionem ceperis
lassus, initium est alterius lassitudinis; quia in re,
quam sumpsisti ut succurreres, si perseveres, et inde
fatigaberis: in hoc ergo infirmo et corruptibili corpore,
quid est ipsa sanitas qualiscumque? Neque
enim haec, quae in carne mortali et corruptibili dicitur
<pb n="1260"/>
sanitas, ullo modo Angelorum sanitati comparanda
est, quorum nobis aequalitas in resurrectione
promittitur <note>(Luc. XX, 36)</note>.
</p>
          </div3>
        </div2>

<div2>
          <head>CAPUT V.</head>
<p>Haec tamen sanitas, ut dixi, qualiscumque
quid habet delectationis, quam exoptabile
bonum est omnibus? Quantam rem habet pauper,
eum hanc solam habet; quantam non habet dives,
eum hanc solam non habet? Quid se jactat copiosum?
Febris lectum non formidat argenteum: non timet
pompam divitis, non timet jacula bellatoris.</p>
<div3>
            <head>5.</head>
            <p>
 <hi>Sanitas est nihil sentire, scilicet molestum et onerosum.</hi> 
Quid ergo sanitas haec ipsa, quam recte martyres
contempserunt, quia in ipsa carne aliam speraverunt?
Tamen quia illam nondum experti sumus, ex
ista quam novimus, illam utcumque conjiciamus.
Quid est sanitas? Si dicas mihi, Quid est videre?
quantum ad corpus attinet, respondebo tibi fortasse,
formas coloresque sentire. Si dicas mihi, Quid est
audire? respondebo, sonos sentire. Si dicas, Quid
est olfacere? respondebo, odores sentire. Quid est
tangere? Dura vel mollia, calida vel frigida, aspera
et lenia, gravia vel levia sentire. Quid est sanitas?
Nihil sentire. Sed et haec ipsa in nobis modo aliorum
comparatione vilescunt. Acute vides: acutius
te forsitan aquila. Acute audis: sunt bestiolae quae
audiunt acutius. Acute olfacis: canem sagacem non
vincis. Acute sapores gustando dijudicas: sunt animalia
quae inexpertas herbas discernunt, et quod est
noxium non attingunt. Nam tu quamlibet acute discernas
cibum, imprudens irruis in venenum. Acute
sentis tangendo: quam multae aves aestatem futuram
praesentiunt, et loca demutant; hiemem imminere
praesentiunt, ad loca calidiora demigrant? quod tu
cum venerit sentis, antequam veniat illae praesentiunt.
Et hoc ipsum quod in sanitate laudavi, nihil
sentit lapis, nihil arbor, nihil cadaver.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Dacianus saeviens in corpus
mortuum. Vivere in corpore, et nihil ex ejus onere
sentire, est sanum esse. Onus corporis in hac vita semper
manet.</hi> Nam praeses ille Dacianus in corde nihil
sentiebat, quando in nihil sentiens cadaver saeviebat?
Quid enim jam faciebat nihil sentienti, qui
potuit et a sentiente superari? Fecit tamen quidquid
potuit, fecit iratus. Sed qui jam nihil in palam patiebatur,
in occulto coronabatur. Tenebat enim sententiam
Domini sui: qui cum vellet nos securos facere
de his qui corpus occidunt, <hi>Nolite,</hi> inquit, <hi>timere
eos qui corpus occidunt, et postea non habent quid
faciant <note>(Matth. X, 28; Luc. XII, 4)</note>
            </hi>. Quomodo postea
non habent quid faciant, quando insanus ille de
Vincentii corpore tanta fecit? Sed Vincentio quid fecit,
qui etiam sentienti nihil fecit? Ergo non sic non
sentire, ut non sentit lapis, ut non sentit arbor, ut
non sentit cadaver; sed vivere in corpore, et nihil
ex ejus onere sentire, hoc est sanum esse. Et tamen
quantumlibet sit homo in hac vita sanus, sentit etiam
<pb n="1261"/>
sani corporis pondus. Aggravat animam etiam sanum
corpus quod corrumpitur, id est, corruptibile. Aggravat
animam, id est, non obtemperat animae ad nutum
omnis voluntatis. Obtemperat in multis: movet
manus ad operandum, pedes ad ambulandum, linguam
ad loquendum, oculos ad videndum, ad sentiendas
voces intendit auditum: in his omnibus corpus
obsequitur. Mutandi loci cupiditas sentit onus,
sentit pondus: non tanta facilitate movetur corpus ad
perveniendum, quo desiderat. Desiderat aliquis amicum
videre in corpore constitutus, in corpore constitutum;
illum novit esse in loginquo, multae mansiones
interjacent: animo jam praecessit, corpore
quando pervenit, tunc sentit quale onus portet. Non
potuit ad celeritatem praesumptam obedire voluntati
pondus carnis: non potuit ea celeritate rapi, qua voluit,
qua eam portat animus. Tardum et onerosum est.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Quaerendum aliquid in hoc corpore
unde intelligatur velocitas corporis futuri spiritualis.</hi> 
Putamusne, habet aliquid ipsum corpus, unde
probetur velocitas corporis? Pedes dicemus? Quid
tardius? Ipsi sunt qui perveniunt, et desideria vix
sequuntur, et molimenta moliendo perveniunt. Sed
fac quemquam ita velocem, ut sunt quaedam animalia,
quibus nec comparanda est velocitas nostra; fac
quemquam ita velocem, ut sunt aves: non eo ictu
pervenit, quo voluerit. Diu volant aves migrando, et
aliquando fessae insidunt arboribus navium. Ergo si
etiam sicut aves volare possemus, prae desiderio perveniendi
tardi essemus. Cum vero fuerit corpus spirituale,
de quo dictum est, <hi>Seminatur corpus animale,
surget corpus spirituale <note>(I Cor. XV, 44)</note>
            </hi>; quanta ibi facilitas,
quanta celeritas, quanta obedientia volentis?
In nullo pondus, in nullo egestas, in nullo lassitudo,
in nullo ex alia parte renitentia et reluctatio.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>De corpore spirituali ex occasione
dicendum.</hi> Quale illud corpus erat, quod Dominus per
claustra trajecit? Intendite, obsecro, si possim adjuvante
Domino qualibuscumque verbis exspectationi
vestrae aut satisfacere, aut non multum deesse. Nata
nobis occasio est de corpore spirituali aliquid disputandi
ex passione Martyris, a quo sic vidimus et mirati
sumus corpus inter tormenta contemni. Diximus
enim quia non parcendo corpori, eidem etiam corpori
consulebat: ne forte fugiendo temporales poenas,
et Christum negando, idem ipsum corpus poenis sempiternis
et atrocissimis suppliciis destinaret. Hinc
ergo hortari vos cupiens, et me ipsum ad praesentia
contemnenda, futura speranda: <hi>Etenim in hoc habitaculo
ingemiscimus gravati,</hi> et tamen mori nolumus,
et exui pondere formidamus; <hi>nolumus enim spoliari,
sed supervestiri, ut absorbeatur mortale a vita <note>(II Cor.
V, 4)</note>
            </hi>: hac ergo occasione de spirituali corpore suscepi
aliquid loqui vobis, et primitus commendandam
putavi hanc ipsam hujus fragilis et corruptibilis
corporis sanitatem, ut ex ipsa magnum aliquid inveniamus.
Invenimus in ipsa sanitate nihil sentire. Etenim
multa habemus intus in visceribus nostris; quis
ea nostrum sciret nisi in corporibus laniatis videret?
<pb n="1262"/>
Viscera nostra, interiora nostra, quae dicuntur intestina,
unde novimus? Et tunc est bonum, quando
illa non sentimus. Quando enim illa non sentimus, tunc
sani sumus. Dicis alicui, Observa stomachum. Respondet
tibi, Quid est stomachus? Felix ignorantia: nescit
ubi habeat, quod semper sanum habet. Si sanum non
haberet, sentiret: si sentiret, non bono suo sciret.
</p>
          </div3>
        </div2>

<div2>
          <head>CAPUT IX.</head>
<div3>
            <head>9.</head>
            <p>
 <hi>Celeritas corporum coelestium. Angelorum
corpora.</hi> Sed quamvis laudata corporis sanitate
venimus ad celeritatem motus, et invenimus
nos plumbeos quodam modo. Quanta est celeritas coelestium
corporum? Vis nosse quanta sit? Intueris
solem, et tibi videtur quasi non moveatur, et tamen
movetur. Forte dicis: Movetur, sed tardius. Vis nosse
quanta celeritate moveatur? Vis ratione colligere,
quod non sentis aspectu? Si recta via ab oriente usque
in occidentem in hac terra veredis quisque curreret,
per quot dies perveniret? Qualibet equorum
velocitate ferretur, quot mansiones ageret? Spatium
itineris ab initio orientis usque ad finem occidentis
sol, qui tibi videtur stare, uno die conficit, et una
nocte ad ortum redit. Nolo dicere, quia obscurum
est, et ad persuadendum difficile, vel fortassis incertum,
quam sint spatia coelestia multo quam terrestria
latiora. Cum ergo videamus tantam celeritatem
coelestium corporum, quae nobis videntur cum attenduntur
non moveri; cui celeritati comparare possumus
corpus angelicum? Adfuerunt etiam, et quando
voluerunt se conspiciendos tangendosque praebuerunt.
Lavit Angelis pedes Abraham <note>(Gen. XVIII, 4)</note>.
Non solum lavit illa corpora, verum etiam contrectavit.
Apparuerunt, ut voluerunt, quando voluerunt,
quibus voluerunt. Nihil difficultatis, nihil omnino
tarditatis sentiunt. Sed non eos videmus currentes,
non eos videmus de loco in locum migrantes, ut
nossemus ab oculis hominum discedentes: quando
voluerunt, pervenerunt. Non est ergo unde etiam de
istis evidentissimum celeritatis hujus praebeamus
exemplum. Omittamus incognita, et de inexpertis nihil
temere praesumere audeamus.
</p>
          </div3>
        </div2>

<div2>
          <head>CAPUT X.</head>
<div3>
            <head>10.</head>
            <p>
 <hi>Radii oculi celeritas.</hi> In hoc ipso
corpore, quod gestamus, invenio aliquid, cujus ineffabilem
mirer celeritatem. Quid est hoc? Radius oculi
nostri, quo tangimus quidquid cernimus. Quod enim
vides, oculi tui radio contingis. Si velis videre longius,
et interponatur aliquod corpus, irruit radius in
corpus objectum, et transire non permittitur ad id
quod videre desideras; et dicis impedienti, Exi, obstas
mihi. Columnam vis videre, homo in medio stat,
impedit aciem tuam. Radius tuus emissus est, sed
pervenit usque ad hominem, usque ad columnam
pervenire non sinitur: incurrit in aliud aliquid, non
permittitur. Ecce qui tibi obstabat, discessit e medio,
pervenit acies quo volebat. Modo discute, et si potes,
inveni atque responde, utrum acies ista, radius iste
oculi tui citius pervenit ad proximum, tardius ad longinquum.
Vidisti hominem in proximo constitutum,
tanta mora illum vidisti, tanta mora ad eum radium
oculi tui tetendisti, tanta mora ad eum oculi tui radio
<pb n="1263"/>
pervenisti, quanta mora pervenis et ad illam columnam
quam volebas videre, et quia homo interpositus
erat, non poteras: non ad ipsum citius, et ad illam tardius;
et ecce ipse in proximo erat, et illa longius. Si
ambulare velles, citius ad hominem, quam ad columnam
pervenires: quia videre voluisti, tam cito ad hominem,
quam ad columnam pervenisti. Nihil est hoc de columna
et de homine. Jace adhuc oculos, vides longe
parietem: mitte longius, pervenis ad solem. Quantum
est inter te et solem? Quis illa intervalla metiatur?
Quis ullo acumine cogitationis aestimet quantum
a te longe sit sol? Et tamen mox ut oculum aperueris,
ecce tu hic es, radius tuus ibi est. Mox ut videre
voluisti, videndo pervenisti. Non quaesisti machinas
quibus nitereris, non scalas quibus ascenderes, non
funes quibus levareris, non pennas quibus volares.
Oculum aperuisse, hoc est pervenisse.
</p>
          </div3>
        </div2>

<div2>
          <head>CAPUT XI.</head>
<div3>
            <head>11.</head>
            <p>
 <hi>Celeritati radii ex oculo emissi
resurrectio comparata.</hi> Quid ergo ista celeritas? quanta
est? quid sibi vult? Corporis nostri est, de carne nostra
emittitur. Radios nos habemus, et non miramur.
Videndo utimur, considerando expavescimus. Non
invenis aliquid quod huic compares celeritati, quantum
attinet ad corporis celeritatem. Merito huic celeritati
apostolus Paulus facilitatem resurrectionis
comparavit, dicens, <hi>In ictu oculi <note>(I Cor. XV, 52)</note>
            </hi>.
Ictus oculi est, non in palpebris claudendis et aperiendis:
nam hoc tardius agitur, quam videtur. Tardius
palpebram levas, quam dirigis radium. Citius
radius tuus pervenit ad coelum, quam palpebra levata
ad supercilium. Videtis quid sit ictus oculi: videtis
quam facilitatem Apostolus resurrectioni corporum
dederit. Quam tarde ista creata atque formata sunt?
Recolamus moras conceptus, et in ipsis uteris matrum
coalescentium semina parvulorum; per temporum
numerum membra formata, diebus certis, mensibus
multis, quo usque illud quod intus creatum
atque formatum est proferatur in lucem. Deinde
quanta mora crescit, quanta mora succedit adolescentia
pueritiae, juventus adolescentiae, senectus
juventuti, mors omnibus. Accedit etiam alia mora:
videtur integrum recens cadaver, in putredinem solvitur;
et ad ipsam resolutionem necessaria sunt tempora,
donec in tabem defluat, siccetur in cinere: et ab
ipsis primordiis uteri usque ad cinerem extremum sepulcri
quanta interjacet mora? quot dies? quae temporum
spatia? Venit ad resurgendum, in ictu oculi reparatur.
</p>
          </div3>
        </div2>

<div2>
          <head>CAPUT XII.</head>
<div3>
            <head>12.</head>
            <p>
 <hi>Ex resurrectionis futurae facilitate
intelligenda facilitas corporis spiritualis. Haec
mirabilior celeritate radii oculi.</hi> Attendite ergo, fratres,
et comparate quae comparanda sunt, rebus
quibus comparanda sunt. Celerius movetur ista caro
in ambulando, quam formata est, quam nutrita
est, quam crevit, quam ad habitum juvenilem pervenit,
integramque aetatem et staturam percepit:
celerius movetur in ambulando, quam hoc in illa fiat.
Porro autem resurrectio fiet in ictu oculi: quanta
erit celeritas movendi, si tanta potuit esse resurgendi?
Laniata sunt corpora a saevientibus: toto licet
<pb n="1264"/>
mundo dissipentur membra mortuorum, per totam
terram cineres dispergantur; de toto tam grandi sinu
totum quod sparsum est in ictu oculi reparatur. Miramur
radiorum nostrorum, qui funduntur ex oculis,
nimiam quamdam, et nisi experiremur, incredibilem
celeritatem: mirabilior est in corpore, quod futurum
est, spirituali facilitas. In ictu quidem oculi resurget:
sed Dominus noster, quod radius oculi nostri non potest,
corpus etiam per claustra trajecit. Post resurrectionem
in loco uno constitutis discipulis suis, subito
apparuit ostiis clausis <note>(Joan. XX, 19)</note>. Qua nos
videre non possumus, ille potuit et intrare. Nemo dicat,
Hoc quidem potuit, sed Domini corpus; numquid
continuo etiam meum poterit? Et hinc accipe ab
Spiritu, qui de Apostolo loquebatur, plenam securitatem.
De ipso quippe Domino dictum est: <hi>Qui transfigurabit
corpus humilitatis nostrae conforme corpori
gloriae suae <note>(Philipp. III, 21)</note>
            </hi>.
</p>
          </div3>
        </div2>

<div2>
          <head>CAPUT XIII.</head>
<div3>
            <head>13.</head>
            <p>
 <hi>An Deus videbitur per corpus
spirituale. Deus non potest videri in loco ad modum
corporis.</hi> De isto ergo tali corpore, de hujus corporis
tanta facilitate, tanta celeritate, tanta sanitate, nihil
temere ac praesumenter definire audeat humana fragilitas.
Quales erimus, sciemus cum fuerimus. Antequam
simus, temerarii non simus, ne illud non simus.
Quaerit aliquando humana curiositas, et dicit sibi:
Putasne per illud spirituale corpus videbimus Deum?
Cito quidem responderi potest: In loco non videtur
Deus, per partes non videtur Deus, spatiis diffusus
intervallisque separatus non videtur Deus. Quamvis
impleat coelum et terram, non ideo tamen dimidius
est in coelo, dimidius in terra. Nam aer iste si implet
coelum et terram; pars ejus quae in coelo est, non est
in terra. Et quidquid aqua implet, implet quidem
spatium quo capitur; sed dimidia est in dimidio spatio,
dimidia in alio dimidio, tota in toto. Non est tale
aliquid Deus. Hoc omnino noli dubitare, quoniam non
est corpus Deus. Per spatia diffundi, locis capi, habere
partes dimidias, tertias, quartas, totas, corporum
proprium est. Nihil tale Deus; quia ubique totus
Deus: non alibi dimidius, et alibi alio dimidio constitutus;
sed ubique totus. Implet coelum et terram:
sed totus est in coelo, totus in terra. <hi>In principio erat
Verbum.</hi> Ut etiam de ipso Filio hoc idem audias, quia
et Filius cum Patre unus est Deus: non aequalis
mole, sed divinitate. <hi>In principio erat Verbum, et
Verbum erat apud Deum, et Deus erat Verbum: hoc
erat in principio apud Deum. Omnia per ipsum facta
sunt, et sine ipso factum est nihil.</hi> Et paulo post, <hi>Et
lux lucet in tenebris <note>(Joan. I, 1-5)</note>
            </hi>. Iste unigenitus totus
manens apud Patrem, totus lucet in tenebris, totus
in coelo, totus in terra, totus in Virgine, totus
in infante; non alternis temporibus tanquam de loco
ad locum migrando. Nam et tu totus es in domo tua,
et totus in ecclesia: sed quando in ecclesia, non in
domo tua; quando in domo tua, non in ecclesia. Non
ergo ille sic totus in coelo, totus in terra, totus in
Virgine, totus in infante (ut aliud nihil commemorem),
quasi migrando de coelo in terram, de terra in
<pb n="1265"/>
Virginem, de Virgine in infantem, sed ubique simul
totus. Non enim quasi aqua refunditur, aut quasi terra
molimine separatur atque transfertur. Quando totus in
terra est, coelum non deserit: sed et cum coelum implet,
a terra non recedit. <hi>Attingit</hi> enim <hi>a fine usque ad
finem fortiter, et disponit omnia suaviter <note>(Sap. VIII, 1)</note>
            </hi>.
</p>
          </div3>
        </div2>

<div2>
          <head>CAPUT XIV.</head>
<div3>
            <head>14.</head>
            <p>
 <hi>Si per corpus spirituale videri
possit substantia quae non videtur in loco, adhuc incompertum.</hi> 
Si ergo substantiam, quae non videtur in
loco, poterunt vel tunc corporales oculi videre, cum
fuerit corpus spirituale; si poterunt aliqua vi occulta,
aliqua vi inexperta et prorsus incognita, nec ulla
aestimatione percepta, si poterunt, possint. Oculis
enim videmus, non nostris oculis invidemus. Tantum
non conemur Deum perducere ad locum, non conemur
Deum includere in loco, non conemur Deum per
spatia locorum quasi aliqua mole diffundere; non
audeamus hoc, non cogitemus. Maneat substantia divinitatis
in sua et propria dignitate. Nos certe, quam
possumus, in melius mutemus, non Deum in deterius
commutemus. Maxime quia definitum aliquid
inde in Scriptura non invenimus, aut nondum
invenimus. Nam neque hoc audeo praesumere,
non in ea esse quod valeat inveniri. Aut non est,
aut latet, aut me latet. Si quid in alterutram partem
potuerit ab aliquo inveniri, libenter accipio,
et me instructum nisi gratias egero, non homini
dicenti, sed ei qui per hominem docet, ingratus
ero. Absit autem ut dator gratiae, me esse permittat
ingratum. Hoc tantum dico, quia oculi qui
per intervalla locorum vident quod vident, id est,
ut spatium sit inter videntem, et illud quod videtur;
aliter enim isti oculi non vident nam si ab eis aliquid
multum in longinquo removeris, ideo non vident,
quia radii ad longe posita non perveniunt; si autem
ad eos aliquid propinquius admoveris, nisi sit intervallum
aliquod inter oculos videntis et corpus quod
videtur, videri omnino non potest; nam si propius
admovendo oculos ipsos, quibus aliquid videtur, contingas,
perdito spatio amittitur visio: hoc ergo dico,
quoniam tales oculi, qui nonnisi per intervalla et spatia
locorum vident quidquid vident, nec nunc possunt
videre Deum, nec tunc poterunt, quia ille non est
in loco. Aut ergo aliud erit quod videre possint, et
quod in loco videri non potest: aut si manebit in eis
non posse videre nisi in loco, non videbunt eum qui
non est in loco.
</p>
          </div3>
        </div2>

<div2>
          <head>CAPUT XV.</head>
<div3>
            <head>15.</head>
            <p>
 <hi>De corpore spirituali, deque invisibili
Dei natura quid jam certum.</hi> Hoc autem donec de
spirituali corpore diligentius requiratur, quod aut
intelligatur aut recte credatur, teneamus corpus resurrecturum,
teneamus formam corporis nostri,
hanc futuram, quam vel Christus exhibuit, vel in
occulto promisit. Teneamus corpus spirituale futurum,
non animale, sicut nunc est. Evidenter enim
expressum est, et contradici non potest: <hi>Seminatur
corpus animale, resurget corpus spirituale <note>(I Cor. XV, 44)</note>
            </hi>.
Teneamus Patrem et Filium et Spiritum sanctum natura
<pb n="1266"/>
propria, substantia propria, pariter et aequaliter
esse invisibilem, quia pariter et aequaliter credimus
immortalem, pariter et aequaliter credimus incorruptibilem.
Uno autem loco simul haec posuit Apostolus: <hi>Regi autem saeculorum, immortali, invisibili,
incorruptibili, soli Deo, honor et gloria in saecula saeculorum.
Amen. 
 <note>(I Tim. I, 17)</note>
            </hi>. Deus solus, Pater et Filius
et Spiritus sanctus, immortalis, invisibilis, incorruptibilis:
non modo invisibilis, et postea visibilis;
quia non modo incorruptibilis, et postea corruptibilis.
Sicut immortalis semper, sicut incorruptibilis
semper; ita et invisibilis semper. Si mutatur invisibilitas,
metuendum est ne mutetur immortalitas.
Puto, propterea ipse Apostolus invisibilem in medio
posuit, inter immortalem et incorruptibilem. De
quo ambigi poterat, ne posset everti, ex utroque
latere communivit.
</p>
          </div3>
        </div2>

<div2>
          <head>CAPUT XVI.</head>
<p>Teneamus istam indeclinabilem
confessionem. Non est simile offendere in creaturam,
et offendere in Creatorem. Certe qualitates
creaturarum disserendo quaeramus, et si in aliquo
fallimur, in quod pervenimus in eo ambulemus.
Tunc enim si quid aliter sapimus, et hoc nobis
Deus revelabit <note>(Philipp. III, 15 16,)</note>. Unde hesterno
die diutius disputavimus. <hi>Beati mundicordes, quoniam
ipsi Deum videbunt <note>(Matth. V, 8)</note>
            </hi>. Nos mundandis
cordibus modis omnibus instemus, omni conatu
invigilemus; omni prece, quantum possumus, impetremus,
ut cor mundemus. Et si de his quae forinsecus
sunt cogitamus: <hi>Mundate,</hi> ait, <hi>quae intus sunt,
et quae foris sunt mundata erunt <note>(Id. XXIII, 26)</note>
            </hi>.</p>
<div3>
            <head>16.</head>
            <p>
 <hi>Visio Dei an carni promissa. Salutare Dei,
Christus per carnem videbitur. Christus in judicio videbitur
ab omni carne.</hi> Fortassis alicui videatur tam clarum
esse testimonium de carne, quam de corde: quia scriptum
est, <hi>Videbit omnis caro salutare Dei <note>(Luc. III, 6)</note>
            </hi>.
Habemus de corde evidentissimum testimonium. <hi>Beati
mundicordes, quoniam ipsi Deum videbunt.</hi> Habemus
et de carne, <hi>Videbit omnis caro salutare Dei.</hi> Jam quis
dubitaret visionem Dei carni esse promissam, nisi moveret,
quid est salutare Dei? Imo quia non movet, non
enim dubii sumus: salutare Dei Christus Dominus
est. Dominus itaque noster Jesus Christus si in sola
divinitate videretur, nemo dubitaret carnem visuram
esse substantiam Dei; quia, <hi>Videbit omnis caro salutare
Dei.</hi> Quia vero Dominus noster Jesus Christus, et
oculis cordis mundis, perfectis, Deo plenis videri
potest quantum attinet ad ejus divinitatem; visus
est autem et in corpore, secundum quod scriptum
est, <hi>Post haec in terris visus est, et cum hominibus
conversatus est <note>(Baruch III, 38)</note>
            </hi>: unde scio quomodo
dictum sit, <hi>Videbit omnis caro salutare Dei?</hi> Quia
videbit Christum, dictum est, nemo dubitet.
</p>
          </div3>
        </div2>

<div2>
          <head>CAPUT XVII.</head>
<p>Sed utrum in corpore Dominum
Christum, an sicut <hi>erat in principio Verbum, et Verbum
erat apud Deum, et Deus erat Verbum,</hi> hinc ambigitur,
hoc quaeritur. Noli me urgere uno testimonio;
<pb n="1267"/>
cito confiteor: <hi>Videbit omnis caro salutare Dei.</hi> 
Dicunt hoc esse, Videbit omnis caro Christum Dei.
Sed visus est Christus et in carne, non quidem carne
mortali, si adhuc illa spiritualis mutatio caro dicenda
est; quia et ipse post resurrectionem sic dixit
videntibus et tangentibus,   Palpate, et videte, quia
spiritus carnem et ossa non habet, sicut me videtis
habere <note>(Luc. XXIV, 39)</note>.   Videbitur et sic:
non solum visus est, sed et videbitur. Et forte tunc
perfectius implebitur quod dictum est, <hi>omnis caro.</hi> 
Modo enim vidit eum caro, sed non omnis caro:
tunc vero in judicio venientem cum Angelis suis ad
judicandos vivos et mortuos, cum audierint vocem
ejus omnes qui sunt in monumentis, et processerint
alii ad resurrectionem vitae, alii ad resurrectionem
judicii <note>(Joan. V, 28, 29)</note>, ipsam formam
videbunt, quam pro nobis suscipere dignatus est,
non solum justi, sed etiam iniqui, alii ad dexteram,
alii ad sinistram; quia et qui occiderunt, <hi>videbunt
in quem pupugerunt <note>(Joan. XIX, 37)</note>
            </hi>. <hi>Videbit ergo
omnis caro salutare Dei.</hi> Corpus per corpus: quia in
vero corpore veniet judicaturus. Sed ad dexteram
positis, et in regnum coelorum missis, sic se demonstraturus
est, quomodo jam in corpore videbatur: et
tamen dicebat, <hi>Qui diligit me diligetur a Patre meo;
et ego diligam eum, et manifestabo me ipsum illi <note>(Id.
XIV, 21)</note>
            </hi>. Hoc Judaeus impius non videbit. <hi>Tolletur
enim impius, ne videat claritatem Dei <note>(Isai XXVI, 10,
sec. LXX)</note>
            </hi>.</p>
</div2>

<div2>
          <head>CAPUT XVIII.</head>
<div3>
            <head>17.</head>
            <p>
 <hi>Simeon hic oculis vidit
salutare Dei. Visibilis Christus in judicio futuro.</hi> Simeon
justus vidit eum et corde, quia cognovit infantem; et
oculis vidit, quia portavit infantem. Utroque modo
videns eum, agnoscens Dei Filium, et amplectens de
Virgine procreatum:   Nunc dimittis, inquit, Domine,
servum tuum in pace, quoniam viderunt oculi
mei salutare tuum   <note>(Luc. II, 25 30)</note>. Videte quid
dixerit. Tenebatur enim quousque et oculis videret,
quem fide cernebat. Corpus parvulum accepit, corpus
amplexus est; corpus videndo, id est, Dominum
in carne cernendo ait, <hi>Viderunt oculi mei salutare
tuum.</hi> Unde scis, ne sic videat omnis caro salutare
Dei? ne autem desperemus eum in ea forma venturum
ad judicium, quam pro nobis accepit, non in qua
semper aequalis Patri permansit; audiamus et hinc
vocem Angelorum. Ante oculos discipulorum suorum
cum ferretur in coelum, et illi attenderent, eumque
corde desideratum aspectu deducerent, audierunt ab
Angelis:   Viri Galilaei, quid statis aspicientes in coelum?
Hic Jesus qui acceptus est a vobis, sic veniet
quomodo vidistis eum euntem in coelum   <note>(Act. I,
11)</note>. Sic ergo, sic veniet, quomodo abscessit in
coelum. Visibilis veniet ad judicium; quia visibilis
abscessit in coelum. Nam si visibilis abscessit et invisibilis
veniet, quomodo <hi>sic veniet?</hi> Si autem sic
veniet, visibilis ergo veniet; et <hi>videbit omnis caro salutare
Dei.</hi> 
</p>
          </div3>
        </div2>

<div2>
          <head>CAPUT XIX.</head>
<div3>
            <head>18.</head>
            <p>
<pb n="1268"/> <hi>De difficultate proposita, deque
Deo et de corpore futuro spirituali quid tenendum.</hi> Non
hoc ideo dixi (mementote quantum potestis, ut ea
discamus, usquequo invenerimus, quae nondum novimus;
quod autem novimus, non opus est ut discamus,
sed Domino adjuvante, doceamus): non ergo
hoc ideo dixi, quia carnem visuram negavi; sed
quia quaerenda sunt testimonia clariora, si forte poterunt
inveniri. Nam hoc quod prolatum est, videtis
quale sit. Pro nobis enim magis facit, vel pro ipsa
veritate, vel pro his qui quasi certo contendunt, carnem
non visuram omnino ullo modo Deum, nec
in resurrectione mortuorum. Nos hinc non contendimus,
sed repetendo acutos commemoramus,
tardis inculcamus. Licet multis taediosi simus, dicimus
tamen. Deus non videtur in loco, quia non est
corpus; quia ubique totus est, quia non in parte minor,
et in parte major est. Hoc firmissime teneamus.
Si autem caro illa tantam acceperit mutationem, ut
possit per eam videri quod non videtur in loco; omnino
ita sit. Sed quaerendum est, unde doceatur. Et
si nondum docetur, nondum negetur; sed certe vel
dubitetur. Ita tamen ut carnem resurrecturam non
dubitetur, spirituale corpus futurum ex animali non
dubitetur, corruptibile hoc et mortale hoc induere
immortalitatem et incorruptionem non dubitetur: ut <hi>in quod pervenimus, in eo ambulemus 
 <note>(Philipp. III, 16)</note>
            </hi>.
Certe si nimis inquirendo in aliquo forte deviamus;
saltem in creatura, non in Creatore deviemus. Conetur
unusquisque quantum potuerit, corpus convertere
in spiritum, dum tamen in corpus non convertat
Deum.
</p>
          </div3>
        </div2>
      </div1>

<div1>
        <head>SERMO CCLXXVIII. <hi>De vocatione apostoli Pauli, et commendatione dominicae orationis</hi>. Pro solemnitate conversionis S. Pauli, I.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Paulus ex persecutore
praedicator Christi. Gratiae Dei exemplum in Paulo datum,
ne aliquis peccator desperet.</hi> Hodie lectio de Actibus
Apostolorum haec pronuntiata est, ubi apostolus
Paulus ex persecutore Christianorum, annuntiator
Christi factus est. Hodie in illis regionibus etiam
loca ipsa testantur, quod tunc gestum est: et nunc
legitur, et creditur. Utilitas autem rei gestae hujus
haec est, quam Apostolus ipse commemorat in Epistolis
suis. Dicit enim ad hoc sibi veniam datam omnium
peccatorum suorum, et illius furoris atque insaniae
qua pertrahebat Christianos ad necem, qui
minister erat furoris Judaeorum, sive in lapidatione
<pb n="1269"/>
sancti martyris Stephani, sive in caeteris exhibendis
et adducendis ad poenam; ut nemo de se desperet,
qui fuerit magnis peccatis involutus, et magnis sceleribus
irretitus, quasi veniam non sit accepturus,
si conversus fuerit ad eum, qui pendens in cruce
oravit pro persecutoribus dicens: <hi>Pater, ignosce illis,
quia nesciunt quid faciunt <note>(Luc. XXIII, 34)</note>
            </hi>. Factus est
ille ex persecutore praedicator et doctor Gentium.
  Fui primo, inquit, blasphemus et persecutor et injuriosus:
sed ideo misericordiam consecutus sum, ut
in me primo ostenderet Christus Jesus omnem longanimitatem,
ad informationem eorum qui credituri
sunt illi in vitam aeternam <note>(I Tim. I, 13 et 16)</note>. Gratia
enim Dei salvi efficimur a peccatis nostris, in quibus
aegrotamus. Illius, illius medicina est, quae sanat
animam. Nam se ipsa vulnerare potuit, sanare non
potuit.</p>
          </div3>
<div3>
            <head>2.</head>
            <p>
 <hi>Aegrotare et convalescere non aeque habet homo
in potestate. Ex libera hominis voluntate semen mortis.
Medicus proprie quis.</hi> Namque et in ipso corpore in
potestate habet homo aegrotare, convalescere autem
non ita habet in potestate. Si enim excedat modum,
et intemperanter vivat, faciatque illa quae sunt incommoda
valetudini, et expugnantia sanitatem, uno
die, si vult, cadit in morbos; non autem cum ceciderit,
convalescit. Ut enim aegrotet, se ipsum adhibet
ad intemperantiam: ut autem convalescat, medicum
adhibet ad salutem. Non enim potest, ut diximus,
in potestate habere recipiendam sanitatem,
quomodo habet in potestate amittendam.
</p>
          </div3>
        </div2>

<div2>
          <head>CAPUT II.</head>
<p>Sic etiam secundum animam, ut
peccando in mortem caderet homo, ut ex immortali
mortalis fieret, ut subderetur diabolo seductori, fuit
in ejus libero arbitrio; quo ad inferiora declinando superiora
deseruit, et aurem praebendo serpenti, aurem
clausit ad Deum, atque constitutus inter praeceptorem
et seductorem, magis seductori quam praeceptori obtemperare
delegit. Unde enim audivit Deum, inde audivit
diabolum. Quare ergo non potius meliori credidit?
Ideoque invenit verum esse quod praedixerat Deus,
falsum quod promiserat diabolus. Haec prima origo
malorum nostrorum, haec radix omnium miseriarum,
hoc semen mortis ex propria et libera voluntate primi
hominis: qui sic est factus, ut si obediret Deo,
semper beatus et immortalis esset; si negligeret et
contemneret praeceptum ejus, qui volebat in illo salutem
perpetuam custodire, in morbum mortalitatis
irrueret. Tunc ergo medicus a sano contemptus est,
nunc curat aegrotum. Alia sunt enim praecepta, quae
dat medicina ad tenendam sanitatem; sanis enim
dantur, ne aegrotent: alia sunt autem, quae jam
aegroti accipiunt, ut recuperent quod amiserunt.</p>
</div2>

<div2>
          <head>CAPUT III.</head>
<p>Bonum erat homini ut obediret medico,
cum sanus esset, ne medicus illi opus esset. <hi>Non est</hi> 
 enim <hi>opus sanis medicus, sed aegrotantibus.</hi> 
Proprie quippe medicus dicitur, per quem sanitas recuperatur.
Nam semper Deus medicus opus est etiam
sanis, ut sanitas ipsa teneatur. Bonum ergo illi erat
tenere perpetuam sanitatem, in qua conditus erat.
<pb n="1270"/>
Contempsit, abusus est, intemperantia sua decidit in
malam valetudinem hujus mortalitatis: audiat vel
modo praecipientem medicum, ut possit inde surgere,
quo per peccatum, ipse decubuit.</p>
<div3>
            <head>3.</head>
            <p>
 <hi>Aegrotus praecepta medici observando nonnisi paulatim
fit sanus.</hi> Sed plane, fratres, quemadmodum in
ipsa medicina sanus faciendo quae imperat sapientia
salutis, manet in eo quod habet; si autem coeperit
aegrotare, incipit audire praeceptum, et incipit facere,
si vere curat recipere bonam et integram
valetudinem; cum autem coeperit id facere, non
continuo jam sanus est; sed diu observando pervenit
ad illam sanitatem, quam minus temperando
perdiderat: hoc illi autem prodest quod jam
incipit observare, ne augeat aegritudinem, et ut non
solum deterior non fiat, sed etiam incipiat melius habere,
qui paulatim fit sanus: spes est enim perfectae
sanitatis, quando incipit homo minus minusque aegrotare.
Sic etiam juste vivere in hac vita, quid est
aliud, nisi audire praecepta legis, et facere? Numquid
ergo quicumque faciunt praecepta legis, jam sani
sunt? Nondum: sed ut sani fiant, faciunt. Non deficiant
faciendo: quia paulatim recipitur quod semel
amissum est. Si enim cito rediret homo ad pristinam
beatitudinem, ludus illi esset peccando cadere in
mortem.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Cum praeceptis medici ferendus
etiam dolor sectionis.</hi> Cecidit quisque, verbi gratia,
in morbum corporis per intemperantiam, natum est
illi aliquid in corpore, quod opus est etiam secari:
sine dubio dolores passurus est; sed dolores illi non
erunt infructuosi. Si dolores sectionis pati non vult,
vermes putredinis patietur. Incipit ergo dicere medicus:
Observa illud atque illud, hoc noli tangere, noli
isto cibo uti vel potu, inquietus esse ad illam rem
noli. Incipit facere, jam observans est praeceptorum;
sed nondum sanus. Quo ergo valet quod observat?
Ne pestis quae illi accidit augeatur, atque ut etiam
minuatur. Quid ergo sequitur? Accedat oportet ad
observationem praeceptorum etiam medici secantis
manus, et dolores salubres infligentis. Si ergo ille
positus in ulcere putrido dicat, Quid mihi prodest
quia observo praecepta, si dolores patior sectionis?
respondetur, Sed utroque curaberis, et observantia
praeceptorum, et tolerantia dolorum. Tantum est
enim quod fecisti tibi, non observando cum sanus
esses. Acquiesce itaque medico, donec saneris: meritum
est enim ulceris tui, quidquid pateris molestiarum.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Christus medicus quomodo nos paulatim
sanat.</hi> Sic venit ad afflictum et laborantem medicus
Christus, qui ait: <hi>Non est opus sanis medicus,
sed male habentibus. Non veni vocare justos, sed peccatores <note>(Matth. IX, 12 et 13)</note>
            </hi>.
Vocat peccatores ad pacem
vocat aegrotantes ad sanitatem. Imperat fidem, imperat
continentiam, temperantiam, sobrietatem; refrenat
concupiscentiam avaritiae: dicit quid faciamus,
quid observemus. Qui observat haec, jam potest dici
juste vivere secundum praeceptum medicinae: sed
nondum recepit illam sanitatem et illam integram valetudinem,
<pb n="1271"/>
quam Deus promittit per Apostolum, dicens:
  Oportet corruptibile hoc induere incorruptionem,
et mortale hoc induere immortalitatem.
Tunc fiet sermo qui scriptus est, Absorpta est mors
in victoriam. Ubi est, mors, contentio tua? ubi est,
mors, aculeus tuus   <note>(I Cor. XV, 53-55)</note>? Tunc plena
sanitas erit, et cum Angelis sanctis aequalitas. Sed
modo antequam fiat, fratres mei, cum coeperimus
observare praecepta, quae medicus praecipit, quando
patimur etiam aliquas tentationes et tribulationes,
non putemus nos sine causa observare, quia major
dolor videtur sequi praecepta illa quae observas. Quod
enim pateris tribulationes, manus est secantis medici,
non sententia judicis punientis. Fit hoc ut perfecta
sit sanitas: patiamur, feramus dolores. Dulce
peccatum est: per amaritudines ergo tribulationis
perniciosa dulcedo digeratur. Delectabat te, quando
fecisti malum: sed incidisti in infirmitatem faciendo.
A contrario medicina est, facit tibi ad tempus dolorem,
ut recipias perpetuam sanitatem. Utere illa, et
noli repellere.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Antidotum contra omnia peccata.
Duobus peccatorum generibus duo opponuntur praecepta.</hi> 
Sane ante omnia illud antidotum non recedat,
quod contra omnes putredines, contra omnium peccatorum
venena plurimum valet, ut dicas, et verum
dicas Domino Deo tuo: <hi>Dimitte nobis debita nostra,
sicut et nos dimittimus debitoribus nostris <note>(Matth. VI,
12)</note>
            </hi>. Hoc enim pactum cum aegrotis medicus conscripsit
atque firmavit. Quoniam duo sunt genera peccatorum;
unum quo in Deum, alterum quo in hominem
peccatur. Unde etiam duo sunt praecepta illa, in quibus
tota Lex pendet et Prophetae: <hi>Diliges Dominum
Deum tuum ex toto corde tuo, et ex tota anima tua, et ex
tota mente tua; et diliges proximum tuum tanquam te
ipsum <note>(Id. XXII, 37-40)</note>
            </hi>. Et in his continetur etiam
decalogus praeceptorum Legis, ubi tria praecepta pertinent
ad dilectionem Dei, septem ad proximi: de
quibus satis aliquando tractavimus.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Peccat in Deum, qui in se corrumpit
templum ejus.</hi> Quomodo ergo duo sunt praecepta, sic
et duo genera peccatorum. Aut enim in Deum peccatur,
aut in hominem. Peccatur autem in Deum, etiam
corrumpendo templum ejus in te: etenim Deus redemit
te sanguine Filii sui. Quanquam et antequam
redimereris, cujus servus eras, nisi ejus qui condidit
omnia? Peculiariter quodam modo te habere voluit
redemptum sanguine Filii sui. <hi>Et non estis vestri,</hi> 
inquit Apostolus; <hi>empti enim estis pretio magno:
glorificate et portate Deum in corpore vestro <note>(I Cor. VI,
19 et 20)</note>
            </hi>. Ergo ille a quo redemptus es, fecit te domum
suam. Numquid tu vis everti domum tuam? Sic nec
Deus suam, hoc est, te ipsum. Si tibi non parcis propter
te ipsum, parce tibi propter Deum, qui te fecit
templum suum. <hi>Templum enim Dei sanctum est,</hi> inquit, <hi>quod estis vos;</hi> 
 et, <hi>Qui templum Dei corruperit,
corrumpet illum Deus <note>(Id. III, 17)</note>
            </hi>. Quae peccata homines
quando faciunt, putant se non peccare, quia
nulli homini nocent.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
<pb n="1272"/> <hi>Corruptores sui, non innocentes.
Innocens quis.</hi> Hoc itaque volo intimare Sanctitati
vestrae, quantum breve tempus admittit, quid mali
faciant, qui se ipsos corrumpunt voracitate, ebrietate,
fornicatione; et reprehendentibus respondent,
Feci de ratione mea, de possessione mea: cui quid
rapui? cui quid abstuli? contra quem feci? Bene mihi
sit volo, ex eo quod Deus mihi dedit. Videtur iste innocens,
quod quasi nulli noceat. Sed quomodo est innocens,
qui non parcit sibi? Ille enim innocens est,
qui nulli nocet: quia dilectionis proximi regula ab
ipso est. Hoc enim dixit Deus, <hi>Diliges proximum tuum
tanquam te ipsum.</hi> Quomodo ergo in te salva est dilectio
proximi, quando dilectio tui per intemperantiam
vulneratur? Deinde dicit tibi Deus: Cum per
ebrietatem corrumpere te vis, non cujuslibet domum
evertis, sed domum meam. Ubi habitabo? In istis
ruinis? in istis sordibus? Si hospitem reciperes aliquem
servum meum, reficeres et mundares domum,
quo intraret servus meus: non mundas cor, ubi habitare
ego volo?
</p>
          </div3>
        </div2>

<div2>
          <head>CAPUT IX.</head>
<div3>
            <head>9.</head>
            <p>
 <hi>Modus in rerum concessarum usu
difficile tenetur. Usus uxoris immoderatus, nisi liberorum
procreandorum causa fiat.</hi> Unam ergo rem commemoravi,
fratres, ut videatis quomodo peccent, qui
se ipsos corrumpunt, cum sibi innocentes videntur.
Sed quoniam in ipsa fragilitate et mortalitate vitae
hujus difficile est ut homo non excedat modum aliquantum
in his rebus, quibus ad necessitatem utitur;
adhibendum est illud remedium, <hi>Dimitte nobis debita
nostra, sicut et nos dimittimus debitoribus nostris:</hi> si
dicatur, et vere dicatur. Adulterium facere prohiberis,
ne noceas proximo. Quomodo enim non vis accedi
ad tuam, sic non debes accedere ad alienam
uxorem. Si autem tua intemperantius usus fueris,
numquid videris nocere alicui, quia uteris tua? Sed eo
ipso concesso immoderatius utendo, corrumpis in te
templum Dei. Nemo te accusat extraneus: sed quod
responsum dabit conscientia tua Deo dicenti per Apostolum, <hi>Ut sciat unusquisque vestrum suum vas possidere
in sanctificatione et honore; non in morbo desideriorum,
sicuti Gentes quae ignorant Deum 
 <note>(I Thess. IV,
4, 5)</note>
            </hi>? Quis est autem habens uxorem, qui eo modo
utatur uxore, ut non excedat legem liberos procreandi?
Ad hoc enim data est: convincunt te tabulae
quae scribuntur in matrimonio. Pactus es quemadmodum
duceres: sonat tibi scriptura pactionis, <hi>Liberorum
procreandorum causa.</hi> Non ergo accedas, si potes,
nisi liberorum procreandorum causa. Si modum
excesseris, contra illas tabulas facies et contra pactum.
Nonne manifestum est? Eris mendax, et pacti
violator: et quaerit in te Deus integritatem templi sui
et non invenit; non quia tua usus es, sed quia immoderate
usus es. Nam et vinum de apotheca tua bibis,
et tamen si sic bibis, ut inebrieris, non quia re
tua usus es, ideo non peccasti: donum enim Dei convertisti
ad corruptionem tuam.
</p>
          </div3>
        </div2>

<div2>
          <head>CAPUT X.</head>
<div3>
            <head>10.</head>
            <p>
 <hi>Deus ipse offenditur usu rerum
concessarum immoderato. Remedium contra peccata
<pb n="1273"/>
ejusmodi immoderationis.</hi> Quid ergo, fratres? Certe
manifestum est, et renuntiat omnium conscientia,
quia difficile est sic uti rebus concessis, ut non aliquantulum
excedatur modus. Quando autem excesseris
modum, offendis Deum, cujus templum es. <hi>Templum
enim Dei sanctum est, quod estis vos.</hi> Nemo se
fallat: <hi>Quisquis templum Dei corruperit, corrumpet
illum Deus.</hi> Dicta sententia est, teneris reus. Quid
dicturus es in orationibus tuis, quando rogabis Deum,
quem offendis in templo suo, quem pellis de templo
suo? Quomodo mundabis rursus in te domum Dei?
quomodo eum reduces ad te? Quomodo, nisi dicendo
ex vero corde tuo, et verbis et factis, <hi>Dimitte nobis debita
nostra, sicut et nos dimittimus debitoribus nostris?</hi> 
Quis enim te accusabit immoderate utentem tuo cibo,
tuo potu, tua conjuge? Nemo accusabit hominum:
sed tamen quia Deus arguit, exigens de te integritatem
templi sui et incorruptionem habitationis suae,
dedit tibi remedium, tanquam dicens: Si excedendo
modum offendis me, et ego tenebo te reum, ubi te
nullus hominum accusat; dimitte homini quod in te
peccavit, ut dimittam tibi quod peccas in me.
</p>
          </div3>
        </div2>

<div2>
          <head>CAPUT XI.</head>
<div3>
            <head>11.</head>
            <p>
 <hi>Contempto illo remedio non remanet
spes ulla salutis.</hi> Tenete istud fortiter, fratres.
Qui enim et ad hujusmodi antidotum renuntiaverit,
nulla illi spes salutis omnino remanebit. Qui mihi
dixerit, Non remitto peccata, quae in me forte homines
peccant: non est unde illi promittam salutem.
Non enim possum ego promittere, quod non promittit
Deus. Ero enim non dispensator verbi Dei, sed dispensator
serpentis. Serpens enim promisit bonum
peccanti, Deus autem mortem minatus est. Quid enim
illi evenit, nisi quod minatus est Deus? Et longe ab
eo factum est, quod ille pollicitus est. Vultis ergo,
fratres, ut dicam vobis: Etsi peccaveritis, etsi non
dimiseritis peccata hominibus, prorsus salvi eritis,
cum venerit Christus Jesus, omnibus indulgentiam
dabit? Non dico, quia non audio: non dico quod
mihi non dicitur. Promittit quidem Deus indulgentiam
peccatori, sed praeterita omnia dimittens conversis,
credentibus, baptizatis. Hoc lego, hoc audeo promittere,
hoc promitto, et quod promitto promittitur mihi.
Et cum legitur, omnes audimus: condiscipuli enim
sumus, unus magister est in ista schola.
</p>
          </div3>
        </div2>

<div2>
          <head>CAPUT XII.</head>
<div3>
            <head>12.</head>
            <p>
 <hi>Peccata gravia, quae poenitentiae
laborem exigunt vehementiorem. Levia peccata multitudine
opprimunt, nisi a Deo dimittantur.</hi> Omnia ergo
praeterita conversis dimittuntur: caeterum hujus vitae
sunt quaedam gravia et mortifera, quae nisi per vehementissimam
molestiam humiliationis cordis et contritionis
spiritus et tribulationis poenitentiae non relaxantur.
Haec dimittuntur per claves Ecclesiae. Si
enim tu te coeperis judicare, si tibi coeperis displicere;
Deus veniet, ut misereatur. Si tu te punire volueris,
parcet ille. Qui autem agit bene poenitentiam, suus
ipse punitor est. Sit oportet ipse severus in se, ut in
eum sit misericors Deus: quomodo dicit David, <hi>Averte
<pb n="1274"/>
faciem tuam a peccatis meis, et omnes iniquitates meas
dele.</hi> Sed quo merito? Ait in ipso psalmo: <hi>Quoniam
iniquitatem meam ego agnosco, et peccatum meum ante
me est semper <note>(Psal. L, 11, 5)</note>
            </hi>. Si ergo tu agnoscis,
ille ignoscit. Sunt autem peccata levia et minuta, quae
devitari omnino non possunt, quae quidem videntur
minora, sed multitudine premunt. Nam et acervus
frumenti minutissimis granis colligitur, et tamen onerantur
inde naves: et si amplius onerentur, demerguntur.
Unum fulmen dejicit aliquem, et occidit: sed
et si pluvia sit nimia, minutissimis guttis tamen multos
interficit. Illud uno ictu perimit, illa ex multitudine
exstinguit. Magnae bestiae uno morsu occidunt hominem:
minutae autem cum fuerint multae congregatae,
plerumque interimunt, et talem perniciem inferunt,
ut poenis hujusmodi gens superba Pharaonis judicari
meruerit. Si ergo, quamvis minuta sint ista peccata,
tamen quia tam multa sunt, ut congregata acervum
faciant, quo te premant; bonus est Deus, qui etiam
ipsa dimittit, sine quibus non potest ista vita duci.
Quomodo autem dimittit, si tu non dimittas quae in te
committuntur?
</p>
          </div3>
        </div2>

<div2>
          <head>CAPUT XIII.</head>
<div3>
            <head>13.</head>
            <p>
 <hi>Sentinare, debita debitoribus
nostris dimittendo.</hi> Sententia ista sic est in corde hominis,
quomodo cadus, unde sentinatur navis in pelago.
Non potest enim nisi aquam admittere per rimas
compaginis suae. Paulatim tamen adhibendo tenuem
liquorem, facit multam collectionem, ita ut si non exhauriatur,
navem opprimat. Sic et in ista vita habemus
quasdam mortalitatis fragilitatisque nostrae rimulas,
per quas intrat peccatum de fluctibus hujus
saeculi. Arripiamus, tanquam sitellam, istam sententiam,
ut sentinemus, ne demergamur. Dimittamus
debita debitoribus nostris, ut dimittat nobis Deus debita
nostra. Per hanc sententiam (si fiat, ut vere dicatur)
exhauris quidquid influxerat. Sed cautus esto:
adhuc enim in mari es. Nam cum hoc semel feceris,
non sufficit, nisi perveneris trajecto isto mari ad illam
patriae soliditatem et firmitatem, ubi nullis fluctibus
quatiaris, nec dimittas quod in te non admittitur, nec
tibi dimitti velis quod non admittis.
</p>
          </div3>
        </div2>

<div2>
          <head>CAPUT XIV.</head>
<div3>
            <head>14.</head>
            <p>
 <hi>Odium cito deponendum, ne
corrumpat cor.</hi> Satis me hoc commendasse arbitror
Charitati vestrae, et commendo propter fluctus istos,
in quibus periclitamur, remedium salutare teneamus.
Et videte etiam quantum peccet, qui nocere studet
innocenti; cum ille jam non sit ferendus, qui non
dimittit quod ei quisque nocuerit. Attendant ergo fratres
nostri, et videant adversus quos habebant aliquas
amaritudines odiorum. Si non illas dimiserunt, vel
per istos dies videant quid faciant ista de cordibus
eorum. Aut certe si se tutos putant, mittant acetum
in vasa, in quibus bonum vinum servare consueverunt.
Non mittunt, et cauti sunt, ne testa vitietur:
et odium mittunt in cor suum, non timentes ne quid
ibi corruptionis operetur? Servate ergo, fratres, ut
<pb n="1275"/>
nulli noceatis, quantum potestis: et si qua vobis immoderatio
de usu isto concessarum rerum, vitae humanae
infirmitate subrepserit, quoniam pertinet ad
corruptionem templi Dei; tenete atque versate, ut ea
quae in vos committuntur, cito dimittatis hominibus,
ut Pater vester qui in coelis est, dimittat vobis peccata
vestra.
</p>
          </div3>
        </div2>
      </div1>

<div1>
        <head>SERMO CCLXXIX. <hi>De Paulo apostolo</hi>. Pro solemnitate Conversionis ejusdem, II.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>In Pauli mutatione impletur
prophetia Jacob de Benjamin.</hi> Verba Apostoli
audivimus, imo per Apostolum verba Christi loquentis
in illo, quem de persecutore praedicatorem fecit,
percutiens et sanans, occidens et vivificans; occisus
agnus a lupis, et faciens agnos de lupis. Praedictum
erat in praeclara prophetia, cum Jacob sanctus patriarcha
benediceret filios suos, praesentes tangens, futura
prospiciens, praedictum erat quod in Paulo contigit.
Erat enim Paulus, sicut ipse testatur, de tribu
Benjamin <note>(Philipp. III, 5)</note>. Cum autem Jacob benedicens
filios suos venisset ad Benjamin benedicendum,
ait de illo: <hi>Benjamin lupus rapax.</hi> Quid ergo? Si lupus
rapax, semper rapax? Absit. Sed quid? <hi>Mane rapiet,
ad vesperum dividet escas <note>(Gen. XLIX, 27)</note>
            </hi>. Hoc in
apostolo Paulo completum est, quia et de illo praedictum
erat. Jam, si placet, inspiciamus illum mane rapientem,
ad vesperum escas dividentem. <hi>Mane</hi> et <hi>vesperum</hi> 
 posita sunt pro eo ac si diceretur, Prius et
postea. Sic ergo accipiamus, Prius rapiet, postea dividet
escas. Attendite raptorem: <hi>Saulus,</hi> inquit, sicut
Actus Apostolorum testantur, <hi>acceptis litteris a principibus
sacerdotum, ut ubicumque inveniret viae Dei sectatores,
attraheret et adduceret,</hi> utique puniendos, <hi>ibat
spirans et anhelans coedes.</hi> Hic est ille mane rapiens.
Nam et quando lapidatus est Stephanus primus martyr
pro nomine Christi, evidentius aderat et Saulus.
Et sic aderat lapidantibus, ut non ei sufficeret si tantum
suis manibus lapidaret. Ut enim esset in omnium
lapidantium manibus, ipse omnium vestimenta servabat,
magis saeviens omnes adjuvando, quam suis
manibus lapidando. Audivimus, <hi>Mane rapiet:</hi> videamus, <hi>ad vesperum dividet escas.</hi> 
 Voce Christi de coelo
prostratus est, et accipiens interdictum saeviendi, cecidit
in faciem suam; prius prosternendus, deinde
erigendus; prius percutiendus, postea sanandus. Non
enim in illo Christus postea viveret, nisi occideretur
in eo quod male ante vixisset. Quid ergo prostratus
audivit? <hi>Saule, Saule, quid me persequeris? Durum
<pb n="1276"/>
est tibi adversus stimulum calcitrare.</hi> Et ille, <hi>Quis es,
Domine?</hi> Et vox desuper, <hi>Ego sum Jesus Nazarenus,
quem tu persequeris.</hi> Membris adhuc in terra positis
caput in coelo clamabat, et non dicebat, Quid persequeris
servos meos; sed, <hi>Quid me persequeris?</hi> Et ille, <hi>Quid me vis facere?</hi> 
 Jam parat se ad obediendum,
qui prius saeviebat ad persequendum. Jam informatur
ex persecutore praedicator, ex lupo ovis, ex hoste
miles. Audivit quid facere debeat. Caecus sane factus
est: ut interiore luce fulgeret cor ejus, exterior ad
tempus erepta est; subtracta est persecutori, ut redderetur
praedicatori. Et eo tamen tempore, quo caetera
non videbat, Jesum videbat. Ita et in ipsa ejus caecitate
mysterium informabatur credentium; quoniam
qui credit in Christum, ipsum intueri debet, caetera
nec nata computare; ut creatura vilescat, et Creator
in corde dulcescat.</p>
          </div3>
<div3>
            <head>2.</head>
            <p>
 <hi>Paulus ad Ananiam, lupus ad ovem captivus adducitur.</hi> 
Videamus ergo. Adductus est ad Ananiam,
et Ananias interpretatur Ovis. Ecce lupus rapax adducitur
ad ovem sequendam, non rapiendam. Sed ne
repentinum ovis expavesceret lupum, ipse pastor de
coelo, qui haec omnia faciebat, nuntiavit ovi lupum
venturum, sed non saeviturum. Et tamen tam immanis
fama lupum illum praecesserat, ut non posset ovis audito
ejus nomine non conturbari. Nam cum Dominus
Jesus eidem Ananiae nuntiaret Paulum jam venisse ut
crederet, et ad eum Ananiam ire debere, ait Ananias:
  Domine, audivi de isto homine, quia multa mala
operatus est in sanctos tuos: et nunc litteras accepit
a principibus sacerdotum, ut ubicumque
invenerit tui nominis sectatores, pertrahat.   Dominus
autem ad illum:   Sine, et ego ei ostendam quae
illum oporteat pati pro nomine meo   <note>(Act. IX, 13,
16)</note>. Mira et magna res geritur. Lupo saevitia interdicitur,
lupus ad ovem captivus adducitur. Tanta autem
praecesserat fama lupi raptoris, ut ejus nomine audito,
timeret ovis etiam sub manu pastoris. Confortatur,
ne jam putet saevientem, ne timeat tumentem.
Ab agno pro ovibus mortuo fit ovis secura de
lupo.</p>
          </div3>
<div3>
            <head>3.</head>
            <p>
 <hi>Christus mitis et humilis, quomodo nec sileat, nec
mitescat.</hi> Deinde ille, cui praecedente Dominico cantavimus, <hi>Domine, quis similis tibi? Ne sileas, neque
mitescas, Deus 
 <note>(Psal. LXXXII, 2)</note>
            </hi>; qui tamen dicit, <hi>Venite ad me, et discite a me quoniam mitis sum, et
humilis corde 
 <note>(Matth. XI, 28 et 29)</note>
            </hi>: videamus quemadmodum
utrumque exhibet, et in se ostendit sua eloquia
consonare. Mitis est et humilis corde, quia <hi>sicut
ovis ad occisionem ductus est, et sicut agnus coram tondente
sine voce, sic non aperuit os suum <note>(Isai. LIII, 7)</note>
            </hi>.
Ligno suspensus pertulit odiorum flammas injustas,
sustinuit ministras pessimi cordis linguas: quibus
linguis illi percusserunt immaculatum, crucifixerunt
justum. De quorum linguis dictum erat: <hi>Filii hominum,
dentes corum arma et sagittae, et lingua eorum
machaera acuta.</hi> Et quid fecit lingua? gladius acutus
quid fecit? Occidit. Quid occidit? Occidit vitam mors,
ut a vita occideretur mors. Quid ergo, quid fecit lingua
<pb n="1277"/>
eorum gladius acutus? Audi quid fecit: vide quid
sequitur. <hi>Exaltare super coelos, Deus; et super omnem
terram gloria tua <note>(Psal. LVI, 5-6)</note>
            </hi>. Ecce quid fecit
gladius acutus. Exaltatum super coelos novimus Dominum,
non videndo, sed credendo: super omnem
terram gloriam ejus, legendo, credendo, videndo.
Vide ergo mitem et humilem corde, ut ad istam gloriam
tropaeum mortificatae carnis adduceret. Vide illum
mitem. Pendens dicebat: <hi>Pater, ignosce illis, quia nesciunt
quid faciunt <note>(Luc. XXIII, 34)</note>
            </hi>; et, <hi>Discite a me
quia mitis sum, et humilis corde.</hi> Discamus a te, quia
mitis es et humilis corde. Ubi magis apparere vel potuit,
vel debuit dignius, quam in ipsa cruce? Cum in
ligno membra penderent, cum clavis confixae manus
et pedes essent, cum adhuc illi saevirent linguis, cum
se sanguine fuso non satiarent, cum aegrotantes medicum
non agnoscerent: <hi>Pater,</hi> inquit, <hi>ignosce illis,
quia nesciunt quid faciunt.</hi> Tanquam diceret, Ego
veni aegros curare: quod me non agnoscunt, febris
immanitas facit. Mitis ergo et humilis corde
dicit, <hi>Pater, ignosce illis, quia nesciunt quid faciunt.</hi> </p>
          </div3>
<div3>
            <head>4.</head>
            <p>
 <hi>Erga Paulum exhibet utrumque; et non silet, et
non mitescit. Tribulationes temporales futurae gloriae
spe parvi pendendae.</hi> Quid ergo, <hi>Ne sileas, neque mitescas,
Deus?</hi> Impleat et hoc. Ecce non siluit: clamavit
de coelo, <hi>Saule, Saule, quid me persequeris?</hi> Fecit, <hi>Non sileas:</hi> 
 exhibeat, <hi>Et non mitescas.</hi> Primo quia
non pepercit errori ejus, quia non pepercit saevitiae,
quia anhelantem caedes voce prostravit, saevienti lumen
eripuit, captivum ad Ananiam, quem persequens quaerebat,
adduxit. Ecce non mitis, ecce saeviens, non in
hominem, sed in errorem. Parum est hoc: adhuc
non sileat, neque mitescat. Ananiae timenti et trementi
audito illius lupi famosi nomine, <hi>Ego,</hi> inquit, <hi>ostendam illi. Ego illi ostendam.</hi> 
 Vide minantem, vide
adhuc saevientem: <hi>Ego illi ostendam. Ne sileas, neque
mitescas, Deus.</hi> Ostende persecutori, non solum bonitatem,
verum etiam severitatem tuam. Ostende, patiatur
quod fecit, discat et pati quod faciebat, sentiat
et ipse quod aliis inferebat. <hi>Ego,</hi> inquit, <hi>illi ostendam
quae illum oporteat pati.</hi> Sed tanquam saeviens dicit, et
implet quod dictum est, <hi>Ne sileas, neque mitescas,
Deus.</hi> Non inde recedat, <hi>Discite a me quoniam mitis
sum, et humilis corde. Ego illi ostendam quae illum
oporteat pati pro nomine meo.</hi> Ostendisti terrorem; subveni,
ne patiatur et pereat quem fecisti, quem invenisti.
Minax est, non silet, non mitescit, minatur. <hi>Ego illi ostendam quae illum oporteat pati pro nomine
meo.</hi> 
 Ubi terror, ibi salus. Qui faciebat contra nomen,
patiatur pro nomine. O saevitia misericors! Vides illum
praeparare ferrum: secturus est, non perempturus;
curaturus, non occisurus. Christus dicebat, <hi>Ego illi ostendam quae illum oporteat pati pro nomine
meo.</hi> 
 Sed quo fine? Ipsum qui patiebatur audi. <hi>Non
sunt condignae passiones hujus temporis.</hi> Ipse dicit qui
patiebatur, et sciebat pro quo nomine patiebatur, et
quo fructu patiebatur. <hi>Non sunt condignae passiones
hujus temporis ad futuram gloriam, quae revelabitur in
nobis <note>(Rom. VIII, 18)</note>
            </hi>. Saeviat mundus, fremat mundus,
<pb n="1278"/>
increpet linguis, coruscet armis, quidquid potest
faciat: quid faciet ad id quod accepturi sumus? Appendo
quod patior, contra id quod spero. Hoc sentio,
illud credo. Et tamen plus valet quod credo, quam
quod sentio. Quidquid est quod saevit pro nomine
Christi, si potest vivi, tolerabile est: si non potest
vivi, migrare hinc facit. Non exstinguit, sed accelerat.
Quid accelerat? Ipsum praemium, ipsam dulcedinem;
quae cum venerit, sine fine erit. Opus cum fine, merces
sine fine.</p>
          </div3>
<div3>
            <head>5.</head>
            <p>
 <hi>Saulus unde appellatus. Paulus, modicus et humilis.</hi> 
Iste ergo, fratres, iste vas electionis, primo
Saulus a Sale. Recordamini enim qui nostis Litteras
Dei, quis erat Sal. Rex pessimus, persecutor sancti
servi Dei David: et ipse, si meministis, de tribu
Benjamin. Inde iste Saulus, ducto secum tramite
saeviendi, sed in saevitia non permansurus. Postea, si
Saulus a Sale, Paulus unde? Saulus a rege saevo,
cum superbus, cum saeviens, cum caedes anhelans:
Paulus autem unde? Paulus, quia modicus. Paulus
humilitatis nomen est. Paulus, posteaquam adductus
est ad Magistrum, qui ait, <hi>Discite a me quoniam mitis
sum, et humilis corde.</hi> Inde Paulus. Usum latinae locutionis
advertite: quia paulum, modicum dicitur.
Paulo post videbo te, paulum hic exspecta; id est,
Post modicum videbo te, modicum hic exspecta.
Audi ergo Paulum: <hi>Ego sum,</hi> inquit, <hi>minimus Apostolorum <note>(I Cor. XV, 9)</note>
            </hi>.
Prorsus <hi>ego sum minimus Apostolorum:</hi> 
et alio loco, <hi>Ego sum novissimus Apostolorum <note>(Id. IV, 9)</note>
            </hi>.</p>
          </div3>
<div3>
            <head>6.</head>
            <p>
 <hi>Humiles Deus exaltat.</hi> Et minimus, et novissimus,
tanquam fimbria de vestimento Domini. Quid
tam exiguum, quid tam novissimum, quam fimbria?
Hac tamen tacta, mulier a fluxu sanguinis sanata est <note>(Matth. IX, 20-22)</note>.
In modico isto magnus erat, in
minimo grandis habitabat; et tanto minus a se magnum
excludebat, quanto magis minor erat. Quid
miramur magnum habitare in angusto? Magis in minimis
habitat. Audi illum dicentem, <hi>Super quem requiescet
spiritus meus? Super humilem, et quietum, et
trementem verba mea <note>(Isai. LXVI, 2)</note>
            </hi>. Ideo altus habitat
in humili, ut humilem exaltet. <hi>Excelsus</hi> enim
est <hi>Dominus, et humilia respicit; excelsa autem a
longe cognoscit <note>(Psal. CXXXVII, 6)</note>
            </hi>. Humilia te, et propinquabit
tibi: extolle te, et recedet a te.</p>
          </div3>
<div3>
            <head>7.</head>
            <p>
 <hi>De Christo crucifixo non erubescendum.</hi> Minimus
ergo iste quid dicit? Quod audivimus hodie: <hi>Corde
creditur ad justitiam, ore autem confessio fit ad salutem <note>(Rom. X, 10)</note>
            </hi>.
Multi credunt corde, et erubescunt
confiteri ore. Sciatis, fratres, prope jam neminem
esse Paganorum, qui non apud se ipsum miretur,
et sentiat impleri prophetias de Christo exaltato
super coelos; quia vident super omnem terram gloriam
ejus. Sed cum se invicem timent, sibimet invicem
erubescunt, faciunt a se longe salutem: quia <hi>ore confessio fit ad salutem.</hi> 
 Quid prodest corde credidisse
<pb n="1279"/>
ad justitiam, si os dubitat proferre quod corde
conceptum est? Intus fidem Deus videt: sed parum
est. Ne confitearis humilem, times superbos; et ei praeponis
superbos, qui pro te displicuit superbis. Humilem
times confiteri Filium Dei. Magnum Verbum Dei, virtutem
Dei, sapientiam Dei non erubescis confiteri: natum,
crucifixum, mortuum erubescis confiteri. Altus,
excelsus et aequalis Patri, per quem facta sunt omnia,
per quem factus es et tu, factus est quod tu; factus
est propter te homo, propter te natus, propter te mortuus.
Aegrote, quomodo sanaberis, qui de medicamento
tuo erubescis? Elige tempus. Nunc est tempus:
postea contemptus ille veniet admirandus, judicatus
ille veniet judicaturus, occisus ille veniet
excitaturus, exhonoratus ille veniet honoraturus.
Modo, et postea: modo in fide res est, postea in manifestatione
erit. Elige hoc tempore quam partem teneas
in futuro. De Christi nomine erubescis? Ex eo
quod erubescis modo hominibus, habes erubescere,
cum venerit in gloria sua redditurus quod promisit
bonis, quod minatus est malis. Ubi eris tu? Quid facies,
si te attendat ille excelsus, et dicat tibi, Erubuisti
de humilitate mea, non eris in claritate mea?
Discedat ergo mala verecundia; accedat salubris impudentia,
si impudentia dicenda est: sed tamen, fratres,
extorsi mihi ut hoc dicerem, nec prorsus timerem.</p>
          </div3>
<div3>
            <head>8.</head>
            <p>
 <hi>De Christi morte cur non erubescendum. Christus
suscepit duo mala nostra, ut daret duo bona sua.</hi> Nolo
enim erubescamus de Christi nomine. Insultetur nobis
quod credimus in crucifixum, in occisum. Plane
in occisum; sed de quo nisi sanguis manaret, chirographum
peccatorum nostrorum adhuc maneret.
Prorsus in occisum credidi: sed hoc in illo occisum
est quod sumpsit de me, non unde fecit me. Prorsus
in occisum credo, sed in quem occisum? Qui venit
aliquis, et accepit aliquid. Quis venit? <hi>Qui cum in
forma Dei esset, non rapinam arbitratus est esse aequalis
Deo.</hi> Ecce quis venit: quid accepit? <hi>Sed semetipsum
exinanivit, formam servi accipiens, in similitudinem
hominum factus <note>(Philipp. II, 6, 7)</note>
            </hi>. Ille factor factus,
ille creator creatus. Sed in quo factus et creatus? In
forma servi, accipiendo formam servi, non amittendo
formam Dei. In hac ergo forma servi, in eo quod a
nobis pro nobis accepit, et natus est, et passus est,
et resurrexit, et ascendit in coelum. Quatuor res dixi.
Natus est, mortuus est, resurrexit, et ascendit in
coelum. Duo prima, duo novissima: duo prima,
natus est, mortuus est; duo novissima, resurrexit,
ascendit in coelum. In duobus primis conditionem
tuam tibi ostendit: in duobus novissimis
mercedis exemplum praebuit. Nasci et mori noveras:
plena est his duobus regio mortalium. Quid
hic abundat in omni carne, nisi nasci et mori? Hoc
homo cum pecore habet: hanc ergo vitam cum pecoribus
communem ducimus. Nati sumus, morituri sumus.
Istud nondum noveras, resurgere, et in coelum
ascendere. Duo noveras, duo non noveras: suscepit
quod noveras, ostendit quod non noveras: patere
<pb n="1280"/>
quod suscepit, spera quod ostendit.</p>
          </div3>
<div3>
            <head>9.</head>
            <p>
 <hi>Mors non timenda temporalis, sed aeterna.</hi> Quid
enim, si nolis mori, non es moriturus? Quid times,
quod vitare non potes? Times, quod et si nolis, erit;
et non times, quod etsi nolis, non erit. Quid est quod
dixi? Omnibus hominibus natis constituit Deus mortem,
per quam de isto saeculo emigrent. Exceptus
eris a morte, si exceptus fueris a genere humano.
Quid facis? Numquid tibi modo dicitur, Elige utrum
velis esse homo? Jam homo es, venisti. Quomodo
hinc exeas, cogita: natus es, moriturus es. Fuge,
cave, repelle, redime: mortem potes differre. non
auferre. Veniet, etsi nolis: veniet quando nescis.
Quid ergo times, quod etsi nolueris, erit? Time potius,
quod si nolueris, non erit. Quid est hoc? Impiis,
infidelibus, blasphemis, perjuris, iniquis, et
omnibus malis gehennae ignes ardentis et aeternas
flammas minatus est Deus. Primo compara haec duo,
mortem ad momentum, et poenas in aeternum. Times
mortem ad momentum, veniet, etsi nolis: time
poenas in aeternum, quae non venient, si nolueris.
Multo majus est quod timere debes, et in potestate
habes ne veniat tibi; et majus est, et longe majus,
incomparabiliter majus quod timere debes, et in potestate
habes ne veniat tibi. Etenim si bene vixeris, si
male vixeris, moriturus es: non effugies ut non moriaris,
seu vivendo bene, seu vivendo male. At vero
si elegeris hic bene vivere, in aeternas poenas non
mitteris. Quia vero eligere non potes hic, ne moriaris;
elige cum vivis, ne in aeternum moriaris. Haec
est fides, hoc Christus ostendit moriendo et resurgendo.
Moriendo ostendit, quod velis nolis passurus
es: resurgendo ostendit, quod si bene vixeris, accepturus
es. Hic <hi>corde creditur ad justitiam, ore confessio
fit ad salutem.</hi> Sed times confiteri, ne insultent
tibi homines, non qui non crediderunt; nam et ipsi
intus credunt: sed ne insultent tibi qui confiteri erubescunt.
Audi quod sequitur: <hi>Dicit enim Scriptura,
Omnis qui crediderit in eum, non confundetur <note>(Rom.
X, 10, 11)</note>
            </hi>. Haec meditare, in his esto: haec est esca
non ventris, sed mentis. Ille qui mane rapiebat,
ipsas escas ad vesperum dividebat. Conversi ad Dominum,
etc.
</p>
          </div3>
        </div2>
      </div1>

<div1>
        <head>SERMO CCLXXX. In Natali martyrum Perpetuae et Felicitatis, I.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Perpetua et Felicitas
<pb n="1281"/>
perpetuae felicitatis praemium insigni martyrio adeptae.</hi> 
Hodiernus dies anniversaria replicatione nobis in memoriam
revocat, et quodam modo repraesentat diem,
quo sanctae famulae Dei Perpetua et Felicitas coronis
martyrii decoratae, perpetua felicitate floruerunt, tenentes
nomen Christi in praelio, et simul invenientes
etiam suum nomen in praemio. Exhortationes earum
in divinis revelationibus, triumphosque passionum,
cum legerentur, audivimus; eaque omnia verborum
digesta et illustrata luminibus, aure percepimus,
mente spectavimus, religione honoravimus, charitate
laudavimus. Debetur tamen etiam a nobis tam devotae
celebritati sermo solemnis, quem si meritis earum
imparem profero, impigrum tamen affectum gaudio
tantae festivitatis exhibeo. Quid enim gloriosius his
feminis, quas viri mirantur facilius, quam imitantur?
Sed hoc illius potissimum laus est, in quem credentes,
et in cujus nomine fideli studio concurrentes,
secundum interiorem hominem, nec masculus, nec
femina inveniuntur; ut etiam in his quae sunt feminae
corpore, virtus mentis sexum carnis abscondat, et in
membris pigeat cogitare, quod in factis non potuit
apparere. Calcatus est ergo draco pede casto et victore
vestigio, cum erectae demonstrarentur scalae, per
quas beata Perpetua iret ad Deum. Ita caput serpentis
antiqui, quod fuit praecipitium feminae cadenti,
gradus factum est ascendenti.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Gloria martyrum.</hi> Quid hoc spectaculo
suavius? quid hoc certamine fortius? quid hac
victoria gloriosius? Tunc cum bestiis sancta objicerentur
corpora, toto amphitheatro fremebant gentes,
et populi meditabantur inania. Sed qui habitat in coelis,
irridebat eos, et Dominus subsannabat eos <note>(Psal.
II, 1, 4)</note>. Nunc autem posteri illorum, quorum voces
in carnem martyrum impie saeviebant, merita martyrum
piis vocibus laudant. Neque tunc tanto concursu
hominum ad eos occidendos cavea crudelitatis impleta
est, quanto nunc ad eos honorandos ecclesia
pietatis impletur. Omni anno spectat cum religione
charitas, quod uno die cum sacrilegio commisit impietas.
Spectaverunt et illi, sed longe voluntate dissimili.
Illi clamando faciebant, quod mordendo bestiae
non implebant. Nos autem et quod fecerunt impii,
miseramur, et quod pii passi sunt, veneramur. Illi
viderunt oculis carnis, quod cordis immanitati refunderent:
nos aspicimus oculis cordis, quod illis ereptum
est, ne viderent. Illi mortua laetati sunt corpora
martyrum, nos mentes mortuas dolemus illorum. Illi
sine lumine fidei martyres putaverunt exstinctos, nos
fidelissimo intuitu cernimus coronatos. Denique illorum
insultatio facta est nostra exsultatio. Et haec quidem
religiosa et sempiterna: illa vero tunc impia,
nunc plane jam nulla.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Martyrum cur maxima praemia.
Vitae hujus laboriosae amor.</hi> Praemia martyrum, charissimi,
maxima credimus, et rectissime credimus.
Sed si certamina diligenter intueamur, nequaquam
illa tam magna esse mirabimur. Nam vitae hujus
quamvis laboriosae ac temporalis, tamen tanta dulcedo
<pb n="1282"/>
est, ut cum homines non possint efficere ne moriantur,
tamen multis et magnis conatibus agant ne
cito moriantur. Pro morte auferenda nihil fieri potest,
et pro ea differenda fit quidquid potest. Certe
omni animae laborare molestum est: et tamen etiam
ab his, a quibus nihil seu boni, seu mali, post hanc
vitam speratur, omnibus laboribus agitur, ne labor
omnis morte finiatur. Quid illi, qui vel errore post
mortem futuras falsas et carnales delicias suspicantur,
vel recta fide quietem quamdam ineffabiliter tranquillissimam
et beatissimam sperant, nonne etiam
ipsi satagunt, et magnis curis agunt ne cito moriantur?
Quid sibi enim aliud volunt pro victu necessario
tot labores, tanta servitus, sive medicinae, sive aliorum
obsequiorum, quam vel exigunt aegroti, vel exhibetur
aegrotis, nisi ne ad terminum mortis cito veniatur?
Quanti itaque comparanda est in futura vita
nulla mortis illatio, cujus tam pretiosa est in hac vita
sola dilatio? Tanta quippe est etiam hujus aerumnosae
vitae nescio quae suavitas, tantusque in natura utcumque
viventium horror mortis, ut nec illi mori velint,
qui per mortem ad vitam transeunt, in qua mori non
possint.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Martyres et mortem et dolores pro
Christo contempserunt.</hi> Hanc igitur vivendi tantam jucunditatem
metumque moriendi charitate sincera,
spe certa, fide non ficta martyres Christi praecipua
virtute contemnunt. In his promittentem minantemque
mundum post tergum relinquentes, in anteriora
se extendunt. Haec varie sibilantis calcantes caput
serpentis ascendunt. Omnium quippe victor est cupiditatum,
qui tanquam tyrannum subjugat amorem
vitae hujus, cujus satellites sunt omnes cupiditates.
Nec est omnino quo in hac vita vinculo teneatur,
quisquis vitae ipsius amore non tenetur. Timori autem
mortis et corporales dolores solent utcumque
conferri. Nam aliquando ille, aliquando iste vincit
in homine. Mentitur tortus, ne moriatur; mentitur et
moriturus, ne torqueatur. Verum dicit, non ferendo
tormenta, ne pro se mentiendo torqueatur. Sed superet
horum quilibet in mentibus quibuslibet. Martyres
Christi pro nomine et justitia Christi utrumque
vicerunt: nec mori, nec dolere timuerunt. Vicit in
eis qui vixit in eis; ut qui non sibi, sed illi vixerunt,
nec mortui morerentur. Ipse eis exhibebat spirituales
delicias, ne sentirent corporales molestias; quantum
non defectioni, sed exercitationi sufficeret. Nam
ubi erat illa femina, quando ad asperrimam vaccam
se pugnare non sensit, et quando futurum esset quod
jam fuerat, inquisivit? Ubi erat? Quid videns, ista
non viderat? Quo fruens, ista non senserat? Quo
amore alienata, quo spectaculo avocata, quo poculo
inebriata? Et adhuc haerebat nexibus carnis, adhuc
moribunda membra gestabat, adhuc corruptibili corpore
gravabatur. Quid, cum resolutae his vinculis animae
martyrum post labores periculosi certaminis,
triumphis angelicis exceptae atque refectae sunt, ubi
non eis dicitur, Implete quod jussi; sed, Accipite
quod promisi? Qua nunc jucunditate spiritualiter epulantur?
<pb n="1283"/>
Quam securi in Domino, et quam sublimi honore
gloriantur, quis terreno docere possit exemplo?
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Felicitas martyrum alia ante, alia
post resurrectionem.</hi> Et haec quidem vita, quam nunc
beati martyres habent, quamvis jam nullis possit saeculi
hujus felicitatibus vel suavitatibus comparari,
parva particula promissionis agitur, imo solatium dilationis.
Veniet autem retributionis dies, ubi corporibus
redditis, totus homo recipiat quod meretur. Ubi
et illius divitis membra quae quondam temporali purpura
decorabantur, aeterno igne torreantur, et caro
pauperis ulcerosi mutata inter Angelos fulgeat: quamvis
etiam nunc ille guttam ex digito pauperis apud
inferos sitiat, et ille in sinu justi deliciose requiescat <note>(Luc. XVI, 19-24)</note>.
Sicut enim plurimum distat inter
laetitias miseriasve somniantium et vigilantium; ita
multum interest inter tormenta vel gaudia mortuorum
et resurgentium: non quod spiritus defunctorum
sicut dormientium necesse sit falli; sed quod alia est
animarum sine ullis corporibus requies, alia cum
corporibus coelestibus claritas et felicitas Angelorum,
quibus aequabitur resurgentium multitudo fidelium:
in qua gloriosissimi martyres praecipua sui honoris
luce fulgebunt, ipsaque corpora in quibus indigna tormenta
perpessi sunt, eis digna in ornamenta vertentur.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Solemnitates martyrum, quo animo
celebrandae. Martyres miserantur nos, ac precantur
pro nobis.</hi> Unde solemnitates eorum, sicut facimus,
devotissime celebremus, sobria hilaritate, casta congregatione,
fideli cogitatione, fidenti praedicatione.
Non parva pars imitationis est, meliorum congaudere
virtutibus. Illi magni, nos parvi: sed benedixit Dominus
pusillos cum magnis <note>(Psal. CXIII, 13)</note>. Praecesserunt,
praeeminuerunt. Si eos sequi non valemus
actu, sequamur affectu: si non gloria, certe laetitia:
si non meritis, votis: si non passione, compassione:
si non excellentia, connexione. Non nobis parum
videatur quod ejus corporis membra sumus, cujus et
illi, quibus aequiparari non possumus. <hi>Quia si unum
membrum patitur, compatiuntur omnia membra: ita
cum glorificatur unum membrum, congaudent omnia
membra <note>(I Cor. XII, 26)</note>
            </hi>. Gloria capiti, unde consulitur
et superioribus manibus, et infimis pedibus. Sicut
ille unus animam suam pro nobis posuit: ita et imitati
sunt martyres, et animas suas pro fratribus posuerunt,
atque ut ista populorum tanquam germinum
copiosissima fertilitas surgeret, terram suo sanguine
irrigaverunt. Fructus laboris ergo illorum etiam
nos sumus. Miramur eos, miserantur nos. Gratulamur
eis, precantur pro nobis. Illi corpora sua tanquam
vestimenta straverunt, cum pullus Dominum
portans in Jerusalem duceretur: nos saltem velut
ramos de arboribus caedentes, de Scripturis sanctis
hymnos laudesque decerpimus, quas in commune
gaudium proferamus <note>(Matth. XXI, 7-9)</note>. Omnes tamen
eidem Domino paremus, eumdem magistrum sequimur,
eumdem principem comitamur, eidem capiti subjungimur,
ad eamdem Jerusalem tendimus, eamdem sectamur
<pb n="1284"/>
charitatem, eamdemque amplectimur unitatem.
</p>
          </div3>
        </div2>
      </div1>

<div1>
        <head>SERMO CCLXXXI. In Natali martyrum Perpetuae et Felicitatis, II.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>In Perpetua et Felicitate
Christus invictus.</hi> Refulget et praeeminet
inter comites martyres et meritum et nomen Perpetuae
et Felicitatis, sanctarum Dei famularum. Nam
ibi est corona gloriosior, ubi sexus infirmior. Quia
profecto virilis animus in feminas majus aliquid fecit,
quando sub tanto pondere fragilitas feminea non
defecit. Bene inhaeserant uni viro, cui virgo casta
unica exhibetur Ecclesia <note>(II Cor. XI, 2)</note>. Bene, inquam,
inhaeserant illi viro, a quo virtutem traxerant,
qua resisterent diabolo: ut feminae prosternerent
inimicum, qui per feminam prostraverat virum. Ille
in eis apparuit invictus, qui pro eis factus est infirmus.
Ille eas ut meteret, fortitudine implevit; qui
eas seminaret, semetipsum exinanivit. Ille eas ad
hos honores laudesque perduxit, qui pro eis opprobria
et crimina audivit. Ille fecit feminas viriliter et
fideliter mori, qui pro eis dignatus est de femina misericorditer
nasci.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Perpetuae victoria de diabolo.</hi> Delectat
autem piam mentem tale spectaculum contueri,
quale sibi beata Perpetua de se ipsa revelatum esse
narravit, virum se factam certasse cum diabolo. Illo
quippe certamine in virum perfectum etiam ipsa currebat,
in mensuram aetatis plenitudinis Christi <note>(Ephes.
IV, 13)</note>. Merito ille vetus ac veterator inimicus, ne
ullas praeteriret insidias, qui per feminam deceperat
virum, quia viriliter secum agentem feminam sensit,
per virum eam superare tentavit. Nec maritum supposuit,
ne illa quae jam superna cogitatione habitabat
in coelis, suspicionem desiderii carnis erubescendo
permaneret fortior; sed patrem verbis deceptionis
instruxit, ut religiosus animus, qui non molliretur
voluptatis instinctu, pietatis impetu frangeretur. Ubi
sancta Perpetua tanta patri moderatione respondit,
ut nec praeceptum violaret, quo debetur honor parentibus,
nec dolis cederet, quibus altior agebat inimicus.
Qui undique superatus, eumdem patrem ejus
virga percuti fecit; ut cujus verba contempserat, saltem
verbera condoleret. Ibi vero doluit illa senis parentis
injuriam; et cui non praebuit assensum, servavit
affectum. Oderat quippe in illo stultitiam, non naturam;
et ejus infidelitatem, non originem suam. Majore
igitur gloria tam dilectum patrem male suadentem
fortiter repulit, quem vapulantem videre sine
moerore non potuit. Proinde et dolor ille nihil retraxit
robori fortitudinis, et aliquid addidit laudibus passionis. <hi>Diligentibus</hi> 
 enim <hi>Deum omnia cooperantur in
bonum <note>(Rom. VIII, 28)</note>
            </hi>.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Felicitatis partus et martyrium.</hi> 
Felicitas vero etiam in carcere praegnans fuit. In parturiendo
femineam conditionem feminea voce testata
est. Non aberat Evae poena, sed aderat Mariae gratia.
<pb n="1285"/>
Exigebatur quod mulier debebat: opitulabatur
quem Virgo pepererat. Denique editus est partus,
immaturo mense maturus. Actum est enim divinitus,
ut non suo tempore onus uteri poneretur,
ne suo tempore honor martyrii differretur. Actum
est, inquam, divinitus, ut indebito die fetus ederetur,
dum tamen tanto comitatui debita Felicitas redderetur:
ne si defuisset, non solum socia martyribus, verum
etiam ipsorum martyrum praemium defuisse videretur.
Hoc enim erat nomen ambarum, quod munus
est omnium. Nam cur omnia martyres perferunt,
nisi ut perpetua felicitate glorientur? Hoc ergo illae
vocabantur, ad quod cuncti vocantur. Et ideo cum
esset in illo certamine plurimus comitatus, harum
duarum nominibus omnium est significata perennitas,
omnium signata solemnitas.
</p>
          </div3>
        </div2>
      </div1>

<div1>
        <head>SERMO CCLXXXII. In Natali martyrum Perpetuae et Felicitatis, III.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>De nominibus martyrum
Perpetuae et Felicitatis.</hi> Duarum sanctarum martyrum
festum diem hodie celebramus, quae non solum eminuerunt
excellentibus in passione virtutibus, verum
etiam pro tanto labore pietatis mercedem suam caeterorumque
sociorum propriis vocabulis signaverunt.
Perpetua quippe et Felicitas nomina duarum, sed
merces est omnium. Neque enim omnes martyres in
certamine passionis atque confessionis ad tempus fortiter
laborarent, nisi ut perpetua felicitate gauderent.
Divina ergo providentia gubernante istae non solum
martyres, verum etiam conjunctissimae comites, sicut
factum est, esse debuerunt, ut unum suae gloriae
diem signarent, communemque solemnitatem celebrandam
posteris propagarent. Sicut enim exemplo
gloriosissimi certaminis ut imitemur hortantur; ita
suis nominibus munus inseparabile nos accepturos
esse testantur. Ambae invicem teneant, invicem nectant.
Alteram sine altera non speramus. Nam nec
prodest perpetua, si felicitas non sit; et felicitas deserit,
si perpetua non sit. Haec de vocabulis Martyrum,
quibus consecratus est dies, pro tempore pauca
suffecerint.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Feminae de hoste victrices.</hi> Quod
autem attinet ad istas quarum sunt ista vocabula, sicut
audivimus, cum earum passio legeretur, sicut
memoriae traditum novimus, istae tantarum virtutum
atque meritorum, non solum feminae, verum etiam
mulieres fuerunt. Quarum altera et mater, ut ad infirmitatem
sexus impatientior adderetur affectus, ut
in omnibus eas hostis attentans, tanquam non valentes
dura et crudelia persecutionis onera sustinere,
cessuras sibi continuo, et suas crederet mox futuras.
Sed illae interioris hominis cautissimo et fortissimo
robore omnes ejus obtuderunt insidias, impetusque
fregerunt.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Cur martyrum comitum nomina
<pb n="1286"/>
non pariter celebrantur.</hi> In hoc insignis gloriae comitatu
etiam viri martyres fuerunt, eodem ipso die etiam
viri fortissimi passione vicerunt; nec tamen eumdem
diem suis nominibus commendaverunt. Quod non ideo
factum est, quia feminae viris morum dignitate praelatae
sint: sed quia et muliebris infirmitas inimicum
antiquum miraculo majore devicit, et virilis virtus
propter perpetuam felicitatem certavit.
</p>
          </div3>
        </div2>
      </div1>

<div1>
        <head>SERMO CCLXXXIII. In Natali martyrum Massilitanorum.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Gratia Dei praedicanda in
festis martyrum. Voluptas et dolor, duo incitamenta ad
peccandum.</hi> Fortitudinem sanctorum martyrum sic in
eorum passione miremur, ut gratiam Domini praedicemus.
Neque enim et illi in se ipsis laudari voluerunt,
sed in illo cui dicitur, <hi>In Domino laudabitur
anima mea.</hi> Hoc qui intelligunt, non superbiunt: cum
tremore petunt, cum gaudio accipiunt: perseverant,
jam non amittunt. Quia enim non superbiunt, mites
sunt. Et ideo cum dixisset, <hi>In Domino laudabitur
anima mea;</hi> addidit, <hi>Audiant mites, et jucundentur <note>(Psal. XXXIII, 3)</note>
            </hi>.
Quid caro infirma, quid vermis et
putredo esset, nisi quod cantavimus verum esset, <hi>Deo subjicietur anima mea, quoniam ab ipso est patientia
mea 
 <note>(Psal. LXI, 6)</note>
            </hi>? Etenim ut mala omnia pro
fide martyres tolerarent, virtus eorum patientia nominatur.
Duo sunt enim quae in peccata homines aut
illiciunt, aut impellunt; voluptas, aut dolor: voluptas
illicit, dolor impellit. Contra voluptates, necessaria
est continentia; contra dolores, patientia. Hoc
enim modo suggeritur humanae menti, ut peccet: aliquando
dicitur, Fac, et hoc habebis; aliquando autem,
Fac, ne hoc patiaris. Voluptatem praecedit promissio,
dolorem comminatio. Ut ergo habeant homines
voluptatem, vel non patiantur dolorem, peccant.
Ideo Deus contra ista duo, quorum est unum in blanda
promissione, alterum in terribili comminatione, et
promittere dignatus est, et terrere; promittere regnum
coelorum, terrere de suppliciis inferorum.
</p>
          </div3>
        </div2>

<div2>
          <head>CAPUT II.</head>
<p>Dulcis est voluptas, sed dulcior
Deus. Malus est dolor temporalis, sed pejor est ignis
aeternus. Habes quod ames pro mundi amoribus, imo
pro immundis amoribus. Habes quod timeas, pro
mundi terroribus.</p>
<div3>
            <head>2.</head>
            <p>
 <hi>Patientia et continentia, dona Dei sunt. Cognitio
gratiae Dei et gratitudo.</hi> Sed parum est moneri,
nisi impetres adjuvari. Praesens ergo psalmus quem
cantavimus, docuit nos, a Deo utique esse patientiam
nostram contra dolores. Unde invenimus ab ipso esse
et continentiam nostram, quae necessaria est contra
<pb n="1287"/>
voluptates? Habes evidentissimum testimonium: <hi>Et cum
scirem,</hi> inquit, <hi>quia nemo potest esse continens, nisi Deus
det; et hoc ipsum erat sapientiae, scire cujus esset hoc
donum <note>(Sap. VIII, 21)</note>
            </hi>. Ergo si habes aliquid a Deo, et
nescis a quo habeas, non eris muneratus, quia remanes
ingratus. Si nescis a quo habeas, non agis gratias:
non agendo gratias, et quod habes perdis. <hi>Qui enim
habet, dabitur ei.</hi> Quid est, plene habere? Scire unde
habeas. <hi>Qui autem non habet,</hi> id est, nescit unde habeat, <hi>et quod habet auferetur ab eo 
 <note>(Matth. XIII, 12)</note>
            </hi>.
Denique sicut idem ait, <hi>Hoc ipsum erat sapientiae,
scire cujus esset hoc donum.</hi> Sic et apostolus Paulus ait,
cum commendaret nobis gratiam Dei in Spiritu sancto.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Nos autem non spiritum hujus
mundi accepimus, sed Spiritum qui ex Deo est.</hi> Et quasi
diceretur illi, Unde discernis? secutus adjunxit, <hi>Ut
sciamus quae a Deo donata sunt nobis <note>(I Cor. II, 12)</note>
            </hi>. Ergo
Spiritus Dei, Spiritus est charitatis: spiritus hujus
mundi, spiritus est elationis. Qui habent spiritum
hujus mundi, superbi sunt, ingrati sunt Deo. Multi
dona ejus habent, sed non colunt eum a quo habent:
ideo sunt infelices. Aliquando unus habet dona majora,
alter habet minora: verbi gratia, intelligentiam,
memoriam. Dona Dei sunt. Invenis aliquando hominem
acutissimum, memorem ad incredibilem admirationem;
invenis alium parvo intellectu, memoria
non tenaci, sed utroque parvo praeditum: illum autem
superbum, istum humilem; istum de parvis Deo gratias
agentem, illum majora sibi tribuentem.
</p>
          </div3>
        </div2>

<div2>
          <head>CAPUT IV.</head>
<p>Melior est incomparabiliter Deo
gratias agens de parvo, quam se extollens de magno.
Illum enim qui de parvo gratias agit, ad magnum
Deus admittit: qui autem de magnis gratias non agit,
et quod habet amittit. <hi>Qui enim habet, dabitur ei;
qui autem non habet, et quod habet auferetur ab eo.</hi> 
Quomodo non habet, si habet? Non habens habet,
qui nescit unde habeat. Tollitur enim a Deo res sua,
et remanet illi iniquitas sua. Ergo <hi>nemo</hi> est <hi>continens,
nisi Deus det.</hi> Habes munus contra voluptates: Quoniam <hi>hoc ipsum,</hi> 
 inquit, <hi>erat sapientiae, scire cujus
esset hoc donum: nemo</hi> est <hi>continens, nisi Deus det.</hi> 
Habes munus contra dolores: <hi>Quoniam ab ipso est,</hi> 
inquit, <hi>patientia mea.</hi> Ergo <hi>sperate in eum, omne concilium
plebis.</hi> In eum sperate, nolite vestris viribus
fidere. Illi confitemini mala vestra, ab illo sperate
bona vestra. Sine illius adjutorio nihil eritis, quantumcumque
superbi fueritis. Ergo ut humiles esse
valeatis, <hi>effundite coram illo corda vestra.</hi> Et ne in vobis
male remaneatis, dicite quod sequitur, <hi>Deus adjutor
noster est <note>(Psal. LXI, 9)</note>
            </hi>.</p>
</div2>

<div2>
          <head>CAPUT V.</head>
<div3>
            <head>4.</head>
            <p>
 <hi>Vera et falsa patientia. Contra Donatistas.</hi> 
Hunc adjutorem, ut vinceret, beatus Martyr habuit,
quem miramur, cujus solemnitatem hodie celebramus.
Sine illo non vinceret. Et si dolores vinceret,
diabolum non vinceret. Aliquando enim victi a diabolo,
vincunt dolores; non habentes patientiam, sed duritiam.
Ille ergo adjutor adfuit, ut donaret ei veram
fidem, faceret ei bonam causam, et pro bona causa
<pb n="1288"/>
donaret patientiam. Tunc enim est patientia, quando
praecedit bona causa. Non enim et ipsam fidem alius
quam Deus donat. Breviter utrumque commendavit
Apostolus, et causam pro qua patiamur, et patientiam
qua mala perferamus, a Deo nobis esse. Exhortans
enim martyres ait: <hi>Quia vobis donatum est pro
Christo.</hi> Ecce causa bona, quia pro Christo: non pro
sacrilegio contra Christum, pro haeresi et schismate
contra Christum. Christus enim ait: <hi>Qui
mecum non colligit, spargit <note>(Luc. XI, 23)</note>
            </hi>. Ergo, <hi>Vobis,</hi> 
inquit, <hi>donatum est pro Christo, non solum ut credatis
in eum, sed etiam ut patiamini pro eo <note>(Philipp. I, 29)</note>
            </hi>.
Haec est vera patientia. Hanc ergo patientiam diligamus,
hanc teneamus: et si nondum habemus, petamus;
et recte cantamus, <hi>Deo subjicietur anima mea,
quoniam ab ipso est patientia mea.</hi> 
</p>
          </div3>
        </div2>
      </div1>

<div1>
        <head>SERMO CCLXXXIV. In Natali martyrum Mariani et Jacobi.</head>
<div3>
          <head>1.</head>
          <p>
 <hi>Martyrum patientia, donum Dei.</hi> Hodierno
die reddendi nostri debiti, propitio Deo, tempus
illuxit. Cum ergo devoti sint debitores, quare tumultuantur
exactores? Si omnium mentes quietas habeamus,
ad omnes potest pervenire quod reddimus. De
passione et gloria sanctorum martyrum sermo debetur.
Quoniam ergo illi gloriosissime passi sunt, patientiam
nobis indicunt. Pertulerunt ergo illi turbas saevientes,
nos habeamus populos acquiescentes, quia vidimus
credentes. Laudanda est martyrum constantia, sed ei
laudandae quae sufficit eloquentia? Quando impleo
loquendo, quod vestris cordibus factum est jam credendo?
Unde autem tantum donum patientiae? Unde,
nisi unde omne datum optimum? Unde datum optimum,
nisi unde donum perfectum? Sic enim et ibi
scriptum est,   Patientia autem opus perfectum habet.
Omne,   inquit,   datum optimum et omne
donum perfectum est descendens a Patre luminum,
apud quem non est transmutatio, nec momenti obumbratio  <note>(Jacobi I, 4, 17)</note>.
Adhumanas mentes mutabiles
de fonte immutabili descendit patientia, quae et ipsas
faciat immutabiles. Unde homini placere Deo, nisi a
Deo? Unde homini bona vita, nisi a fonte vitae? Unde
homini illuminatio, nisi ab aeterno lumine? <hi>Quoniam
apud te est,</hi> inquit, <hi>fons vitae. Apud te est,</hi> inquit: poteram
dicere, A me; sed si dixero, A me, recedo a
te. <hi>Apud te</hi> ergo <hi>fons vitae. In lumine tuo;</hi> non in nostro: <hi>In lumine tuo videbimus lumen 
 <note>(Psal. XXXV, 10)</note>
          </hi>.
Ergo, <hi>Accedite ad eum, et illuminamini <note>(Psal. XXXIII,
6)</note>
          </hi>. Fons est vitae; accede, bibe, et vive: lumen est;
accede, cape, et vide. Si non influat ille, siccus eris.</p>
        </div3>
<div3>
          <head>2.</head>
          <p>
 <hi>Martyres blanditiis carnalium parentum tentati.
Mariani mater Maria in filii sui passione exsultat.</hi> Hinc
ergo martyres nostri, hinc biberunt: hinc ebriati non
agnoverunt suos. Quam multos enim martyres sanctos
<pb n="1289"/>
putamus propinquante passione, blanditiis suorum
fuisse tentatos, conantium eos ad hujus vitae temporalem
et vanam et fugitivam dulcedinem revocare?
Sed illi qui de fonte, qui est apud Deum, sitientes
biberant, et inebriati erant, Christum confitendo ructuabant;
suos carnales et vino erroris ebrios, male
amantes, et suadendo a vita revocantes non attendebant,
non agnoscebant. Non ex illis erat Mariani mater,
non ex illis male suadentibus, carnaliter blandientibus,
amando decipientibus: non erat ex illis
sancti Mariani mater. Nomen non inane portabat, non
frustra Maria vocabatur: mulier quidem illa, non
virgo, non intacta de Spiritu sancto, sed tamen pudica
de marito, tale pignus pepererat, quod ad gloriosissimam
passionem suis potius exhortationibus
deducebat, quam inde suis malis blanditiis revocabat.
O sancta et tu Maria, impar quidem merito, sed par
voto! felix et tu! Peperit illa martyrum Principem,
peperisti tu Principis martyrem: peperit illa testium
Judicem, peperisti tu Judicis testem. Felix partus,
felicior affectus. Quando peperisti gemuisti, quando
amisisti exsultasti. Quid est hoc, Quando peperisti
gemuisti, exsultasti quando amisisti? Non frustra, nisi
quia non amisisti. Ubi dolor non erat, fides erat.
Carnalem dolorem de corde fides spiritualis excluserat.
Videbas te filium non amittere, sed praemittere:
totum quod gaudebas, sequi volebas.</p>
        </div3>
<div3>
          <head>3.</head>
          <p>
 <hi>Fortitudo martyrum non ab ipsis, sed a Deo.</hi> Miramur
ista, laudamus ista, amamus ista. O beati
martyres, unde vobis ista? Scio vobis corda humana:
unde vobis ista divina? Ego dico, A Deo: quis est
qui dicat, A vobis? Quis est qui vos male laudando
invideat vobis? Nescio quis dicit a vobis haec esse?
Respondete illi, <hi>In Domino laudabitur anima mea.</hi> 
Nescio quis dicit a vobis haec esse? Respondete illi,
si mites estis, respondete, <hi>In Domino laudabitur anima
mea.</hi> Respondete et hoc in populo Dei, <hi>Audiant
mites, et jucundentur <note>(Psal. XXXIII, 3)</note>
          </hi>. Nescio quis
dicit a vobis haec esse? Respondete illi, <hi>Non potest homo
accipere quidquam, nisi datum ei fuerit desuper <note>(Joan. III, 27)</note>
          </hi>.
Nobis enim et vobis ait Dominus Jesus, <hi>Sine me nihil potestis facere 
 <note>(Id. XV, 5)</note>
          </hi>. <hi>Sine me,</hi> 
inquit, <hi>nihil potestis facere:</hi> et vobis hoc dictum est;
agnoscite verba pastoris, cavete adulationem deceptoris:
superbia ista, impia, iniqua, ingrata, scio
quia displicet vobis. Martyres sancti, passi estis pro
Christo; sed vobis profuit quod passi estis, non
Christo. Quid vobis deesset, nisi vobis donatum esset?
Haec repellite ab auribus vestris inimici venena
serpentis. Lingua illa est, quae dixit, <hi>Eritis sicut dii <note>(Gen. III, 5)</note>
          </hi>.
Praecipitavit hominem arbitrium liberum ingratum, arbitrium liberatum dicat nunc Domino, <hi>Patientia Israel, Domine 
 <note>(Jerem. XVII, 13)</note>
          </hi>. Quid, infidelis,
superbis? laudas martyrum patientiam, quasi a se
ipsis possent esse patientes? Apostolum potius audi
<pb n="1290"/>
Gentium doctorem, non infidelium deceptorem. Certe
in martyribus patientiam pro Christo laudas, et eam
ipsis assignas? Audi potius Apostolum martyres alloquentem,
et corda humana sedantem. Audi, inquam,
dicentem, <hi>Quia vobis donatum est pro Christo.</hi> Audi pietatem
exhortantem, non adulationem fallentem: <hi>Vobis,</hi> 
inquit, <hi>donatum est.</hi> Donatum est, audi: <hi>Vobis donatum
est pro Christo, non solum ut credatis in eum, verum
etiam ut patiamini pro eo <note>(Philipp. I, 29)</note>
          </hi>. <hi>Vobis
donatum est:</hi> quid ad hanc sententiam addi potest? <hi>Vobis donatum est:</hi> 
 agnosce donatum, ne perdas
usurpatum. <hi>Vobis,</hi> inquit, <hi>donatum est pro Christo:</hi> 
quid pro Christo, nisi pati? Sed non suspiceris, audi
sequentia: <hi>non solum ut credatis in eum;</hi> quia et
hoc donatum est: sed non hoc solum donatum est; <hi>verum etiam ut patiamini pro eo,</hi> 
 et hoc donatum est.
Convertat dorsum martyr ad infidelem et ingratum
adulatorem: convertat faciem ad benignissimum largitorem,
et ipsam passionem suam imputet Deo, non
tanquam de suo hoc obtulerit Deo; sed potius dicat, <hi>In Domino laudabitur anima mea, audiant mites et
jucundentur.</hi> 
 Et cum ei dixeris, Quid est quod, <hi>In
Domino laudabitur anima mea?</hi> In te ergo laudatur?
Ille contra, <hi>Nonne Deo subdita erit anima mea? Ab
ipso enim patientia mea <note>(Psal. LXI, 6)</note>
          </hi>. Quare ergo <hi>mea?</hi> 
 Sinum aperui, et libenter accepi; <hi>ab ipso mea.</hi> 
Et <hi>ab ipso,</hi> et <hi>mea;</hi> et quia <hi>ab ipso,</hi> ideo tutius <hi>mea.</hi> 
Mea est, sed a me mihi non est. Ut habeam donum
meum, agnosco datorem Deum. Nam si non agnosco
datorem Deum, tollit Deus bonum suum, et remanet
malum meum, per arbitrium meum.</p>
        </div3>
<div3>
          <head>4.</head>
          <p>
 <hi>Ex multitudine cor ad unum gratia Dei convertitur.
Martyres unius delectationis Dei amore in mundi
blanditiis et acerbitatibus victores.</hi> Ait fidelis Scriptura: <hi>Fecit Deus hominem rectum, et ipsi exquisierunt
cogitationes multas 
 <note>(Eccle. VII, 30)</note>
          </hi>. <hi>Fecit Deus,</hi> inquit, <hi>hominem rectum, et ipsi:</hi> 
 unde <hi>ipsi,</hi> nisi per
liberum arbitrium? <hi>Et ipsi exquisierunt cogitationes
multas.</hi> Rectum dixerat factum, et tamen non ait,
Et ipsi exquisierunt cogitationes pravas, quia dixerat
rectum; aut cogitationes iniquas; sed dixit, <hi>multas.</hi> 
Ab ista multitudine, <hi>corpus quod corrumpitur, aggravat
animam, et deprimit terrena inhabitatio sensum
multa cogitantem <note>(Sap. IX, 15)</note>
          </hi>. Liberet nos Deus ab
ista multitudine cogitationum humanarum, et liberet
nos ab uno, ut simus in illo unum ex multitudine.
Conflet nos igne charitatis, ut uno corde sequamur
unum, ne in multa decidamus ex uno, et in
multis dispergamur relicto uno. De hoc enim uno
Apostolus loquebatur, cum diceret, <hi>Fratres, ego me
ipsum non arbitror apprehendisse:</hi> quid? <hi>Unum autem:</hi> 
quid unum? <hi>Ea quae retro sunt oblitus, in ea
quae ante sunt extentus, sequor <note>(Philipp. III, 13)</note>
          </hi>.
Unum sequor; unum inquit, sequor: sed non me
arbitror apprehendisse; quia deprimit corpus, quod
corrumpitur, sensum multa cogitantem. Ecce quo
ibant martyres; quando fervebant, multum strepitum
non curabant, quia unum amabant. Desiderium videte
<pb n="1291"/>
martyrum: <hi>Unam,</hi> inquit, <hi>petii a Domino.
Unam petii:</hi> vale, inquit, facio multitudini saeculari. <hi>Unam petii:</hi> 
 unam utique beatitudinem, unam felicitatem,
unam veram, non multas falsas. <hi>Unam,</hi> inquit, <hi>petii a Domino, hanc requiram.</hi> 
 Quae est ista
una? <hi>Ut inhabitem in domo Domini omnes dies vitae
meae.</hi> Utquid hoc? <hi>Ut contempler delectationes Domini <note>(Psal. XXVI, 4)</note>
          </hi>.
Martyres sancti quando illam delectationem
cogitabant, tunc illis mala omnia et acerba
atque aspera vilescebant. Erat delectatio contra delectationem:
erat delectatio contra dolorem. Delectatio
illa contra utrumque pugnabat, et contra
saevientem mundum, et contra blandientem. Respondebat
mundo: Quid blandiris? Dulcius est quod amo,
quam id quod polliceris. Audio dicentem mihi Deum,
imo Scripturam sanctam: <hi>Quam magna multitudo
dulcedinis tuae, Domine, quam abscondisti timentibus
te <note>(Psal. XXX, 20)</note>
          </hi>? Ecce iterum bona multitudo, quia
non dissentiens, sed in uno.</p>
        </div3>
<div3>
          <head>5.</head>
          <p>
 <hi>Orationibus martyrum se commendat Ecclesia.
Martyrum plena victoria. Tentatio Domini triplex ad
illecebras pertinens. Aliud tentationis genus in tormentis.</hi> 
Non ergo mirum est, fratres mei: scitis quo loco
martyres recitentur? Non pro illis orat Ecclesia. Nam
merito pro aliis defunctis dormientibus orat Ecclesia:
pro martyribus non orat, sed eorum potius orationibus
se commendat. Certaverunt enim adversus peccatum
usque ad sanguinem. Impleverunt quod scriptum
est, <hi>Certa pro veritate usque ad mortem <note>(Eccli.
IV, 33)</note>
          </hi>. Promissa mundi contempserunt: sed parum
est; parum est enim lethum contemnere, parum est
aspera tolerare: ubi usque ad sanguinem certamen,
ibi gloriosissima et plena victoria. Nam prima Domino
nostro principi martyrum tentamenta sunt blandimenta
proposita: <hi>Dic lapidibus istis ut panes fiant.
Tibi dabo omnia regna ista. Videamus si suscipiunt te
Angeli; quia scriptum est, Ne forte offendas ad lapidem
pedem tuum.</hi> Ista laeta mundi sunt: in pane, concupiscentia
carnis; in promissione regnorum, ambitio
saeculi; in curiositate tentationis, concupiscentia
oculorum: haec omnia de saeculo sunt; sed blandiuntur,
non saeviunt. Attendite martyrum Ducem exemplorum
certamina proponentem, et certantes misericorditer
adjuvantem. Quare se permisit tentari, nisi
ut doceret resistere tentatori? Promittit mundus carnalem
voluptatem: responde illi, Delectabilior est
Deus. Promittit mundus honores et sublimitates saeculares:
responde illi, Altius est omnibus regnum
Dei. Promittit mundus superfluas vel damnabiles curiositates:
responde illi, Sola non errat veritas Dei.
Cum ista triplici tentatione Dominus fuisset tentatus,
quia in omnibus illecebris mundi hujus tria sunt, aut
voluptas, aut curiositas, aut superbia; quid ait Evangelista? <hi>Postquam perfecit diabolus omnem tentationem:</hi> 
omnem, sed ad illecebras pertinentem. Restabat
alia tentatio in asperis et duris, in saevis, in
atrocibus atque immitibus; restabat alia tentatio. Hoc
sciens Evangelista, quid peractum esset, quid restaret,
ait: <hi>Postquam complevit diabolus omnem tentationem,
<pb n="1292"/>
recessit ab eo ad tempus <note>(Matth. IV, 1-11,
et Luc. IV, 1-13)</note>
          </hi>. Discessit ab eo, id est, insidians
serpens: venturus est rugiens leo; sed vincet eum,
qui conculcabit leonem et draconem <note>(Psal. XC, 13)</note>.
Revertetur: introibit in Judam, faciet magistri traditorem.
Adducet Judaeos, non jam adulantes, sed
saevientes: vasa sua possidens clamabit linguis omnium, <hi>Crucifige, crucifige 
 <note>(Luc. XXIII, 21)</note>
          </hi>. Ibi Christum
victorem quid miramur? Deus omnipotens
erat.</p>
        </div3>
<div3>
          <head>6.</head>
          <p>
 <hi>Patientiae exemplum in Domino et in martyribus
conservis nostris praestitum.</hi> Propter nos pati voluit
Christus. Ait apostolus Petrus: <hi>Pro vobis passus est,
relinquens vobis exemplum, ut sequamini vestigia ejus <note>(I Petr. II, 21)</note>
          </hi>.
Pati te docuit, et patiendo te docuit.
Parum erat verbum, nisi adderetur exemplum. Et
quomodo docuit, fratres? Pendebat in cruce, Judaei
saeviebant: in asperis clavis pendebat, sed lenitatem
non amittebat. Illi saeviebant, illi circumlatrabant,
illi pendenti insultabant; quasi uno summo medico
in medio constituto, phrenetici, circumquaque
saeviebant. Pendebat ille, et sanabat. <hi>Pater,</hi> inquit, <hi>ignosce illis, quia nesciunt quid faciunt 
 <note>(Luc.
XXIII, 34)</note>
          </hi>. Petebat, et tamen pendebat: non descendebat,
quia de sanguine suo medicamentum phreneticis
faciebat. Denique quia verba petentis Domini,
ejusdemque misericordiam exaudientis, quia Patrem
petiit, et cum Patre exaudivit; quia illa verba non
potuerunt inaniter fundi, post resurrectionem suam
sanavit quos pendens insanissimos toleravit. Ascendit
in coelum, misit Spiritum sanctum; nec se illis
ostendit post resurrectionem, sed solis fidelibus discipulis
suis, ne quasi insultare se occidentibus voluisse
videretur. Plus enim erat, amicos docere humilitatem,
quam inimicis exprobrare veritatem.
Resurrexit: plus fecit quam illi exigebant, non credendo,
sed insultando et dicendo, <hi>Si filius Dei est,
descendat de cruce <note>(Matth. XXVII, 40)</note>
          </hi>. Et qui de ligno
descendere noluit, de sepulcro surrexit. Ascendit in
coelum, misit inde Spiritum sanctum: implevit discipulos,
correxit timentes, fecit fidentes. Petri trepidatio
in fortitudinem praedicatoris repente conversa
est. Unde hoc homini? Quaere Petrum praesumentem,
invenis Petrum negantem: quaere Deum adjuvantem,
Petrum invenis praedicantem. Ad horam trepidavit
infirmitas, ut praesumptio vinceretur, non ut pietas
deleretur. Implet ille Spiritu suo, et facit praedicatorem
fortissimum, cui praesumenti praedixerat, <hi>Ter
me negabis.</hi> Praesumpserat enim ille de viribus suis,
non de Dei dono, sed de libero arbitrio. Dixerat
enim, <hi>Tecum ero usque ad mortem <note>(Matth. XXVI, 33-35)</note>
          </hi>.
Dixerat in abundantia sua, <hi>Non movebor in aeternum.</hi> 
Sed qui in voluntate sua praestiterat decori ejus
virtutem, avertit faciem suam, et factus est conturbatus <note>(Psal. XXIX, 7, 8)</note>.
 <hi>Avertit,</hi> inquit, <hi>Dominus, faciem
suam:</hi> ostendit Petro Petrum; sed postea respexit,
et Petrum firmavit in petra. Imitemur ergo,
fratres mei, quantum possumus, in Domino passionis
exemplum. Implere poterimus, si ab illo poscamus
<pb n="1293"/>
adjumentum, non praeveniendo, sicut Petrus
praesumens; sed sequendo et orando, sicut Petrus
proficiens. Quando enim Petrus ter negavit, quid
evangelista dicit, attendite: <hi>Et respexit eum Dominus,
et recordatus est Petrus <note>(Luc. XXII, 61)</note>
          </hi>. Quid est, <hi>respexit eum?</hi> 
 Non enim Dominus in facie corporali
eum tanquam commemorando respexit. Non sic est:
Evangelium legite. Dominus in interioribus domus
judicabatur, Petrus in atrio tentabatur. Ergo <hi>respexit
eum Dominus,</hi> non corpore, sed majestate; non
oculorum carnis intuitu, sed misericordia altissima.
Ille quia averterat faciem suam, respexit eum, et
factus est liberatus. Ergo praesumptor periisset, nisi
Redemptor respexisset. Et ecce lacrymis suis ablutus,
correptus et ereptus praedicat Petrus. Praedicat qui
negaverat: credunt qui erraverant. Valet in phreneticis
medicina illa sanguinis Domini. Bibunt credentes
quod fuderunt saevientes. Sed multum est ad me,
inquit, imitari Dominum. Ex gratia Domini imitare
conservum, imitare Stephanum, imitare Marianum
et Jacobum. Homines erant, conservi erant; sicut tu
nati, sed ab illo qui non sic natus est, coronati.
</p>
        </div3>
      </div1>

<div1>
        <head>SERMO CCLXXXV. In die Natali martyrum Casti et Aemili.</head>
<div3>
          <head>1.</head>
          <p>
 <hi>Martyrum sic celebranda solemnia, ut eos delectet
imitari.</hi> Sanctorum martyrum non magna solum,
sed etiam pia virtus (ipsa est enim utilis virtus,
imo ipsa est vera et sola dicenda virtus, quae non
militat typho, sed Deo) admonet nos Charitati vestrae
loqui, eamque admonere, ita solemnia martyrum
celebrare, ut vestigia martyrum sequendo delectet
imitari. Non enim et ipsi quod fortes exstiterunt, de
suo habuerunt. Non usque ad illos fons ille manavit.
Qui dedit ipsis, potens est dare et nobis: quoniam
unum pretium datum est pro omnibus nobis.</p>
        </div3>
<div3>
          <head>2.</head>
          <p>
 <hi>Martyrem non facit poena, sed causa. Latronis in
cruce fides causam patientis mutavit. Tres cruces. Crux
Christi, tribunal judicis.</hi> Illud ergo praecipue commonendi
estis, quod assidue commoneri, et semper cogitare
debetis, quod martyrem Dei non facit poena, sed
causa. Justitia enim nostra, non cruciatibus, delectatur
Deus: nec quaeritur in omnipotentis veracisque judicio,
quid quisque patiatur, sed quare patiatur. Ut enim cruce
dominica nos signemus, non fecit hoc Domini poena,
sed causa. Nam si poena hoc fecisset, hoc et latronum
similis poena valuisset. Unus locus erat trium crucifixorum,
in medio Dominus, qui <hi>inter iniquos deputatus est <note>(Isai. LIII, 12)</note>
          </hi>.
Duos latrones hinc atque inde posuerunt:
sed causam similem non habuerunt. Lateribus pendentis
adjungebantur, sed longe separabantur. Illos facinora
sua, illum crucifixerunt nostra. Verumtamen etiam
in uno ipsorum satis apparuit, quantum valeret, non
cruciatus pendentis, sed pietas confitentis. Acquisivit
<pb n="1294"/>
latro in dolore, quod Petrus perdiderat in timore:
scelus admisit, crucem ascendit; causam mutavit, paradisum
comparavit. Meruit omnino causam mutare,
qui non contempsit in Christo similitudinem poenae.
Judaei contempserunt miracula facientem, ille credidit
in pendentem. Consortem crucis Dominum
agnovit, et regno coelorum credendo vim fecit. Tunc
in Christum latro credidit, quando fides apostolica
trepidavit. Merito audire meruit, <hi>Hodie mecum eris
in paradiso.</hi> Hoc quidem sibi ipse non promiserat:
magnae quidem se misericordiae commendabat, sed
et sua merita cogitabat. <hi>Domine,</hi> inquit, <hi>memento
mei, dum veneris in regnum tuum.</hi> Quousque veniret
Dominus in regnum suum, in poenis se futurum sperabat,
et saltem in ejus adventu misericordiam in
se fieri flagitabat. Proinde se latro, sua merita cogitans,
differebat: sed Dominus latroni, quod desperaverat,
offerebat; tanquam diceret, Tu petis ut
meminerim tui, dum venero in regnum meum: <hi>Amen, Amen dico tibi, hodie mecum eris in paradiso <note>(Luc. XXIII, 42, 43)</note>
          </hi>.
Agnosce cui te commendas;
quem credis venturum, antequam veniam, ubique
sum. Ideo quamvis in inferna descensurus, habeo te
hodie in paradiso; non alteri commendatum, sed
mecum. Ad homines enim mortales et ad ipsos mortuos
descendit humilitas mea, de paradiso autem
nunquam discedit divinitas mea. Ita factae sunt tres
cruces, tres causae. Unus latronum Christo insultabat,
mala confessus Christi se misericordiae commenalter
sua dabat. Crux Christi in medio non fuit supplicium,
sed tribunal: de cruce quippe insultantem
damnavit, credentem liberavit. Timete insultantes,
gaudete credentes: hoc faciet in claritate, quod
fecit in humilitate.</p>
        </div3>
<div3>
          <head>3.</head>
          <p>
 <hi>Munera gratiae ex profundo Dei judicio dantur.
Petrus praesumptor paulisper deseritur, ut sibi demonstretur.
Praesumptores odit Deus.</hi> Munera divina de
profundo Dei judicio veniunt: mirari ea possumus,
investigare non possumus. <hi>Quis</hi> enim <hi>cognovit sensum
Domini?</hi> et, <hi>Quam inscrutabilia sunt judicia ejus,
et investigabiles viae ejus <note>(Rom. XI, 34, 33)</note>
          </hi>! Sequens
per omnia vestigia Christi Petrus conturbatur, et negat:
respicitur, et plorat; fletus tergit quod timor
infecerat. Non fuit illa Petri desertio, sed eruditio.
Amare quippe Dominum interrogatus in corde suo
praesumpserat se pro eo etiam moriturum. Viribus
suis hoc tribuerat: nisi paulisper a regente desereretur,
non sibi demonstraretur. Ausus est dicere, <hi>Animam meam pro te ponam.</hi> 
 Animam suam pro Christo
praesumptor se positurum esse jactabat, pro quo
nondum posuerat Liberator. Denique cum timore
turbatur, sicut Dominus praedixerat, ter negat eum,
pro quo se promiserat moriturum. Sicut scriptum
est, <hi>Respexit illum Dominus.</hi> At ille <hi>amare flevit <note>(Luc. XXII, 33, 61, 62)</note>
          </hi>.
Amara erat recordatio negationis,
ut dulcis esset gratia redemptionis. Nisi desertus,
non negaret; nisi respectus, non fleret. Odit
Deus praesumptores de viribus suis, et tumorem istum
<pb n="1295"/>
in eis, quos diligit, tanquam medicus secat. Secando quidem
infert dolorem: sed firmat postea sanitatem. Itaque
resurgens Dominus commendat Petro oves suas,
illi negatori; sed negatori, quia praesumptori; postea
pastori, quia amatori. Nam quare ter interrogat
amantem, nisi ut compungat ter negantem? Proinde
perfecit postea Petrus gratia Dei, quod primo non
potuit fiducia sui. Nam posteaquam illi oves, non
Petri, sed suas commendavit, ut non pasceret sibi,
sed Domino, annuntiavit ei passionem futuram, quam
primo perdiderat; quoniam praepropere festinabat. <hi>Cum senior,</hi> 
 inquit, <hi>factus fueris, alter te cinget, et
feret quo tu non vis. Hoc autem dixit, significans qua
morte glorificaturus erat Dominum <note>(Joan. XXI, 18 et 19)</note>
          </hi>.
Factum est, pervenit Petrus ad passionem, qui lacrymis
diluerat negationem. Quod ei promiserat Salvator,
non potuit auferre tentator.</p>
        </div3>
<div3>
          <head>4.</head>
          <p>
 <hi>Castus et Aemilius in tormentis unde victi primum,
unde post victores.</hi> Tale aliquid factum esse
arbitror etiam in his martyribus sanctis Casto et Aemilio,
quorum diem hodie celebramus. Fortasse
et ipsi de suis viribus antea praesumpserunt, et ideo
defecerunt. Ostendit eis qui essent ipsi, qui ipse.
Repressit praesumentes, et vocavit credentes: adjuvit
pugnantes, coronavit vincentes. Denique jam de
illis gaudebat inimicus in prima congressione, quando
cesserunt doloribus, in suis eos partibus computabat;
jam exsultabat, jam suos habebat: sed quantum
eis concessum est, Domino miserante; alii martyres
diabolum vicerunt tentantem, isti etiam triumphantem.
Itaque, fratres mei, meminerimus quorum
celebritatem hodie celebramus: nec velimus imitari
quod victi sunt, sed potius quod vicerunt. Ideo magnorum
casus non latuerunt, ut timeant qui de se
praesumpserunt. Ubique nobis humilitas magistri
boni diligentissime commendatur. Quandoquidem et
salus nostra in Christo, humilitas Christi est. Nulla
enim nostra salus esset, nisi Christus humilis pro
nobis fieri dignatus esset. Meminerimus de nobis
ipsis non esse praefidendum. Deo commendemus
quod habemus: ab illo imploremus quod minus habemus.</p>
        </div3>
<div3>
          <head>5.</head>
          <p>
 <hi>Martyres advocati nostri, et tamen unus advocatus
noster Christus.</hi> Martyrum perfecta justitia est, quoniam
in ipsa passione perfecti sunt. Ideo pro illis in
Ecclesia non oratur. Pro aliis fidelibus defunctis oratur,
pro martyribus non oratur: tam enim perfecti
exierunt, ut non sint suscepti nostri, sed advocati.
Neque hoc in se, sed in illo cui capiti perfecta membra
cohaeserunt. Ille est enim vere advocatus unus <note>(I Joan. II, 1)</note>,
qui interpellat pro nobis, sedens ad
dexteram Patris <note>(Rom. VIII, 34)</note>: sed advocatus unus,
sicut et pastor unus. Nam <hi>oportet,</hi> inquit, <hi>me et eas oves
adducere, quae non sunt de hoc ovili <note>(Joan. X, 16)</note>
          </hi>. Ut
Christus pastor, Petrus non pastor? Imo et Petrus
<pb n="1296"/>
pastor, et caeteri tales sine ulla dubitatione pastores.
Nam si non pastor, quomodo ei dicitur, <hi>Pasce oves
meas <note>(Joan. XXI, 17)</note>
          </hi>? Sed tamen verus pastor, qui pascit
oves suas. Petro enim dictum est, non, Pasce
oves tuas; sed, <hi>meas.</hi> Petrus ergo non in se, sed in
corpore pastoris est pastor. Nam si oves suas pasceret,
continuo fierent haedi, quos pasceret.</p>
        </div3>
<div3>
          <head>6.</head>
          <p>
 <hi>Extra Ecclesiam non oves Christi, sed haedi pascuntur
a schismaticis. Donatistarum vox.</hi> Contra hoc
enim quod Petro dicitur, <hi>Pasce oves meas;</hi> dicitur in
Canticis canticorum, <hi>Nisi cognoveris temetipsam, o
pulchra inter mulieres.</hi> Cui dicitur, utique agnoscimus,
et in illa nos etiam audimus. Ecclesia quippe hoc audit
a Christo, sponsa audit a sponso: <hi>Nisi cognoveris
temetipsam, o pulchra inter mulieres, exi tu <note>(Cant. I,
7)</note>
          </hi>. Quam mala vox, <hi>Exi. A nobis,</hi> inquit, <hi>exierunt,
sed non erant ex nobis <note>(I Joan. II, 19)</note>
          </hi>. Huic tristi voci,
quod est, <hi>Exi,</hi> contraria est in bono illa vox gratulabilis, <hi>Intra in gaudium Domini tui 
 <note>(Matth. XXV, 21)</note>
          </hi>.
Ergo, <hi>Nisi cognoveris temetipsam, o pulchra inter mulieres,</hi> 
o catholica pulchra inter haereses: <hi>nisi cognoveris
temetipsam, o pulchra inter mulieres, exi tu;</hi> non
enim ego te ejicio, sed <hi>exi tu.</hi> A nobis enim exierunt, <hi>qui segregant semetipsos, animales, spiritum non habentes <note>(Judae 19)</note>
          </hi>.
Non enim dictum est, Ejecti sunt; sed, <hi>Exierunt.</hi> 
 Hoc et in primis peccantibus justitia divina
servavit. Tanquam enim jam pronos proprio pondere,
dimisit eos de paradiso, non exclusit <note>(Gen. III, 23)</note>. <hi>Nisi</hi> 
 ergo <hi>cognoveris temetipsam, o pulchra inter mulieres,
exi tu:</hi> non ego te ejicio, <hi>exi tu.</hi> Ego te in corpore
meo volo sanari, tu putredinem tuam appetis amputari.
Hoc illis dictum est, qui praevidebantur exituri,
ut possint se agnoscere et cavere mansuri. Quare
enim et illi exierunt, nisi quia se non agnoverunt?
Si enim agnoscerent, ibi viderent non suum, sed Dei
esse quod darent. Ego do: meum est quod do; et ideo
sanctum est, quia ego do. Non te agnovisti, merito
existi. Noluisti enim audire dicentem, <hi>Nisi cognoveris
temetipsam, o pulchra inter mulieres.</hi> Pulchra enim aliquando
eras, quando sponsi tui membris inhaerebas.
Noluisti ergo audire et appendere quid sit, <hi>Nisi cognoveris
temetipsam:</hi> quia utique foedam te invenit, quia
de foeda pulchram fecit, quia de nigra dealbavit. <hi>Quid
enim habes quod non accepisti <note>(I Cor. IV, 7)</note>
          </hi>? Non ergo
advertis quemadmodum dictum sit, <hi>Nisi cognoveris temetipsam,
exi tu.</hi> Et putasti te pascere debere oves
tuas, non quomodo dictum est Petro, <hi>Pasce oves meas.</hi> 
Sed vide quid tibi adjunxerit, quid tibi ista praedixit: <hi>Exi tu in vestigiis gregum;</hi> 
 non gregis, sed <hi>gregum.</hi> 
Nam ibi pascuntur oves Christi, ubi est unus grex et
unus pastor. <hi>Exi</hi> ergo <hi>tu in vestigiis gregum,</hi> divisibilis,
divisa, conscissa; <hi>exi tu in vestigiis gregum: et pasce
haedos tuos;</hi> non sicut Petrus, <hi>oves meas,</hi> sed <hi>haedos
tuos: in tabernaculis pastorum,</hi> non in tabernaculo
pastoris. Petrus intrat charitate, tu exis animositate:
quia Petrus cognovit semetipsum, ideo se flevit de se
praesumentem, et invenire meruit adjuvantem: ideo <hi>exi tu.</hi> 
 Ille <hi>oves meas,</hi> tu <hi>haedos tuos.</hi> Ille in tabernaculo
pastoris, tu <hi>in tabernaculis pastorum.</hi> Quid ergo
<pb n="1297"/>
jactas poenam tuam malam, quae non habes causam
bonam?</p>
        </div3>
<div3>
          <head>7.</head>
          <p>
 <hi>Martyres in Ecclesiae unitate honorandi.</hi> Martyres
itaque intus honoremus in tabernaculo pastoris, in
membris pastoris, habentes gratiam, non audaciam;
pietatem, non temeritatem; constantiam, non pertinaciam;
collectionem, non divisionem. Proinde si
vultis martyres veros imitari, causam vobis eligite,
ut dicatis Domino: <hi>Judica me, Domine, et discerne
causam meam a gente non sancta <note>(Psal. XLII, 1)</note>
          </hi>. Discerne,
non poenam meam; nam habet hanc et gens
non sancta; sed causam meam, quam non habet nisi
gens sancta. Causam ergo vobis eligite, causam bonam
et justam tenete, et in adjutorio Domini nullam poenam
timete. Conversi ad Dominum, etc.
</p>
        </div3>
      </div1>

<div1>
        <head>SERMO CCLXXXVI. In Natali martyrum Protasii et Gervasii.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Martyres graece, latine
Testes. Testis Christi usque ad mortem non omnis
qui in eum credit. Credentium tres gradus.</hi> Martyres,
nomen est graecum, sed jam isto nomine consuetudo
utitur pro latino: latine autem Testes dicuntur. Sunt
ergo martyres veri, sunt falsi: quia sunt testes veri,
sunt falsi. Sed ait Scriptura, <hi>Testis falsus non erit impunitus <note>(Prov. XIX, 5 et 9)</note>
            </hi>.
Si testis falsus non erit sine
poena, nec testis verus sine corona. Et facile quidem
fuit, Domino Jesu Christo et veritati, quia Deus est,
testimonium perhibere; sed usque ad mortem, magnum
opus fuit. Fuerunt quidam, quos Evangelium
notat, principes Judaeorum, qui crediderant in Dominum
Jesum: sed propter Judaeos, inquit, non audebant
publice confiteri. Et continuo nota addita est capiti
; secutus enim ait Evangelista, <hi>Amaverunt enim
hominum gloriam magis quam Dei <note>(Joan. XII, 43)</note>
            </hi>. Fuerunt
ergo qui erubescerent coram hominibus confiteri
Christum: fuerunt vero alii jam meliores, qui non
erubescerent coram hominibus confiteri Christum, sed
non eum possent confiteri usque ad mortem. Dona
enim Dei sunt haec: et aliquando gradatim in anima
nutriuntur.
</p>
          </div3>
        </div2>

<div2>
          <head>CAPUT II.</head>
<p>Attendite prius, et istos tres testes
comparate inter se - unum qui credit in Christum, et
vix timide susurrat Christum; alium qui credit in
Christum, et publice confitetur Christum; tertium
qui credit in Christum, et paratus est in sua confessione
mori pro Christo. Prior ille tam infirmus est, ut
pudor eum vincat, non timor: secundus jam habet
firmam frontem, sed nondum usque ad sanguinem:
tertius totum, ut nihil sit amplius quod restet. Implet
enim quod scriptum est, <hi>Certa pro veritate usque
ad mortem <note>(Eccli. IV, 33)</note>
            </hi>.</p>
<div3>
            <head>2.</head>
            <p>
 <hi>Petrus ante mortem Domini infirmior martyribus
ac puellis quibusdam. Petrus vitam negando moritur.</hi> 
<pb n="1298"/>
De Petro quid dicimus? Praedicavit Christum, missus
est, evangelizavit adhuc ante Domini passionem. Novimus
enim missos Apostolos, ut Evangelium praedicarent:
missus est, et praedicavit. Quantum vicerat
illos Judaeos, qui timebant publice confiteri? Sed tamen
adhuc non erat similis Protasio et Gervasio. Jam
apostolus erat, primus erat, Domino cohaerebat. Dictum
illi erat, <hi>Tu es Petrus <note>(Matth. XVI, 18)</note>
            </hi>: sed nondum
erat Protasius aut Gervasius, nondum erat Stephanus,
nondum erat Nemesianus puer; nondum
hoc erat Petrus; nondum erat quod mulieres quaedam,
quod puellae, quod Crispina, quod Agnes; nondum
erat Petrus, quod istarum muliebris infirmitas.
</p>
          </div3>
        </div2>

<div2>
          <head>CAPUT III.</head>
<p>Laudo Petrum: sed prius erubesco
pro Petro. Quam prompta anima! sed nesciens se metiri.
Nam utique si prompta non esset, non diceret
Salvatori, Moriar pro te. <hi>Etsi oportuerit me mori tecum,
non te negabo <note>(Id. XXVI, 35)</note>
            </hi>. Sed medicus qui noverat
venam cordis inspicere, praenuntiavit accessionis
periculum. <hi>Tu,</hi> inquit, <hi>pro me animam tuam ponis?</hi> 
Agnosce ordinem. Ego prior pono. <hi>Tu pro me animam
tuam ponis? Amen dico tibi, priusquam gallus cantet,
ter me negabis <note>(Joan. XIII, 37, 38)</note>
            </hi>. Praenuntiavit medicus
quod nesciebat aegrotus. Invenit se ergo aegrotus
falsum praesumpsisse, quando interrogatus est, <hi>Tu de illis es 
 <note>(Matth. XXVI, 69)</note>
            </hi>? Quae interrogavit ancilla,
febris fuit. Ecce febris accessit, ecce haeret:
quid dicam? Ecce periclitatur, ecce moritur Petrus.
Quid est enim aliud mori, quam vitam negare? Negavit
Christum, negavit vitam, mortuus est. Sed ille qui
resuscitat mortuos, <hi>respexit eum Dominus, et flevit
amare <note>(Luc. XXII, 61, 62)</note>
            </hi>. Negando periit, flendo resurrexit.
Et mortuus est prior pro illo Dominus, sicut
oportebat: et mortuus est postea pro Domino Petrus,
sicut ordo ipse postulabat: et secuti sunt martyres.
Strata est via prius spinosa, et pedibus Apostolorum
contrita, facta lenior secuturis.</p>
</div2>

<div2>
          <head>CAPUT IV.</head>
<div3>
            <head>3.</head>
            <p>
 <hi>Martyres Christum plus asserunt
mortui, quam vivi. Mors eorum pretiosa.</hi> Quasi semine
sanguinis impleta est martyribus terra, et de illo semine
seges surrexit Ecclesiae. Plus asseruerunt Christum
mortui, quam vivi. Hodie asserunt, hodie praedicant:
tacet lingua, sonant facta. Tenebantur, ligabantur,
includebantur, producebantur, torquebantur,
urebantur, lapidabantur, percutiebantur, bestiis subrigebantur.
In omnibus suis mortibus quasi viles irridebantur:
sed <hi>pretiosa in conspectu Domini mors
sanctorum ejus <note>(Psal. CXV, 15)</note>
            </hi>. Tunc in conspectu
Domini tantum pretiosa, modo et in conspectu nostro.
Tunc enim quando opprobrium erat esse christianum,
vilis erat mors sanctorum in conspectu hominum:
detestabantur, exsecrationi habebantur;
pro maledicto objiciebantur, Sic moriaris, sic crucifigaris,
<pb n="1299"/>
sic incendaris. Modo ista maledicta quis fidelis
non optat?
</p>
          </div3>
        </div2>

<div2>
          <head>CAPUT V.</head>
<div3>
            <head>4.</head>
            <p>
 <hi>Protasii et Gervasii detectio miraculis
illustrata.</hi> Celebramus ergo hodierno die, fratres,
memoriam in hoc loco positam sanctorum
Protasii et Gervasii, Mediolanensium martyrum. Non
eum diem quo hic posita est, sed eum diem hodie
celebramus, quando inventa est pretiosa in conspectu
Domini mors sanctorum ejus per Ambrosium episcopum,
hominem Dei: cujus tunc tantae gloriae martyrum
etiam ego testis fui. Ibi eram, Mediolani eram,
facta miracula novi, attestante Deo pretiosis mortibus
sanctorum suorum: ut per illa miracula jam non
solum in conspectu Domini, sed etiam in conspectu
hominum esset mors illa pretiosa. Caecus notissimus
universae civitati illuminatus est, cucurrit, adduci
se fecit, sine duce reversus est. Nondum audivimus
quod obierit: forte adhuc vivit. In ipsa eorum basilica,
ubi sunt eorum corpora, totam vitam suam serviturum
se esse devovit. Nos illum gavisi sumus videntem,
reliquimus servientem.</p>
          </div3>
<div3>
            <head>5.</head>
            <p>
 <hi>Per martyres non omnibus sanitas, sed eorum imitatoribus
immortalitas datur. Aeger non exauditur ad voluntatem,
sed ad sanitatem.</hi> Non cessat Deus attestari:
et novit quomodo ipsa miracula sua debeat commendare.
Novit agere, ut magnificentur: novit agere, ne vilescant.
Non omnibus donat per martyres sanitatem:
sed omnibus promittit imitatoribus martyrum immortalitatem.
Quod non omnibus dat, non quaerat cui non
dat; nec murmuret adversus eum quia non dat, ut det
quod in fine promisit. Nam et qui modo sanantur,
post paululum aliquando moriuntur: qui in fine resurgunt,
cum Christo vivent.
</p>
          </div3>
        </div2>

<div2>
          <head>CAPUT VI.</head>
<p>Praecessit caput, exspectat membra
secutura: implebitur totum corpus, Christus et Ecclesia.
Ibi nos computet scriptos: et in hac vita quod
expedit det. Novit enim ille quid expediat filiis suis. <hi>Si ergo vos,</hi> 
 inquit, <hi>cum sitis mali, nostis bona data
dare filiis vestris; quanto magis Pater vester qui in coelis
est, dabit bona petentibus se <note>(Matth. VII, 11)</note>
            </hi>? Quae
bona? numquid temporalia? Dat et ipsa; sed et infidelibus
dat. Dat et ipsa; sed et impiis dat, sed et
blasphematoribus suis dat. Bona quaeramus, quae
non nobis sint cum malis communia. Novit ille Pater
dare ista bona filiis suis. Modo petit ab illo filius suus
sanitatem corporis: et non dat, adhuc flagellat. Sed
numquid pater, quando flagellat, non praestat? Profert
flagellum, sed cogita quale praeparet patrimonium. <hi>Flagellat,</hi> 
 inquit, <hi>omnem filium quem recipit.
Quam enim diligit Dominus, corripit <note>(Hebr. XII, 6)</note>
            </hi>.
Ideo ista dico, fratres mei, ne contristemini quando
petitis, et non accipitis, et arbitremini quod ante
oculos vos non habeat Deus, si ad tempus non exaudiat
voluntatem vestram. Non enim semper aegrum
exaudit medicus ad voluntatem, quamvis ejus sine
dubio procuret atque appetat sanitatem. Non dat quod
petit: sed quod non petit, hoc procurat. Petit frigidam,
<pb n="1300"/>
non dat. Crudelis factus est, qui venit sanare?
Artis est, non crudelitatis. Non dat ad horam quod
delectat: ut sanus possit omnia, nondum sano negantur
aliqua.</p>
</div2>

<div2>
          <head>CAPUT VII.</head>
<div3>
            <head>6.</head>
            <p>
 <hi>Martyribus et Machabaeis plus
praestitum, quam tribus pueris ab igne liberatis.</hi> Considerate
promissiones Dei. Istis ipsis martyribus
quid, putatis quia omne quod postulaverunt dedit?
Non. Multi se optaverunt dimitti, et cum aliquo
miraculo dimitti, quomodo dimissi sunt tres pueri
de camino. Qualis vox regis Nabuchodonosor? <hi>Quoniam,</hi> 
 inquit, <hi>speraverunt in eum, et verbum
regis immutaverunt.</hi> Quale testimonium perhibet, qui
conabatur occidere? Incendi illos voluit, qui postea
per illos credidit. Si illi in igne morerentur, occulte
coronarentur, huic non prodesset. Ideo ad tempus
servati sunt, ut crederet infidelis, ut laudaret Deum,
qui damnaverat illos. Ipse fuit Deus trium puerorum,
qui fuit Deus Machabaeorum. Illos de igne liberavit <note>(Dan. III, 95)</note>,
illos in igne mori fecit <note>(II Machab. VII)</note>.
Mutatus est? Plus illos quam illos diligebat? Major
corona data est Machabaeis. Certe illi evaserunt ignes,
sed ad pericula istius saeculi servati sunt: illi in ignibus
omnia pericula finierunt. Non ulterius restabat
ulla tentatio, sed sola coronatio. Ergo plus acceperunt
Machabaei.
</p>
          </div3>
        </div2>

<div2>
          <head>CAPUT VIII.</head>
<p>Excutite fidem vestram, oculos cordis
proferte, nolite humanos: habetis enim alios intus,
quos vobis Dominus fecit, qui vobis oculos cordis
aperuit, quando fidem dedit. Ipsos oculos interrogate:
qui plus acceperunt, Machabaei, an tres pueri?
Fidem interrogo. Homines saeculi hujus amatores si
interrogem: Ego inter tres pueros volebam esse,
dicit mihi anima infirma. Erubesce matri Machabaeorum,
quae voluit filios suos ante se mori, quia sciebat
non mori.</p>
<div3>
            <head>7.</head>
            <p>
 <hi>Libelli de miraculis martyrum lecti in Ecclesia.
Martyrium in lecto.</hi> Ego aliquando memoror de libellis
miraculorum martyrum, quae in conspectu vestro
leguntur. Ante dies lectus est quidam libellus, ubi
cuidam aegrotae quae doloribus acerrimis torquebatur,
cum dixisset, Ferre non possum; ait illi ipse martyr
qui sanare venerat: Quid, si martyrium duceres?
Multi ergo ducunt martyrium in lecto: prorsus multi.
Est quaedam persecutio satanae, occultior et astutior
quam tunc fuit. Jacet fidelis in lecto, torquetur doloribus,
orat, non exauditur: imo exauditur, sed
probatur, sed exercetur, sed ut recipiatur filius, flagellatur.
Ergo cum torquetur doloribus, venit linguae
tentatio, accedit ad lectum aut muliercula aliqua,
<pb n="1301"/>
aut vir, si vir dicendus est; et dicit aegroto, Fac
illam ligaturam, et sanus eris: adhibeatur illa praecantatio,
et sanus eris. Ille et ille et ille, interroga,
sani inde facti sunt. Non cedit, non obtemperat, non
cor inclinat; certat tamen. Vires non habet, et diabolum
vincit. Fit martyr in lecto, coronante illo qui
pro illo pependit in ligno.
</p>
          </div3>
        </div2>
      </div1>

<div1>
        <head>SERMO CCLXXXVII. In Natalis S. Joannis Baptistae, qui est VIII calendas julii.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Natalis dies Christi
tantum et Joannis ab Ecclesia celebratus.</hi> Prolixa narratio,
sed compensatur labor auditoris dulcedine veritatis.
Illustrem nativitatem beatissimi Joannis praeconis
et praecursoris Christi, cum sanctum Evangelium
legeretur, audivimus. Hinc attendat Charitas
vestra, quam magni hominis nativitas facta sit. Natalis
dies carnis nulli Prophetarum, nulli Patriacharum,
nemini Apostolorum celebravit Ecclesia: solos
duos Natales celebrat, hujus et Christi. Tempora ipsa
quibus nati sunt ambo, magnum mysterium praefigurant.
Joannos magnus erat homo, sed homo. Tam
magnus autem erat homo, ut quidquid plus illo esset,
Deus esset. <hi>Qui post me venit, major me est <note>(Matth. II,
11)</note>
            </hi>. Dixit hoc Joannes: <hi>Ipse major me est.</hi> Si major
te est, quid est quod ipsum majorem te, audivimus
dicentem, <hi>In natis mulierum nemo exsurrexit major
Joanne Baptista <note>(Id. XI, 11)</note>
            </hi>? Si nemo hominum est
te major, quid est ille qui te major est? Quis sit, vis
audire? <hi>In principio erat Verbum, et Verbum erat
apud Deum, et Deus erat Verbum.</hi> </p>
          </div3>
<div3>
            <head>2.</head>
            <p>
 <hi>Christus hic diem habet natalem ut homo, non
ut Deus.</hi> Et quomodo Verbum Dei Deus, per quod
facta sunt omnia, quod natum est sine initio temporis,
per quod facta sunt tempora, diem natalem invenit
in tempore? Quomodo, inquam, Verbum per
quod facta sunt tempora, diem natalem invenit in
tempore? Quaeris quomodo? Audi ipsum Evangelium: <hi>Verbum caro factum est, et habitavit in nobis 
 <note>(Joan. I,
1, 14)</note>
            </hi>. Natalis Christi natalis est earnis, non Verbi:
sed ideo natalis est Verbi, quia <hi>Verbum caro factum
est.</hi> Natum est Verbum, sed in carne natum est, non
in se. In se autem est quidem a Patre, sed diem natalem
non habet in tempore.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Mirabilis utraque nativitas, Christi
et Joannis, licet tanta sit inter eos distantia.</hi> Natus est
Joannes, natus est et Christus: annuntiatus Joannes
ab angelo, annuntiatus Christus ab angelo. Utrumque
magnum miraculum. Servum praecursorem parit sterilis
de sene viro, Dominum possessorem parit virgo
sine viro. Magnus homo Joannes: sed plus quam
homo Christus; quia et homo et Deus. Magnus homo;
sed humiliandus erat homo, ut exaltaretur Deus.
Denique quia humiliandus erat homo, audi ipsum
hominem: <hi>Non sum dignus corrigiam calceamenti
<pb n="1302"/>
ejus solvere <note>(Joan. I, 27)</note>
            </hi>. Si se dignum diceret, quantum
se humiliaret? Nec hoc se dixit dignum. Omnino
prostravit se, et prostravit se sub petra. Lucerna
enim erat <note>(Id. V, 35)</note>, et vento superbiae timebat
exstingui.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Christi et Joannis in die natali et
in passione differentia quid significavit.</hi> Denique quia
humiliandus erat omnis homo Christo, ac per hoc
et Joannes; et quod exaltandus erat Deus homo Christus,
demonstravit et dies natalis, et genera passionum.
Natus est Joannes hodie: ab hodierno minuuntur
dies. Natus est Christus octavo calendas januarias:
ab illo die crescunt dies. Joannes in passione capite
est diminutus, Christus in ligno est exaltatus. Quam
bene nuntiatus est virgini Mariae, quam vere, quam
sancte: <hi>Quomodo fiet istud, quoniam virum non cognosco?</hi> 
Credebat, sed modum quaerebat. Et quid audivit? <hi>Spiritus sanctus superveniet in te, et virtus Altissimi,</hi> 
ipse Spiritus sanctus, id est, <hi>virtus Altissimi obumbrabit
tibi. Et propterea hoc quod nascetur ex te sanctum,
vocabitur Filius Dei <note>(Luc. I, 34 et 35)</note>
            </hi>. <hi>Virtus Altissimi
obumbrabit tibi.</hi> Erit in te conceptus, libido non
erit concupiscentiae. Non erit aestus, ubi umbram facit
Spiritus sanctus. Sed quia corpori nostro sunt aestus,
sufficiant haec charitati vestrae: bene cogitata plura
erunt.
</p>
          </div3>
        </div2>
      </div1>

<div1>
        <head>SERMO CCLXXXVIII. In Natali Joannis Baptistae, II. <hi>De voce et verbo.</hi> </head>
<div3>
          <head>1.</head>
          <p>
 <hi>Celebritas nativitatis S. Joannis.</hi> Diei hodiernae festivitas
anniversario reditu memoriam renovat, natum esse
Domini praecursorem ante mirabilem mirabiliter; cujus
nativitatem considerare nos et laudare maxime hodie
convenit. Ad hoc enim et dies anniversarius huic miraculo
dedicatus est, ut beneficia Dei et excelsi magnalia
non deleat oblivio de cordibus nostris. Joannes
ergo praeco Domini missus ante illum, sed factus per
illum. <hi>Omnia</hi> enim <hi>per ipsum facta sunt, et sine ipso
factum est nihil.</hi> Missus homo ante hominem Deum,
agnoscens Dominum suum, annuntians Creatorem
suum; jam in terra praesentem mente discernens,
digito ostendens. Ipsius enim verba sunt ostendentis
Dominum et testimonium perhibentis, <hi>Ecce Agnus
Dei, ecce qui tollit peccatum mundi <note>(Joan. I, 3, 29)</note>
          </hi>. Merito
ergo sterilis peperit praeconem, virgo judicem.
In matre Joannis sterilitas accepit fecunditatem: in
matre Christi fecunditas non corrupit integritatem.
Si vestra patientia, et quietum studium, et attentum
silentium praebeat mihi copiam, adjuvante Domino,
dicere quod donat ut dicam; erit procul dubio fructus
attentionis vestrae, et operae pretium studii nostri, ut
aliquid quod ad magnum sacramentum pertineat, insinuem
auribus et cordibus vestris.</p>
        </div3>
<div3>
          <head>2.</head>
          <p>
 <hi>Joannes plus quam propheta, se abjecto Christum
commendat.</hi> Fuerunt Prophetae ante Joannem, et
<pb n="1303"/>
multi, et magni, et sancti, digni Deo, Deo pleni, Salvatoris
praenuntiatores; veritatis attestatores. Verumtamen
de nullo eorum dici potuit, quod dictum est de
Joanne: <hi>In natis mulierum nemo exsurrexit major
Joanne Baptista <note>(Matth. XI, 11)</note>
          </hi>. Quid ergo sibi vult
ista magnitudo praemissa ante magnum? Ad testimonium
magnae humilitatis. Tam enim magnus erat, ut
Christus posset putari. Posset Joannes abuti errore
hominum, et non laborare persuadere se esse Christum,
quia hoc jam illi, qui eum audiebant et videbant,
illo non dicente putaverant. Non erat ei opus
seminare errorem, sed confirmare. At ille sponsi
amicus humilis, sponso zelans, non se pro sponso
adulterum supponens, perhibet testimonium amico
suo, et eum qui vere sponsus erat, sponsae commendat:
ut ametur in illo, odit se amari pro illo. <hi>Qui habet,</hi> 
inquit, <hi>sponsam, sponsus est.</hi> Et quasi diceres,
Quid tu? <hi>Amicus autem,</hi> inquit, <hi>sponsi stat, et audit
eum, et gaudio gaudet propter vocem sponsi <note>(Joan. III,
29)</note>
          </hi>. <hi>Stat, et audit:</hi> discipulus audit magistrum; quia
audit, stat; quia si non audit, cadit. Hinc magnitudo
Joannis maxime commendatur; quia cum posset putari
Christus, maluit Christo, testimonium perhibere,
illum commendare; se humiliare, quam pro ipso accipi,
et a se decipi. Merito dictus est amplius quam
propheta. De Prophetis enim, qui fuerunt ante adventum
Domini, Dominus ipse ita loquitur: <hi>Multi
Prophetae et justi voluerunt videre quae vos videtis, et
non viderunt <note>(Matth. XIII, 17)</note>
          </hi>.Etenim illi qui implebantur
Spiritu Dei, ut annuntiarent Christum venturum,
concupiscebant, si fieri posset, in terra videre
praesentem. Unde Simeon ille differebatur exire de
saeculo, ut videret natum, per quem conditum est saeculum <note>(Luc. II, 25, 26)</note>.
Et ille quidem infantem
vidit Verbum Dei in carne: sed nondum docebat,
nondum magistri personam professus erat, qui jam
apud Patrem Angelis magister erat. Simeon ergo
vidit, sed infantem: Joannes autem jam praedicantem,
jam discipulos eligentem. Ubi? Ad flumen
Jordanis. Inde enim coepit magisterium Christi. Ibi
Baptismus Christi commendatus est futurus: quia
susceptus est baptismus praeveniens, et viam parans,
et dicens, <hi>Parate viam Domino, rectas facite semitas
ejus <note>(Matth. III, 3)</note>
          </hi>. Baptizari enim voluit Dominus a
servo, ut viderent quid accipiunt qui baptizantur a
Domino. Inde ergo coepit, unde merito prophetia praecesserat: <hi>Dominabitur a mari usque ad mare, et a flumine
usque ad terminos orbis terrae 
 <note>(Psal. LXXI, 8)</note>
          </hi>. Ad ipsum
flumen, unde coepit dominari Christus, vidit Joannes
Christum, cognovit, testimonium perhibuit. Magno se
humiliavit, ut a magno exaltaretur humilis. Et se
amicum sponsi dixit: et qualem amicum? fortassis
aequalem? Absit: longe infra. Quantum longe? <hi>Non
sum dignus,</hi> ait, <hi>corrigiam calceamenti ejus solvere <note>(Marc. I, 7)</note>
          </hi>.
Hic propheta, imo amplius quam propheta,
praenuntiari meruit per prophetam. De illo
namque dixit Isaias, quod hodie nobis lectum est,
  Vox clamantis in deserto, Parate viam Domini,
rectas facite semitas ejus. Omnis vallis implebitur, et
<pb n="1304"/>
omnis mons et collis humiliabitur; et erunt tortuosa
in directum, et aspera in vias planas; et videbit omnis
caro salutare Dei. Exclama: Quid exclamabo?
Omnis caro fenum, et omnis claritas ejus ut flos feni:
fenum aruit, flos decidit: Verbum autem Domini manet
in aeternum   <note>(Isai. XL, 3-8)</note>. Attendat Charitas
vestra. Joannes interrogatus quis esset, utrum Christus
esset, utrum Elias, utrum propheta, <hi>Non sum,</hi> inquit, <hi>Christus, nec Elias, nec propheta.</hi> 
 Et illi, <hi>Quis ergo es?
Ego sum vox clamantis in deserto.</hi> Vocem se dixit.
Habes Joannem vocem. Quid habes Christum, nisi
Verbum? Vox praemittitur, ut Verbum postea intelligatur.
Et quale Verbum? Audi illud tibi clare ostendentem,
  In principio,   inquit,   erat Verbum, et
Verbum erat apud Deum, et Deus erat Verbum: hoc
erat in principio apud Deum. Omnia per ipsum facta
sunt, et sine ipso factum est nihil   <note>(Joan. I, 20, 21,
1, 2, 3)</note>. Si omnia, et Joannes. Quid miramur, si Verbum
fecit sibi vocem? Vide, vide utrumque ad flumen,
et vocem et Verbum. Vox Joannes, Verbum Christus.</p>
        </div3>
<div3>
          <head>3.</head>
          <p>
 <hi>Vocem inter et verbum quid discriminis.</hi> Quaeramus
quid intersit inter vocem et verbum: attenti
quaeramus; non parva res est, nec parvam intentionem
desiderat. Dabit Dominus, ut nec ego in
explicando fatiger, nec vos in audiendo. Ecce duo
quaedam, vox et verbum. Quid est vox? quid est
verbum? Quid? Audite quod in vobis ipsis approbetis,
et vobis ipsis a vobismetipsis interrogati respondeatis.
Verbum, si non habeat rationem significantem,
verbum non dicitur. Vox autem, etsi tantummodo
sonet, et irrationabiliter perstrepat, tanquam
sonus clamantis, non loquentis, vox dici potest, verbum
dici non potest. Nescio quis ingemuit, vox est:
ejulavit, vox est. Informis quidam sonus est, gestans
vel inferens strepitum auribus sine aliqua ratione intellectus.
Verbum autem, nisi aliquid significet, nisi
aliud ad aures ferat, aliud menti inferat, verbum non
dicitur. Sicut ergo dicebam, si clames, vox est: si
dicas, Homo, verbum est; si dicas, Pecus; si, Deus;
si, Mundus, vel aliquid aliud. Has enim omnes voces
significantes dixi, non inanes, non sonantes et nihil
docentes. Si ergo jam distinxistis inter vocem et verbum,
audite quod miremini in his duobus, Joanne et
Christo. Verbum valet plurimum et sine voce: vox
inanis est sine verbo. Reddamus rationem, et quod
proposuimus, si possumus, explicemus. Ecce voluisti
aliquid dicere: hoc ipsum quod vis dicere, jam corde
conceptum est; tenetur memoria, paratur voluntate,
vivit intellectu. Et hoc ipsum quod vis dicere, non
est alicujus linguae. Res ipsa, quam vis dicere, quae
corde concepta est, non est alicujus linguae, nec graecae,
nec latinae, nec punicae, nec hebraeae, nec cujusquam
gentis. Res est tantum corde concepta, parata
procedere. Ergo, ut dixi, res est quaedam, sententia
quaedam, ratio corde concepta, parata procedere, ut
insinuetur audienti. Sic igitur quomodo nota est ei
in cujus corde est, verbum est, jam notum dicturo,
<pb n="1305"/>
nondum audituro. Ecce ergo verbum jam formatum,
jam integrum, manet in corde: quaerit procedere, ut
dicatur audienti. Attendit ille qui concepit verbum
quod dicat, et notum habet verbum sibi in corde
suo, attendit cui dicturus est. Loquar in nomine Christi
auribus eruditis in Ecclesia, et audeo etiam aliquid
jam quod sit subtilius, insinuare non rudibus.
Intendat ergo Charitas vestra. Videte verbum corde
conceptum, quaerit procedere, ut dicatur: attendit
cui dicatur. Invenit Graecum? graecam vocem quaerit,
qua procedat ad Graecum. Invenit Latinum? latinam
vocem quaerit, qua procedat ad Latinum. Invenit Punicum?
punicam vocem quaerit, qua procedat ad
Punicum. Remove diversitatem auditorum, et verbum
illud, quod corde conceptum est, nec graecum est,
nec latinum, nec punicum, nec cujusquam linguae.
Talem vocem quaerit procedendi, qualis assistit auditor.
Modo, fratres, ut aliquid propositum sit quod
intelligatis, concepi corde ut dicam, Deus. Hoc quod
concepi corde, magnum aliquid est. Non enim duae
syllabae sunt Deus; non enim vox ista brevis est
Deus. Deum volo dicere, intendo cui dicam. Latinus
est? Deum dico. Graecus est? <foreign xml:lang="greek"></foreign> dico. Latino dico
Deum, Graeco dico <foreign xml:lang="greek">.</foreign> Inter Deum et <foreign xml:lang="greek"></foreign> distat
sonus: litterae aliae sunt hic, aliae sunt ibi: in corde
autem meo, in eo quod volo dicere, in eo quod cogito,
nulla est diversitas litterarum, nullus sonus
varius syllabarum: hoc est quod est. Ut enuntiaretur
Latino, alia vox adhibita est; ut Graeco, alia. Si Punico
enuntiare vellem, aliam adhiberem; si Hebraeo,
aliam; si Aegyptio, aliam; si Indo, aliam. Quam multas
voces faceret personarum mutatione verbum cordis,
sine ulla sui mutatione vel varietate? Pergit
ad Latinum voce latina, ad Graecum graeca, ad
Hebraeum hebraea. Ad audientem pervenit, nec a loquente
discedit. Numquid enim quod dicendo in alio
facio, ego amitto? Sonus ille adhibitus medius in
te aliquid propagavit, a me non emigravit. Deum
jam ego cogitabam: tu nondum audieras vocem
meam; hac audita, coepisti et tu habere quod cogitabam:
sed ego non perdidi quod habebam. Ergo
in me, tanquam in cardine cordis mei, tanquam in
secretario mentis meae, praecessit verbum vocem
meam. Nondum sonuit vox in ore meo, et inest jam
verbum cordi meo. Ut autem exeat ad te quod corde
concepi, ministerium vocis inquirit.</p>
        </div3>
<div3>
          <head>4.</head>
          <p>
 <hi>Vocis ministerio opus est ut verbum insinuetur menti
auditoris.</hi> Si possim, adjuvante intentione vestra et orationibus,
dicere quod volo, puto quia gaudebit qui
intelliget: qui autem non intelliget, ignoscat homini
laboranti, Deo supplicet miseranti. Etenim et quod
loquor inde est. Inde unde loquor, inest cordi quod
dicam: sed vocum ministeria laborant ad aures vestras.
Quid ergo, fratres? quid ergo? Certe intendistis,
certe jam intelligitis, quia verbum erat in corde meo,
antequam sibi adhiberet vocem, in qua procederet ad
aures vestras. Puto quia intelligant omnes homines:
<pb n="1306"/>
quia quod mihi accidit, hoc omni loquenti. Ecce jam
scio quod volo dicere, corde teneo, ministerium vocis
inquiro; antequam sonet vox in ore meo, jam tenetur
verbum in corde meo. Praecessit ergo verbum
vocem meam, et in me prius est verbum, posterior
vox: ad te autem, ut intelligas, prior venit vox auri tuae.
ut verbum insinuetur menti tuae. Nosse enim non posses
quod in me fuerat ante vocem, nisi in te fuerit post vocem.
Ergo si vox Joannes, verbum Christus: ante Joannem
Christus, sed apud Deum; post Joannem Christus,
sed apud nos. Magnum sacramentum, fratres. Intendite,
accipite magnitudinem rei etiam atque etiam. Delectat
enim me intellectus vester, et audaciorem facit ad
vos, adjuvante illo quem praedico, tantillus tantum,
homo qualiscumque Verbum Deum. Ipso ergo adjuvante,
audacior fio ad vos, et praemissa ista informatione
distinctionis vocis et verbi, quae consequantur
insinuo. Personam gerebat Joannes vocis in sacramento:
nam non ipse solus vox erat. Omnis enim
homo annuntiator Verbi, vox Verbi est. Quod enim
est sonus oris nostri ad verbum quod in corde gestamus,
hoc omnis anima pia praedicatrix ad illud Verbum
de quo dictum est: <hi>In principio erat Verbum, et
Verbum erat apud Deum, et Deus erat Verbum: hoc
erat in principio apud Deum <note>(Joan. I, 1, 2)</note>
          </hi>. Quanta
verba, imo quantas voces facit verbum corde conceptum!
Quantos praedicatores fecit Verbum apud Patrem
manens! Misit Patriarchas, misit Prophetas,
misit tot et tantos praenuntiatores suos. Verbum manens
voces misit, et post multas praemissas voces,
unum ipsum Verbum venit tanquam in vehiculo suo, in
voce sua, in carne sua. Collige ergo tanquam in unum
omnes voces, quae praecesserunt Verbum, et eas omnes
constitue in persona Joannis. Harum omnium sacramentum
ille gestabat, harum omnium persona sacrata
et mystica ille unus erat. Ideo proprie dictus est vox,
tanquam omnium vocum signaculum atque mysterium.</p>
        </div3>
<div3>
          <head>5.</head>
          <p>
 <hi>Vocis ministerium minuitur, crescente profectu
mentis ad Verbum.</hi> Ergo attendite jam quo pertineat, <hi>Illum oportet crescere, me autem minui.</hi> 
 Attendite, si
possim eloqui; si non dicam, insinuare, sed saltem
cogitare sufficiam, quo modo, qua ratione, qua intentione,
qua causa, secundum distinctionem quam locutus
sum vocis et verbi, dixerit ipsa vox, ipse
Joannes, <hi>Illum oportet crescere, me autem minui <note>(Id.
III, 30)</note>
          </hi>. O magnum et mirabile sacramentum! Attendite
personam vocis, in qua persona erant sacramenta
omnium vocum, dicentem de persona Verbi, <hi>Illum
oportet crescere, me autem minui.</hi> Quare? Attendite.
Apostolus dicit, <hi>Ex parte scimus, et ex parte prophetamus;
cum autem venerit quod perfectum est, quod ex
parte est evacuabitur <note>(I Cor. XIII, 9, 10)</note>
          </hi>. Quid est perfectum? <hi>In principio erat Verbum, et Verbum erat apud
Deum, et Deus erat Verbum.</hi> 
 Hoc est perfectum. Quid
est perfectum? Dicat et apostolus Paulus, <hi>Qui cum
in forma Dei esset, non rapinam arbitratus est esse aequalis
<pb n="1307"/>
Deo <note>(Philipp. II, 6)</note>
          </hi>. Hunc aequalem Deo Patri, hoc
Verbum Dei apud Deum, per quod facta sunt omnia,
videbimus sicuti est, sed in fine. Nam nunc, quod
evangelista Joannes dicit,   Dilectissimi, filii Dei sumus,
et nondum apparuit quid erimus. Dilectissimi,
scimus, quia cum apparuerit, similes ei erimus, quoniam
videbimus eum sicuti est   <note>(I Joan. III, 2)</note>. Haec
visio nobis promittitur, ad hanc visionem erudimur,
ad hanc visionem corda mundamus. <hi>Beati</hi> enim, inquit, <hi>mundo corde, quoniam ipsi Deum videbunt 
 <note>(Matth.
V, 8)</note>
          </hi>. Ostendit carnem suam, ostendit servis, sed
formam servi; tanquam propriam vocem suam, inter
multas voces, quas praemisit, ipsam etiam carnem
suam ostendit. Pater quaerebatur, quasi jam ipse sicuti
est videretur: qui aequalis Patri Filius, in forma
servi servis loquebatur. <hi>Domine,</hi> ait illi Philippus, <hi>ostende nobis Patrem, et sufficit nobis.</hi> 
 Omnis intentionis
suae finem quaerebat, hoc est, profectus sui
terminum, quo cum pervenisset, nihil amplius jam
requireret. <hi>Ostende,</hi> inquit, <hi>nobis Patrem, et sufficit nobis.</hi> 
Bene, Philippe, bene, optime intelligis quod tibi
sufficit Pater. Quid est <hi>sufficit?</hi> Nihil ultra quaeres:
implebit te, satiabit te, perficiet te, Sed vide ne forte
sufficiat tibi et iste quem audis. Solus sufficit, an cum
Patre? Sed quomodo solus, quando nunquam discedit
a Patre? Ergo respondeat Philippo volenti videre: <hi>Tanto tempore vobiscum sum, et non cognovistis me?
Philippe, qui vidit me, vidit et Patrem 
 <note>(Joan. XIV, 8,
9)</note>
          </hi>. Quid est, <hi>Philippe, qui vidit me, vidit et Patrem;</hi> 
nisi, Tu me non vidisti, ideo quaeris Patrem? <hi>Philippe,
qui me vidit, vidit et Patrem.</hi> Tu autem vides
me, et non vides me. Non vides enim me qui feci te;
sed vides quod factus sum propter te. <hi>Qui me,</hi> inquit, <hi>vidit, vidit et Patrem.</hi> 
 Unde, nisi quia <hi>in forma Dei non
rapinam arbitratus est esse aequalis Deo?</hi> Quid ergo
Philippus videbat? Quod <hi>semetipsum exinanivit formam
servi accipiens, in similitudinem hominum factus, et
habitu inventus ut homo <note>(Philipp. II, 6, 7)</note>
          </hi>. Hoc videbat
Philippus, formam servi, liber futurus ad formam
Dei. Ergo omnium vocum persona Joannes, Verbi
persona Christus. Omnes voces necesse est minuantur,
quando ad Christum videndum proficimus.
Quanto enim proficis ad videndam sapientiam, tanto
minus tibi vox est necessaria. Vox in Prophetis, vox
in Apostolis, vox in Psalmis, vox in Evangelio. Veniat
illud, <hi>In principio erat Verbum, et Verbum erat apud
Deum, et Deus erat Verbum.</hi> Cum eum viderimus sicuti
est, numquid ibi recitabitur Evangelium? Numquid
prophetias audituri sumus? Numquid Epistolas
Apostolorum lecturi sumus? Quare? Quia deficiunt
voces, crescente verbo: quia <hi>Illum oportet crescere,
me autem minui.</hi> Et Verbum quidem per se ipsum
nec crescit, nec deficit in se. In nobis autem crescere
dicitur, cum proficiendo in illum crescimus: sicut
crescit in oculis lux, cum acie convalescente videtur
amplius, quae acie languente minus utique videbatur.
Et minor erat oculis aegris, major est oculis sanis:
cum ipsa per se ipsam nec ante imminuta sit, nec
postmodum creverit. Minuitur ergo ministerium vocis,
<pb n="1308"/>
cum fit mentis profectus ad Verbum. Ita oportet
Christum crescere, Joannem autem minui. Hoc eorum
indicant passiones. Nam Joannes minutus est, caesus
capite; Christus exaltatus est, crevit tanquam in
cruce.
Hoc eorum indicant natales dies. Nam a Natali
Joannis incipiunt dierum detrimenta; a Christi
autem, renovantur augmenta.
</p>
        </div3>
      </div1>

<div1>
        <head>SERMO CCLXXXIX. In Natali Joannis Baptistae, III.</head>
<div3>
          <head>1.</head>
          <p>
 <hi>Joannes non sine causa tam mirabiliter natus
et tam magnus.</hi> Causa hodiernae celebris congregationis
nostrae, Natale est Joannis Baptistae, cujus
mirabilem conceptum et partum, cum Evangelium
legeretur, audivimus. Magnum mysterium, fratres
mei: mater Joannis et sterilis erat et anus, pater
senex; prorsus in utroque desperata posteritas. Sed
quia Deo impossibile nihil est, promissus est filius
non credenti. Vox ablata est patri, cui defuit fides:
jam enim fuerat scriptum, <hi>Credidi, propter quod locutus
sum <note>(Psal. CXV, 10)</note>
          </hi>. Non credidit, et non locutus
est. Interea etiam virgo concepit, et hoc sublime
miraculum longeque praestantius. Concipit sterilis
praeconem, virgo judicem. Joannes de masculo et
femina, Christus de sola femina. Comparandus est
forte Joannes Christo? Absit. Non tamen frustra tantus
tantum praecessit. Si enim, potestatem conatui
meo ipso dignante atque donante Domino Deo nostro,
potuero explicare quod sentio, nec mea vilitas deseretur,
nec exspectatio vestra fraudabitur. Si autem
minus potuero explicare quod sentio, supplebit in cordibus
vestris Dominus Deus noster, quod mihi forte
pro infirmitate mea subtraxerit. Hoc ideo praelocutus
sum, quoniam quid velim dicere, ego scio,
vos nescitis; et quae sit difficultas in exponendo ego
jam sentio. Commendandum autem erat vobis, ut in
ipsa intentione vestra possitis orare pro nobis.</p>
        </div3>
<div3>
          <head>2.</head>
          <p>
 <hi>Joannes homo tantum, Christus Deus et homo.</hi> 
Hominem concepit Elisabeth, hominem Maria: Elisabeth
mater Joannis, Maria mater Christi: sed Elisabeth
solum hominem, Maria Deum et hominem.
Mira res est, quomodo potuerit concipere creatura
Creatorem. Quid est ergo intelligendum, fratres mei,
nisi quia ipse sibi fecit carnem de sola matre, qui
fecit primum hominem sine patre et matre? Primus
ille noster casus fuit, quando femina per quam mortui
sumus, in corde concepit venena serpentis. Persuasit
enim serpens peccatum, et admissus est male
suadens. Si primus noster casus fuit, cum femina
concepit corde venena serpentis; non mirandum
quod salus nostra facta est, cum femina concepit
in utero carnem Omnipotentis. Uterque ceciderat
sexus, uterque fuerat reparandus. Per mulierem in
interitum missi eramus, per mulierem nobis reddita
est salus.</p>
        </div3>
<div3>
          <head>3.</head>
          <p>
 <hi>Joannes tam excellens homo, ut Christus putaretur.
Joannis de se ipso ac de Christo testimonium.</hi> Quid
<pb n="1309"/>
sibi ergo vult Joannes? Unde interpositus? unde
praemissus? Dicam si potuero. Dominus noster Jesus
Christus de Joanne dixit: <hi>In natis mulierum nemo
exsurrexit major Joanne Baptista <note>(Matth. XI, 11)</note>
          </hi>. Si
comparetur hominibus Joannes, omnes superat ille
homo, non cum vincit nisi Deus homo. Joannes praemissus
est ante Dominum. Tanta in illo excellentia
erat, tanta gratia, ut ipse putatus sit Christus. Christum
enim exspectabant Judaei; quia et in ipsis Prophetis,
quos et ipsi legerunt, praenuntiatus est Christus.
Exspectabant absentem, occiderunt praesentem:
cum putant non esse ipsum, defecerunt ipsi, et mansit
ipse. Non tamen omnes defecerunt, et de Judaeis
multi crediderunt. Ergo quia Christus exspectabatur;
videte gloriam Joannis: cum enim in illo adverteretur
tanta gratia, cum baptizaret in poenitentia, et
pararet viam Domino velut praemissus metator, miserunt
ad illum Judaei, et dixerunt, <hi>Quis es tu? Numquid
tu Elias, aut propheta? aut tu es Christus? Non
sum,</hi> inquit, <hi>Christus, nec Elias, nec propheta. Et tu,</hi> 
inquiunt, <hi>quis es? Ego sum,</hi> inquit, <hi>vox clamantis in
eremo <note>(Joan. I, 21-23)</note>
          </hi>. Joannes respondit Judaeis
quaerentibus quis esset, et jam putare incipientibus
quod ipse esset Christus, <hi>Ego vox clamantis in eremo.</hi> 
Audistis, si intenti fuistis, lectionem propheticam,
quae primo recitata est. Ibi scriptum est:   Vox clamantis
in eremo, Parate viam Domino, rectas facite
semitas ejus. Omnis vallis implebitur, et omnis mons
et collis humiliabitur, et erunt tortuosa in directa,
et aspera in vias planas; et videbit omnis caro salutare
Dei.   Deinde dixit Dominus per Prophetam: <hi>Exclama; et dixi, Quid exclamabo?</hi> 
 Et Dominus ibi
apud Prophetam: <hi>Omnis caro fenum, et omnis claritas
carnis ut flos feni: fenum aruit, et flos decidit;
Verbum autem Domini manet in aeternum <note>(Isai. XL,
3-8)</note>
          </hi>. Joannes dixit, <hi>Ego vox clamantis in eremo, Parate
viam Domino:</hi> hoc est dicere, De me praedictum
est a Propheta quod ego futurus eram clamans in
eremo. Ad Joannem ergo pertinet dicere, <hi>Omnis
caro fenum, et omnis claritas carnis ut flos feni: fenum
aruit, et flos decidit: Verbum autem Domini manet in
aeternum.</hi> Verbum concipitur in utero virginis; clamat
in eremo vox Verbum. Vox si verbum non sit,
strepitus est aurium forte; nam nec hoc forte dici
posset. Omne verbum vox, non omnis vox verbum.
Si homo ore patente clamet quantum potest, vox est,
verbum non est. Quae est autem vox quae dicitur
verbum? Ubi intelligitur aliquid, vox significans verbum
est. Sed ecce necdum sonat, dicere volo aliquid,
jam verbum est in corde meo. Verbum est in corde,
et nondum vox in ore. Potest ergo esse verbum
sine voce, et potest esse vox sine verbo. Adde vocem
verbo, procedit in notitiam verbum. Quid ergo Christus
ad Mariam? Verbum occultum. Praemissa est
vox ut praecederet Verbum. Quid est Joannes? <hi>Vox
clamantis in eremo.</hi> Quid est Christus? <hi>In principio
erat Verbum <note>(Joan. I, 1)</note>
          </hi>. Quid tu vox? quid tu homo? <hi>Omnis caro fenum, et omnis claritas hominis ut flos
feni: fenum aruit, et flos decidit: Verbum autem Domini
<pb n="1310"/>
manet in aeternum.</hi> 
 Tene te ad Verbum; pro te
enim suscepit fenum Verbum. Incarnatum Verbum
Christus. Sed <hi>omnis caro fenum, et omnis honor carnis
ut flos feni:</hi> contemnamus praesentia, speremus
futura. <hi>Omnis vallis implebitur,</hi> omnis humilitas exaltabitur: <hi>et omnis mons, et collis humiliabitur,</hi> 
 omnis
superbia dejicietur. Depone montes, imple valles, et
facta est campi aequalitas. Da mihi divites et honoratos
de flore feni; ipsi audiant, <hi>Deus superbis resistit,
humilibus autem dat gratiam <note>(Jacobi IV, 6)</note>
          </hi>. Da mihi
pauperes desperatos, conscios infirmitatis suae; non
desperent, credant in eum qui venit propter omnes.
Illi erigantur, illi premantur. Venturus ille campum
inveniat, non lapidem ubi pedem offendat. Ideo enim
dicebat ipse Joannes, <hi>Parate viam Domino;</hi> non
mihi, sed Domino; a quo missus sum, non quod
ego sum.</p>
        </div3>
<div3>
          <head>4.</head>
          <p>
 <hi>Joannes nominis Christi superbam usurpationem
cavet.</hi> Sed dicunt Judaei, <hi>Numquid tu es Christus?</hi> 
Iste si non esset vallis implenda, sed mons humiliandus,
invenerat occasionem decipiendi. Illi enim audire
ab eo volebant quod crederent. Tantum enim
mirabantur ejus gratiam, ut quod diceret, sine dubio
crederent. Ecce invenerat occasionem decipiendi generis
humani: si diceret, Ego sum Christus, crederent
illi. Si jactaret se per nomen alienum, perderet
meritum proprium. Si jactaret se quasi Christus,
nonne ipse sibi responderet, Quid te extollis? <hi>Omnis
caro fenum, et claritas ejus ut flos feni: fenum aruit,
flos decidit.</hi> Intellige quid manet in aeternum: <hi>Verbum
autem Domini manet in aeternum.</hi> Agnovit se:
merito Dominus lucernam eum dixit. Dominus de
Joanne hoc ait: <hi>Ille erat lucerna ardens et lucens, et
vos voluistis exsultare ad horam in lumine ejus <note>(Joan.
V, 35)</note>
          </hi>. Joannes autem evangelista quid de illo dicit? <hi>Fuit homo missus a Deo, cui nomen erat Joannes: hic
venit in testimonium, ut testimonium perhiberet de lumine;
non erat ille lumen.</hi> 
 Quis? Joannes Baptista.
Quis hoc dicit? Joannes Evangelista: <hi>Non erat ille
lumen, sed ut testimonium perhiberet de lumine.</hi> Tu
dicis, <hi>Non erat ille lumen:</hi> de quo dicit ipsum lumen, <hi>Ille erat lucerna ardens et lucens.</hi> 
 Sed novi, inquit,
quale lumen dicam; novi in cujus luminis comparatione
non est lucerna lumen. Audi quid sequitur: <hi>Erat lumen verum quod illuminat omnem hominem
venientem in hunc mundum 
 <note>(Joan. I, 6-9)</note>
          </hi>. Joannes
non omnem illuminat hominem, Christus omnem
hominem. Et Joannes agnovit se lucernam, ne vento
superbiae exstingueretur. Lucerna et accendi, et exstingui
potest. Verbum Dei exstingui non potest,
lucerna semper potest.</p>
        </div3>
<div3>
          <head>5.</head>
          <p>
 <hi>Joannes praecursor maximus homo, ut Christus
agnoscatur plus quam homo.</hi> Missus est ergo summus,
homo, qui perhiberet testimonium ei qui plus esset
quam homo. Quando enim ille, quo nemo major exsurrexit
in natis mulierum, dicit, <hi>Non sum ego Christus,</hi> 
et humiliat se Christo, aliquid plus homine intelligendus
est. Nam si quaeris summum hominem
Joannem, plus homine Christus est; sic intellige praecursorem,
<pb n="1311"/>
ut quaeras judicem; sic audi praeconem,
ut timeas judicem. Missus est, praedixit venturum. Et
quale testimonium Joannes perhibet Christo? Quale audi: <hi>Cujus non sum dignus corrigiam calceamenti solvere <note>(Joan I, 27)</note>
          </hi>.
Intellexisti, homo, quid ageres? <hi>Omnis
qui se humiliat, exaltabitur <note>(Luc. XIV, 11)</note>
          </hi>. Quid igitur
de Christo? <hi>Nos omnes de plenitudine ejus accepimus <note>(Joan. I, 16)</note>
          </hi>.
Quid est, <hi>Nos omnes?</hi> Ergo Patriarchae,
et Prophetae et Apostoli sancti, vel ante incarnationem
praemissi, vel ab incarnato missi, <hi>omnes nos de plenitudine
ejus accepimus.</hi> Nos vasa sumus, ille fons est.
Ergo si intelleximus mysterium, fratres mei, Joannes
homo est, Christus Deus est: humilietur homo, et
exaltetur Deus. Ut humilietur homo, eo die natus est
Joannes, quo dies incipiunt decrescere. Ut exaltetur
Deus, eo die natus est Christus, quo dies incipiunt
crescere. Magnum sacramentum. Ideo celebramus
Natalem Joannis, sicut Christi, quoniam ipsa nativitas
plena est mysterio. Quo mysterio? Altitudinis nostrae.
In homine minuamur, in Deo crescamus. In nobis
humiliemur, ut in illo exaltemur. Impletum est passionibus
amborum hujus tantae rei sacramentum. Ut
minueretur homo, caput perdidit Joannes: ut exaltaretur
Deus, Christus ligno suspensus est. Ad hoc missus
est Joannes, ut eum imitemur, et ad Verbum nos
teneamus. Quantumcumque se jactet humana superbia,
de quavis excellentia sanctitatis, quis erit quod
Joannes? Quisquis es qui te magnum putas, non eris
quod Joannes. Nondum natus erat, et jam nasciturum
Dominum exsultans in utero praenuntiabat. Quid excellentius
ista sanctitate? Imitare: audi quid dicat de
Christo. <hi>Nos de plenitudine ejus accepimus.</hi> Lucerna in
nocte fontem tibi ostendit, inde et ipse bibit: <hi>Nos
enim,</hi> inquit, <hi>de plenitudine ejus omnes accepimus. Nos
omnes:</hi> ille fons, nos vasa: ille dies, nos lucernae.
Magna infirmitas hominum: per lucernam quaeritur
dies.</p>
        </div3>
<div3>
          <head>6.</head>
          <p>
 <hi>Non Joannes solus, sed et Apostoli lucernae. Candelabrum
lucernae, crux Christi.</hi> Sed et Apostoli, fratres
mei, lucernae sunt diei. Nolite putare quia Joannes
solus est lucerna, et Apostoli non sunt. Ait illis Dominus: <hi>Vos estis lux mundi.</hi> 
 Et ne putarent quia talis
lux erant, qualis dictus est lux, de quo dictum est, <hi>Erat lumen verum, quod illuminat omnem hominem venientem
in hunc mundum;</hi> 
 continuo docuit illos veram
ipsam lucem. Cum dixisset, <hi>Vos estis lux mundi;</hi> adjunxit,
et ait, <hi>Nemo accendit lucernam, et ponit eam
sub modio.</hi> Quod vos dixi lucem, lucernam vos dixi:
nolite exsultare in superbia vestra, ne flammula exstinguatur.
Non vos pono sub modio: sed ut luceatis,
in candelabro eritis. Quod est candelabrum lucernae?
Audite candelabrum: estote lucernae, et habebitis
candelabrum. Crux Christi est magnum candelabrum.
Qui vult lucere, non erubescat de ligneo candelabro.
Audi, ut intelligas quia candelabrum crux Christi est. <hi>Nemo accendit lucernam, et ponit eam sub modio, sed
super candelabrum, ut luceat omnibus qui in domo sunt.
Sic luceat lumen vestrum coram hominibus, ut videant
bona facta vestra, et glorificent:</hi> 
 non sicut tu quaeris
<pb n="1312"/>
glorificari, quaeris exstingui: <hi>glorificent Patrem vestrum
qui est in coelis <note>(Matth. V, 14-16)</note>
          </hi>. Per bona
opera vestra glorificent Patrem vestrum. Ut lucernae
esse possitis, accendere vos non potuistis, ponere vos
supra candelabrum non potuistis: ille glorificetur, qui
vobis hoc praestitit. Audi ergo Paulum Apostolum,
audi lucernam in candelabro exsultantem. <hi>Mihi autem,</hi> 
ait (clamant qui noverunt quid sequitur), <hi>Mihi
autem:</hi> quid tibi autem? <hi>Absit gloriari nisi in cruce
Domini nostri Jesu Christi.</hi> In candelabro glorior: si
se candelabrum subtrahat, cado. <hi>Absit gloriari nisi in
cruce Domini nostri Jesu Christi, per quem mihi mundus
crucifixus est, et ego mundo <note>(Galat. VI, 14)</note>
          </hi>. Laudastis,
et favistis. Crucifigatur vobis mundus, crucifigimini
mundo. Quid est hoc? Felicitatem non quaeratis de
mundo: abstinete vos a felicitate mundi. Blanditur
mundus, caveatur corruptor: minatur mundus, non
timeatur oppugnator. Si bona mundi non te corruperint,
si mala mundi non te corruperint, crucifixus est
tibi mundus, crucifixus es mundo. Gloriare in candelabro:
serva, lucerna, in candelabro semper humilitatem,
ut teneas splendorem: observa, ne superbia
exstinguaris. Conserva quod factus es, ut de factore
glorieris. Quid enim eras, homo? Omnis homo, attende
quid natus es: etsi nobilis natus es, nudus natus
es. Quid est nobilitas? Nativitas pauperis et divitis
aequalis est nuditas. An forte quia nobilis natus es,
quantum vis vivis? Quando nescisti, intrasti: quando
non vis, exis. Postremo sepulcra inspiciantur, et ossa
divitum agnoscantur.
</p>
        </div3>
      </div1>

<div1>
        <head>SERMO CCXC. In Natali Joannis Baptistae, IV.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Testimonium Joannis de
Christo, et Christi de Joanne.</hi> Sanctus Joannes, non
Evangelista, sed Baptista, missus est ante faciem
Christi praeparare vias ejus. Testimonium Christi de
Joanne est, <hi>In natis mulierum non surrexit major Joanne
Baptista <note>(Matth. XI, 11)</note>
            </hi>. Testimonium Joannis de
Christo est, <hi>Qui venit post me, major me est, cujus non
sum dignus corrigiam calceamenti solvere <note>(Joan. I, 27)</note>
            </hi>.
Utrumque testimonium consideremus, quod perhibuit
Dominus servo, et quod perhibuit servus Domino.
Quod est testimonium Domini de servo? <hi>In natis mulierum
non surrexit major Joanne Baptista.</hi> Quod est
testimonium servi de Domino? <hi>Qui venit post me,
major me est.</hi> Si ergo in natis mulierum non surrexit
major Joanne Baptista; qui major illo est, quid est?
Joannes magnus homo, sed homo: Christus Joanne
major, quia Deus et homo. Ambo mirabiliter nati,
praeco et Judex, lucerna et dies, vox et Verbum, servus
et Dominus. De sterili servus, de virgine Dominus.
Ipse Dominus fecit sibi servum in utero sterili, de sene
patre, et de anicula matre: et idem ipse Dominus fecit
sibi carnem in utero virginis, sine homine patre,
<pb n="1313"/>
qui fecit primum hominem sine patre et matre. <hi>Nemo
surrexit in natis mulierum major Joanne Baptista.</hi> Tam
magnus visus est Joannes, ut a nonnullis etiam Christus
putaretur. Nec in superbia sua alienum est secutus
errorem, nec ausus est dicere, Sum quod putatis:
sed, quod bonum erat ei, se agnovit, ut ad pedes Domini,
et ad corrigiam calceamenti servus humiliaretur,
ne vento superbiae lucerna exstingueretur.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Natalis Christi et Joannis cur celebretur,
non aliorum.</hi> Denique quia in magno sacramento
natus est Joannes, ipsius solius justi natalem
diem celebrat Ecclesia. Et Natalis Domini celebratur,
sed tanquam Domini. Date mihi alium servum praeter
Joannem inter Patriarchas, inter Prophetas, inter
Apostolos, cujus natalem diem celebret Ecclesia Christi.
Passionum diem servis plurimis celebramus: nativitatis
diem nemini, nisi Joanni. Audistis quando
Evangelium legebatur, qui ordo fuerit amborum nascentium,
praecursoris et Dominatoris, et quod paulo
ante dixi, praeconis et Judicis, vocis et Verbi. Angelus
Gabriel nuntiat Joannem, idem ipse angelus Gabriel
nuntiat Dominum Jesum Christum. Praecedit ille, sequitur
ille: ille praecedit obsequendo, sequitur ille
regendo. Sequitur enim nascendo, antecedit regendo:
quia et ipsum Joannem creavit Christus, post
quem creatus est Christus, et creator et creatus; creator
ante matrem, creator matris, creatus in matre. Et
quid dicam, creator ante matrem? <hi>Ante Abraham ego
sum,</hi> ipse dixit, Evangelium loquitur <note>(Joan. VIII, 58)</note>:
audite, vel legite. Sed parum est, ante Abraham creator:
ante Adam creator, ante coelum et terram creator,
ante omnes Angelos universamque creaturam
spiritualem, Thronos, Dominationes, Principatus et
Potestates, ante omnia creator. Quia <hi>in principio,</hi> non
est factum Verbum, sed <hi>erat Verbum, et Verbum erat
apud Deum, et Deus erat Verbum: hoc erat in principio
apud Deum. Omnia per ipsum facta sunt <note>(Joan. I, 1-3)</note>
            </hi>.
Si omnia, visibilia et invisibilia, coelum et terra, et
virgo Maria: quia et virgo Maria de terra, et Christus
factor terrae factus est de terra, quia <hi>veritas de terra
orta est <note>(Psal. LXXXIV, 12)</note>
            </hi>.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Joannes ideo tantus homo, ut Christo
se humilians, eum plus quam hominem esse ostendat.</hi> 
Breviter ergo commendo Charitati vestrae magnum
sacramentum. Quoniam multi futuri erant, qui
putarent Christum non esse nisi hominem, nihil esse
amplius quam hominem: ideo magnus homo, quo
major in hominibus non fuit, perhibuit ei testimonium
Joannes, subditus, inclinatus, humiliatus. In
quantum se humilem reddidisset, si solvere corrigiam
calceamenti ejus, dignum se esse dixisset? Attendite
in magno sacramento corrigiam calceamenti.
Quantum humilis exstitisset, et si se Joannes dixisset
dignum? Quid fecit, dicendo se indignum? Propterea
<pb n="1314"/>
notatus est dies nativitatis ejus, et celebrationi
Ecclesiae commendatus.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Zachariae et Mariae eadem fere verba,
non eadem incredulitas.</hi> Verum interest plurimum,
non solum in matribus, quod illa virgo, illa mulier
fuerit sterilis; illa de Spiritu sancto pariens Filium
Dei Dominum nostrum, illa de viro suo sene pariens
praecursorem Domini. Et illud attendite. Non credidit
Zacharias. Quomodo non credidit? Quaesivit ab
angelo per quid cognosceret quod promittebat, quoniam
ipse erat senex, et uxor ejus processerat in diebus
suis. Et dixit illi angelus: <hi>Ecce eris tacens, et non
poteris loqui usque in diem quo haec fiant, propter quod
non credidisti verbis meis, quae implebuntur in tempore
suo.</hi> Idem ipse angelus venit ad Mariam, nuntiat Christum
nasciturum ex ea in carne, et Maria tale aliquid
dicit. Ille enim dixit: <hi>Per quid cognoscam hoc? Ego
enim sum senex, et uxor mea processit in diebus suis.</hi> 
Et dicitur ei: <hi>Ecce eris tacens: et non poteris loqui
usque in diem quo haec implebuntur, propter quod non
credidisti verbis meis.</hi> Et accepit supplicium taciturnitatis,
merito infidelitatis. Quid dixerat propheta de
Joanne? <hi>Vox clamantis in eremo <note>(Isai. XL, 3)</note>
            </hi>. Tacet
Zacharias generaturus vocem. Quia non credidit, tacuit:
merito obmutuit quousque vox nasceretur. Si
enim recte dictum est, imo quia valde recte dictum
est in sancto psalmo, <hi>Credidi, propter quod locutus
sum <note>(Psal. CXV, 10)</note>
            </hi>: quia non credebat, merito non
loquebatur. Sed rogo, Domine, cum audientibus me
pariter pulso, aperi nobis, expone nobis quid sibi velit
haec quaestio. Causas quaerit Zacharias ab angelo,
per quid cognosceret quod illi annuntiatum est, quoniam
senex erat, et uxor ejus progressa in diebus
suis: dicitur ei, <hi>Quoniam non credidisti, eris tacens.</hi> 
Nuntiatur Christus virgini Mariae, et ipsa causam quaerit,
et dicit angelo, <hi>Quomodo fiet istud? quoniam virum
non cognosco.</hi> Et ille, <hi>Per quid cognoscam hoc? Ego
enim sum senex, et uxor mea progressa in diebus suis.</hi> Et
illa, <hi>Quomodo fiet istud? Quoniam virum non cognosco.</hi> 
Illi dicitur, Tacebis, quia non credis: illi autem
causa exponitur, silentium non imponitur. <hi>Quomodo
fiet istud? Quoniam virum non cognosco.</hi> Et angelus: <hi>Spiritus sanctus superveniet in te, et virtus Altissimi
obumbrabit tibi.</hi> 
 Ecce quomodo fiet quod quaeris,
ecce quomodo virum non cognoscis et paries,
ecce quomodo: quia <hi>Spiritus sanctus superveniet in te,
et virtus Altissimi obumbrabit tibi.</hi> Non timeas aestum
libidinis, sub tantae umbraculo sanctitatis. Quare hoc?
Si verba attendamus, aut ambo crediderunt, aut
ambo dubitaverunt, Zacharias et Maria. Sed nos
verba valemus audire: Deus potest et corda interrogare.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Zacharias desperando interrogat,
Maria inquirendo. Gratia Dei quam maxima in incarnatione
Verbi.</hi> Intelligimus, charissimi, quoniam Zacharias
quando ait, <hi>Per quid cognoscam hoc? ego enim
sum senex, et uxor mea progressa in diebus suis,</hi> desperando
dixit, non inquirendo: Maria vero quando
e contra ait, <hi>Quomodo fiet istud? quoniam virum non
<pb n="1315"/>
cognosco,</hi> inquirendo dixit, non desperando. Dum interrogavit,
non de promissione dubitavit. O vere gratia
plena! Sic est enim ab angelo salutata, <hi>Ave, gratia
plena.</hi> Quis hanc explicet gratiam? Quis huic
gratiae gratias agendo sufficiat? Fit homo, et per liberum
arbitrium perit homo, et invenitur homo factus
qui fecit, ne periret quem fecit. In principio Verbum
Deus apud Deum, per quod omnia facta sunt, fit
caro: <hi>Verbum caro factum est, et habitavit in nobis <note>(Joan.
I, 14)</note>
            </hi>. Caro fit Verbum, sed caro accedit ad Verbum,
non perit in carne Verbum. O gratia! Ut hoc haberemus,
quid digni eramus?
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Divites, id est superbi, exinaniendi
sunt; et esurientes, id est humiles, implendi. Pharisaeus,
dives; Publicanus, pauper.</hi> Sed videte quid dicat
ipsa sancta Maria, plena fide, plena gratia, mater
futura, virgo permansura. Quid dicit inter caetera, de
quibus singulis loqui, valde multum est? Quid ait? <hi>Esurientes implevit bonis, et divites dimisit inanes 
 <note>(Luc.
I)</note>
            </hi>. Qui sunt esurientes? Humiles, indigentes. Qui sunt
divites? Superbi et inflati. Non vos longe mitto:
ostendo vobis modo in uno templo divitem de illis qui
dimittuntur inanes, et pauperem de illis qui implentur
bonis. <hi>Ascenderunt duo in templum orare; unus
pharisaeus, et alter publicanus. Pharisaeus dicebat.</hi> Quid
dicebat? Attende divitem indigesta ructantem, crapulam
exhalantem, sed superbiae, non justitiae: <hi>Deus,</hi> 
inquit, <hi>gratias tibi ago, quia non sum sicut caeteri homines,
raptores, injusti, adulteri, sicut publicanus iste.
Jejuno bis in sabbato, decimas do omnium quae possideo.</hi> 
Rogare veneras, an te laudare? Totum te habere
dixisti: nihil tanquam egens petisti. Quomodo
ergo orare venisti? <hi>Gratias tibi ago, Domine.</hi> Non dicit:
Domine, da mihi gratiam. <hi>Quia non sum sicut
caeteri homines, raptores, injusti, adulteri.</hi> Ergo tu solus
justus? <hi>Quia non sum sicut publicanus iste.</hi> Insultas,
non exsultas. <hi>Jejuno bis in sabbato, decimas do
omnium quae possideo.</hi> O divitem exinaniendum! Veni,
veni pauper, esuriens publicane: imo ibi sta, ubi
stas. <hi>Publicanus</hi> enim <hi>de longinquo stabat.</hi> Sed Dominus
humili appropinquabat. <hi>Nec oculos in coelum audebat
levare.</hi> Quo oculos non levabat, ibi cor habebat. <hi>Sed percutiebat pectus suum, dicens: Domine,
propitius esto mihi peccatori.</hi> 
 O esurientem bonis implendum!</p>
          </div3>
<div3>
            <head>7.</head>
            <p>
 <hi>Dominicum judicium de Pharisaeo et Publicano.
Pelagianos redarguit ipso Pharisaeo superbiores.</hi> Audisti,
Domine, controversiam; prome sententiam.
Audite sententiam inter partes prolatam. Non appellat
victus, quia non est ad quem. Non enim appellat
a Filio ad Patrem. Deus enim <hi>Pater non judicat quemquam;
sed omne judicium dedit Filio <note>(Joan. V, 22)</note>
            </hi>. Dicat
ergo sententiam inter partes Veritas. <hi>Amen,</hi> inquit, <hi>dico vobis, quia descendit hic justificatus de templo,
magis quam ille pharisaeus.</hi> 
 Quare hoc, rogo te? qua
justitia? Vis audire? <hi>Quoniam omnis qui se exaltat,
humiliabitur; et qui se humiliat, exaltabitur <note>(Luc. XVIII,
10-14)</note>
            </hi>. A quo iste exaltabitur, et qui se exaltat humiliabitur.
<pb n="1316"/>
Quia <hi>esurientes implevit bonis, et divites dimisit
inanes.</hi> Vade nunc, et ventila divitias tuas: jacta
te, et dic, Dives sum. Quam dives? Si volo, justus
sum; si nolo, justus non sum. In potestate habeo justum
esse, et justum non esse. Non audis in Psalmo, <hi>Qui confidunt in virtute sua 
 <note>(Psal. XLVIII, 7)</note>
            </hi>? Ergo
Deus tibi carnem, Deus tibi sensum, Deus tibi animam,
Deus tibi mentem, Deus tibi intelligentiam dedit:
tu das tibi ipsi justitiam? Quid est caro, quid
sunt sensus, quid est anima, quid est mens, quid est
intelligentia sine justitia? Nonne omnia ista, si justitia
careant, ad poenam valebunt? Ergo tam dives es,
ut cum Deus tibi dederit inferiora, des tibi potiora?
Male dives, exinaniende dives; si tamen habes quod
te habere dixisti: <hi>Quid habes quod non accepisti <note>(I Cor. IV, 7)</note>
            </hi>?
Nec saltem a superbo et divite illo
pharisaeo, de his quae te habere dixisti, gratias Domino
agere didicisti.
</p>
          </div3>
        </div2>
      </div1>

<div1>
        <head>SERMO CCXCI. In Natali Joannis Baptistae, V.</head>
<div3>
          <head>1.</head>
          <p>
 <hi>Joannis nativitas mirabilis propter Christum.</hi> 
Quem diem celebramus hodiernum vobis dici non opus
est, quia omnes, cum Evangelium legeretur, audistis.
Hodie accepimus sanctum Joannem Domini praecursorem,
sterilis filium nuntiantem virginis filium, sed
tamen servum nuntiantem Dominum. Quia enim venturus
erat per virginem Deus homo, praecessit eum de
sterili mirabilis homo: ut cum se indignum dicit, cujus
calceamenti corrigiam solvat mirabilis homo,
agnoscatur Deus homo. Mirare Joannem, quantum
potes: Christo proficit quod miraris. Proficit, inquam,
Christo, non quia tu praestas aliquid Christo, sed ut
tu proficias in Christo. Mirare ergo Joannem, quantum
potes. Audisti quod mireris. Annuntiatur per
angelum patri sacerdoti: vocem aufert angelus patri
non credenti; remanet mutus, in filii nativitate exspectans
linguam. Concepit sterilis, concepit et anus:
gemina infecunditas, sterilitas et aetas. Dicitur ab angelo
qualis futurus sit: impletur in eo quod dicitur;
et quod maxime mirandum est, impletur Spiritu sancto
adhuc ex utero matris suae. Deinde veniente Maria
sancta, exsultat in utero; et quem non poterat
vocibus, salutat motibus. Nascitur, dat patri vocem;
pater loquens dat filio nomen: mirantur omnes tantam
gratiam <note>(Luc. I)</note>. Quid enim aliud quam gratia?
Ubi enim Joannes iste promeruit Deum? Ubi promeruit
Deum, antequam esset qui promereretur? O
gratia gratis data!</p>
        </div3>
<div3>
          <head>2.</head>
          <p>
 <hi>Ex magnitudine Joannis majestas Christi intelligenda.</hi> 
Mirantur omnes, obstupescunt, et motu cordis
sui dicunt, ut scriberetur nobis quod legeretur: <hi>Quid,
putas, erit puer iste? Nam manus Domini cum illo.
Quid, putas, erit puer iste?</hi> Excedit metas humanae
naturae. Novimus pueros: sed, <hi>quid, putas, erit puer
iste?</hi> Quare dicis, <hi>Quid, putas, erit puer iste? Manus
enim Domini cum illo?</hi> Quia manus Domini cum illo
<pb n="1317"/>
est, jam scimus; sed quid erit, nescimus. Utique valde
magnus erit, qui tam magnus coepit. Quid erit, qui
tantillus tantus est? quid erit: Hebescit humana infirmitas,
omnium considerantium corda contremiscunt: <hi>Quid, putas, erit puer iste?</hi> 
 Magnus erit: sed
quid erit qui major illo erit? Valde iste magnus erit:
sed quid erit qui isto magno major erit? Si ille qui
modo coepit esse, tam magnus erit, quid erit qui erat?
Sed quid dixi, qui erat? Ante Joannem et Zacharias
erat, multo magis ante Joannem et Abraham et
Isaac et Jacob erant. Ante Joannem certe coelum et
terra erant. Quid erit qui in principio erat? <hi>In principio</hi> 
enim, quod est ante Joannem, et ante omnem
hominem, <hi>fecit Deus coelum et terram <note>(Gen. I, 1)</note>
          </hi>. Sed
per quid fecit quaeris? In principio non fecit Deus
Verbum, sed erat Verbum: <hi>In principio erat Verbum,
et Verbum erat,</hi> non qualecumque, sed <hi>Deus erat Verbum.
Omnia per ipsum facta sunt.</hi> Et novissimo tempore
factus est qui erat, ne periret quod fecerat. <hi>Quid, putas, erit puer iste? Manus enim Domini cum
illo est.</hi> 
 Si puer tam magnus erit, quia est cum illo
manus Domini; quid ipsa manus Domini? Christus
enim manus Domini, Filius Dei manus Dei, Verbum
Dei manus Dei. Quae est enim manus Dei, nisi per
quam facta sunt omnia? <hi>Quid, putas, erit puer iste?
Manus enim Domini cum illo.</hi> O humana infirmitas,
quid factura es in judice, quae sic haesitas in praecone?
Sed etiam hic quid dixi? Redeo ad considerationem
consuetudinis humanae. Et quid dixi? Praeconem
dixi, judicem dixi et praeco: homo, et judex
homo. Quod apparebat dixi, quod latebat quis dixerit? <hi>Verbum caro factum est 
 <note>(Joan. I, 1, 2, 14)</note>
          </hi>: non
tamen Verbum in carnem versum est. Verbum caro
factum est, accipiendo quod non erat; non amittendo
quod erat. Ecce admirati sumus praeconis ejus nativitatem,
quam hodie celebramus, sed propter quem
facta est videamus.</p>
        </div3>
<div3>
          <head>3.</head>
          <p>
 <hi>Angelus ad Zachariam et ad Mariam missus. Oratio
Zachariae quomodo exaudita.</hi> Venit angelus Gabriel
ad Zachariam, non ad Elisabeth uxorem ejus, matrem
Joannis: venit, inquam, angelus Gabriel ad Zachariam,
non ad Elisabeth. Quare? Quia Joannes per
Zachariam futurus erat in Elisabeth. Ergo angelus
annuntians venturum Joannem nascendo, non venit
ad exceptorium ventris, sed ad fontem seminis. Nuntiavit
amborum futurum filium, sed patri nuntiavit.
Venturus enim erat Joannes de connubio masculi et
feminae. Ecce iterum ipse Gabriel venit ad Mariam,
non ad Joseph: unde erat caro illa coeptura, unde
erat initium habitura, ad ipsam angelus venit. Patri
autem sacerdoti Zachariae quomodo angelus futurum
filium praenuntiavit? <hi>Noli,</hi> inquit, <hi>timere, Zacharia,
exaudita est oratio tua.</hi> Quid enim, fratres mei, sacerdos
ille ideo intraverat in sancta sanctorum, ut filios
precaretur a Domino: Absit. Dicit aliquis: Unde hoc
probas? non enim indicavit Zacharias quid rogaverit.
Unum est quod breviter dico: Si petisset filium, crederet
annuntiatum. Angelus dicit quod ei filius nasceretur,
ille non credit? certe hoc rogaverat? Quis rogat
<pb n="1318"/>
sine spe? aut quis non credit in spe? Si non speras,
quare petis? si speras, quare non credis? Quid
ergo? <hi>Exaudita est,</hi> inquit, <hi>oratio tua: nam ecce concipiet
Elisabeth, et pariet tibi filium.</hi> Quare? Quia <hi>exaudita
est oratio tua.</hi> Si diceret Zacharias, Quare? hoc
rogavi? Utique angelus nec falleretur, nec falleret,
quando dicebat? <hi>Exaudita est oratio tua: nam ecce paritura
est uxor tua.</hi> Sed quare hoc dictum est? Quia
ille pro populo sacrificabat: sacerdos pro populo sacrificabat,
populus Christum exspectabat; Joannes
Christum annuntiabat.</p>
        </div3>
<div3>
          <head>4.</head>
          <p>
 <hi>Maria inter mulieres benedicta.</hi> Angelus vero idem
ipse ad Mariam virginem: <hi>Ave,</hi> inquit, <hi>gratia plena,
Dominus tecum:</hi> jam tecum est qui erit in te. <hi>Benedicta
tu inter mulieres.</hi> Proprietate hebraicae linguae
omnes feminas mulieres dici solere Scriptura sancta
testatur: ne forte mirentur aut scandalizentur, qui
non solent Scripturas audire. Dominus quodam Scripturarum
loco aperte dicit, <hi>Segregate mulieres, quae
non cognoverunt virum <note>(Num. XXXI, 17, sec. LXX)</note>
          </hi>.
Ipsam denique recolite originem nostram: quando
facta est Eva de latere viri, quid dicit Scriptura? <hi>Detraxit
ei costam, et aedificavit eam in mulierem <note>(Gen.
II, 22)</note>
          </hi>. Jam mulier vocatur, de viro quidem sumpta,
sed nondum viro conjuncta. Jam ergo cum auditis ab
angelo, <hi>Benedicta tu inter mulieres;</hi> sic accipite, ac si
more nostro diceretur, Benedicta tu inter feminas.</p>
        </div3>
<div3>
          <head>5.</head>
          <p>
 <hi>Zachariae et Mariae similis interrogatio, animus
dissimilis. Propositum virginitatis.</hi> Promittitur Zachariae
filius, promittitur et sanctae Mariae filius, et dicit
etiam ipsa pene ipsa verba quae dixerat Zacharias.
Quid enim dixerat Zacharias? <hi>Unde mihi hoc? Ego
enim sum senex, et uxor mea sterilis, et progressa in
diebus suis.</hi> Quid et Maria sancta? <hi>Quomodo fiet istud?</hi> 
Similis vox, dissimile cor. Vocem similem aure audiamus,
cor autem dissimile angelo pronuntiante noscamus.
Peccavit David, et a propheta correptus dixit, <hi>Peccavi:</hi> 
 continuo ei dictum est, <hi>Dimissum est tibi
peccatum <note>(II Reg. XII, 13)</note>
          </hi>. Peccavit Sal, et a Propheta
correptus dixit, <hi>Peccavi:</hi> nec ei dimissum est peccatum,
sed mansit ira Dei super eum <note>(I Reg. XV, 30,
35)</note>. Quid est hoc, nisi quod similis vox, dissimile
cor? Homo enim est vocis auditor, Deus cordis inspector.
In illis ergo verbis Zachariae non fuisse fidem,
sed dubitationem et desperationem angelus vidit,
angelus indicavit, vocem tollendo, infidelitatem
damnando. Sancta vero Maria: <hi>Quomodo fiet istud,
quia virum non cognosco?</hi> Agnoscite propositum virginis.
Quando diceret, concubitura cum viro, <hi>Quomodo
fiet istud?</hi> Si enim fieret, quomodo de omnibus infantibus
fieri solet, non diceret, Quomodo fiet? Sed illa
propositi sui memor, et sancti voti conscia, quia noverat
quid voverat; dicendo, <hi>Quomodo fiet istud,
quoniam virum non cognosco?</hi> quoniam non noverat
hoc fieri, ut filii nascerentur nisi conjugatis et concumbentibus
cum viris suis, quod ipsa proposuerat
ignorare, dicendo, <hi>Quomodo fiet istud?</hi> modum quaesivit,
non de Dei omnipotentia dubitavit. <hi>Quomodo
fiet istud?</hi> Quis modus est quo fiet istud? Annuntias
<pb n="1319"/>
mihi filium, habes meum paratum animum, dic mihi
modum. Potuit enim virgo sancta metuere, aut certe
ignorare consilium Dei, quomodo eam vellet habere
filium, quasi improbasset virginis votum. Quid enim
si diceret, Nube, conjungere viro? Non diceret Deus
accepit enim votum virginis, quomodo Deus. Et hoc
ab illa accepit, quod ipse donavit. Dic mihi ergo,
nuntie Dei, <hi>Quomodo fiet istud?</hi> Vide angelum scientem,
illam quaerentem, non diffidentem. Quia ergo vidit
eam quaerentem, non diffidentem, non se negavit instruentem.
Audi quomodo: erit virginitas tua, tu
tantum crede veritatem, serva virginitatem, accipe
integritatem. Quoniam integra est fides tua, intacta
erit et integritas tua. Denique audi quomodo fiet
istud: <hi>Spiritus sanctus superveniet in te, et virtus Altissimi
obumbrabit tibi.</hi> Tale umbraculum nescit libidinis
aestum. <hi>Propterea,</hi> quia <hi>Spiritus sanctus superveniet in
te, et virtus Altissimi obumbrabit tibi;</hi> quia fide concipis,
quia credendo, in utero, non concumbendo habebis: <hi>propterea quod nascetur de te Sanctum, vocabitur
Filius Dei.</hi> </p>
        </div3>
<div3>
          <head>6.</head>
          <p>
 <hi>Maria ex gratia mater Filii Dei.</hi> Quid es, quae
postea paritura es? Unde meruisti? unde hoc accepisti?
unde fiet in te qui fecit te? Unde, inquam, tibi
hoc tantum bonum? Virgo es, sancta es, votum vovisti;
sed multum quod meruisti, imo vero multum
quod accepisti. Nam unde hoc meruisti? Fit in te
qui fecit te, fit in te per quem facta es: imo vero
per quem factum est coelum et terra, per quem facta
sunt omnia, fit in te Verbum Dei caro, accipiendo
carnem, non amittendo divinitatem. Et Verbum jungitur
carni, et Verbum copulatur carni; et hujus tanti
conjugii thalamus, uterus tuus; et hujus, inquam, tanti
conjugii, id est Verbi et carnis thalamus uterus tuus:
unde <hi>ipse sponsus procedit de thalamo suo <note>(Psal. XVIII,
6)</note>
          </hi>. Invenit te virginem conceptus, dimittit virginem
natus. Dat fecunditatem, non tollit integritatem. Unde
tibi hoc? Proterve virginem videor interrogare, et
quasi importune aures verecundas ista mea voce pulsare.
Sed video virginem verecundantem, et tamen
respondentem, meque admonentem: Quaeris a me
unde mihi hoc? Verecundor tibi respondere bonum
meum, angeli audi ipsius salutationem, et in me
agnosce tuam salutem. Crede cui credidi. Unde mihi
hoc quaeris? Angelus respondeat. Dic mihi, angele,
unde Mariae hoc? Jam dixi, cum salutavi: <hi>Ave, gratia
plena <note>(Luc. 1, 28)</note>
          </hi>.
</p>
        </div3>
      </div1>

<div1>
        <head>SERMO CCXCII. In Natali Joannis Baptistae, VI. <hi>In quo disputatur contra Donatistas</hi>.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Joannis nativitas cur celebretur,
non aliorum.</hi> Diei hodiernae solemnitas solemnem
desiderat tanta exspectatione sermonem.
Ergo, adjuvante Domino, ministrabimus vobis quod
dederit, recolentes et animo tenentes nostrae officium
<pb n="1320"/>
servitutis, ut loquamur, non tanquam magistri,
sed tanquam ministri; non discipulis, sed
condiscipulis; quia nec servis, sed conservis. Magister
autem unus est nobis, cujus schola in terra
est, et cathedra in coelo: cujus praecursor Joannes
est natus, cujus nativitatis dies hodiernus traditur,
hodie celebratur. Hoc majorum traditione suscepimus,
hoc ad posteros imitanda devotione transmittimus.
Joannis ergo non Evangelistae, sed Baptistae
Natalem hodie celebramus. Qua prima re posita, occurrit
quaestio non praetereunda, quare Natalem, quo
est ortus ex utero Joannes, potius celebremus, quam
cujuslibet apostoli vel martyris vel prophetae vel patriarchae?
Si interrogemur, quid respondebimus?
Quantum mihi videtur, quantum mearum virium mediocritati
occurrit, haec causa est: Discipuli Domini
nati, et per aetatis accessum ad annos capaciores perducti,
in discipulatum assumpti sunt; illorum postea
fides Domino adhaesit, sed nullius illorum nativitas
Domino militavit. Recordemur et Prophetas, recolamus
Patriarchas: nati sunt homines, aetatis accessu
repleti Spiritu sancto prophetaverunt Christum; nati
sunt, ut postea prophetarent. Joannis autem ipsa nativitas
Dominum Christum prophetavit, quem conceptum
ex utero salutavit.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Cur tantus homo Joannes, nec inter
discipulos Domini, sed discipulos habens cum Domino.
Donatistarum voces superbae.</hi> Ista, ut potuimus, soluta
quaestione, alteram aggrediamur, pro viribus quas
dederit Dominus. Occurrit enim alia quaestio aliquanto,
ut mihi videtur, obstrusior, et ad perscrutandum
laboriosior, in qua me multum adjuvabit vestra intentio,
et pro mea exiguitate ad Dominum deprecatio.
Joannes iste tanta excellens gratia, ut quemadmodum
dictum est, Dominum etiam ex utero salutaret, nondum
loquendo, sed exsultando; cujus gratia in Deum
jam tunc erat aperta, quando ejus caro in carne erat
inclusa: hic ergo Joannes non invenitur inter discipulos
Domini, sed invenitur potius discipulos habuisse
cum Domino. Quid est hoc? Quis est iste homo? Homo
tantus, quis homo tantus? quantus tantus homo? Tamen
non sequebatur inter discipulos Dominum, et sequebantur
eum discipuli: absit ut dicam, contra Dominum;
sed tamen quasi extra Dominum. Discipulos
habebat Christus, discipulos habebat Joannes: docebat
Christus, docebat Joannes. Quid jam dicam? Baptizabat
Joannes, baptizabat Christus. Plus hic de baptismo dico,
a Joanne baptizatus est Christus. Ubi sunt qui de ministerio
Baptismi arrogantia tumidae animositatis inflantur?
Ubi sunt voces carentes humilitate, elatae superbia,
Ego baptizo, ego baptizo? Quid dixisses, si Christum
baptizare meruisses? Magna jam, quantum advertit Sanctitas
vestra, apparere et eminere causa coepit, qua
fuerat et Christus a Patre mittendus, et Joannes a Christo
praemittendus. Prior missus est Joannes, sed sicut
ab obsequentibus anteceditur judex. Posterior homo
creatus est Christus, sed Joannem creavit Deus Christus.
Erat igitur Joannes homo perfectus quidem, et
<pb n="1321"/>
cujus tanta gratia commendata est, ut ipse de illo Dominus
diceret, <hi>In natis mulierum nemo exsurrexit major
Joanne Baptista <note>(Matth. XI, 11)</note>
            </hi>. Iste ergo tam magnus
agnoscit Dominum in parvo magnum: agnoscit
homo eum qui venerat homo Deus. Si enim in natis
mulierum, hoc est, in hominibus, nemo exsurrexit
major Joanne Baptista; quisquis Joanne plus est, non
tantum homo, sed et Deus est. Debuit ergo tantus
iste, et discipulos proprios habere, et cum discipulis
suis magistrum omnium Christum cognoscere. Quod
enim est majus testimonium veritatis, quam se humiliando
eum agnoscere, cui aemulando poterat invidere?
Putari Christus potuit, et noluit: existimari
Christus potuit, et noluit. Dixerunt homines, cum fallerentur
in eo: Num forte hic est Christus? Respondit
ille quod non erat, ut maneret quod erat. Inde
quippe Adam lapsus perdidit quod erat, quia id quod
non erat usurpavit. Recolebat hoc homo iste magnus,
sed ut parvo Christo minimus: noverat hoc, recolebat
hoc, et tenebat; quia recipere quod ille perdiderat
cogitabat. Homo ergo iste, ut dixi, magnus Joannes,
cui Dominus testimonium tale perhibuit, quem sic veritas
commendavit, ut diceret, <hi>In natis mulierum non
exsurrexit major Joanne Baptista;</hi> potuit credi Christus,
imo jam ab eis qui ejus magnitudinis gratia fallebantur,
credebatur Christus: et in illo errore morerentur,
nisi ab illo confitente corrigerentur. Respondit ergo
ita putantibus, et ait: <hi>Non sum ego Christus <note>(Joan. I,
20)</note>
            </hi>. Tanquam diceret: Certe in honorem meum ita
fallimini; et certe mihi hoc putando magnam additis
laudem: sed ego me debeo agnoscere, ut vobis errantibus
ille possit ignoscere. Si enim quod non erat fallaciter
putaretur, ab illo qui erat veraciter amputaretur.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Christus ut humilitatis viam doceret,
baptizatus et incarnatus.</hi> Praemissus est ergo Joannes,
ut Dominum humilem baptizaret. Baptizari enim
Dominus propter humilitatem voluit, non propter iniquitatem.
Dominus Christus quare est baptizatus? Dominus
Christus Dei Filius unigenitus, quare est baptizatus?
Inveni quare est natus, et ibi invenies quare sit
baptizatus. Ibi quippe invenies humilitatis viam, quam
pede superbo non carpis: quam nisi humili pede calcaveris,
ad celsitudinem, quo perducit, pervenire non
poteris. Baptizatus est propter te, qui descendit propter
te. Vide quantus factus sit tantillus: <hi>Qui cum in
forma Dei esset, non rapinam arbitratus est esse aequalis
Deo.</hi> Non enim erat rapina, sed erat natura aequalitas
Filii cum Patre. Joannes si se Christum putari vellet,
illi rapina esset. <hi>Non ergo rapinam arbitratus est esse
aequalis Deo.</hi> Erat enim, et sine rapina erat, coaeternus
ab aeterno natus erat. Tamen <hi>semetipsum exinanivit
formam servi accipiens <note>(Philipp. II, 6, 7)</note>
            </hi>; hoc est,
formam hominis accipiens. <hi>Qui cum in forma Dei esset,</hi> 
non formam Dei accepisset: ergo <hi>cum in forma
Dei esset, semetipsum exinanivit, formam servi accipiens.</hi> 
Sic accepit quod non erat, ut non perderet quod erat.
Manens Deus, hominem assumpsit. Formam servi accepit,
et factus est Deus homo, a quo Deo factus est
homo.
</p>
          </div3>
        </div2>

<div2>
          <head>CAPUT IV.</head>

<pb n="1322"/>
<p>Vide ergo, quae majestas, quae potestas,
quae sublimitas, quae cum Patre aequalitas venit
propter nos ad indumentum formae servilis: et intellige
illam a magistro tanto humilitatis viam; quoniam
plus est quod voluit homo fieri, quam quod voluit
ab homine baptizari.</p>
<div3>
            <head>4.</head>
            <p>
 <hi>Baptizari cur a Joanne voluit.</hi> Baptizat ergo, inquam,
Joannes Christum, servus Dominum, vox Verbum.
Mementote enim, <hi>Ego sum vox clamantis in eremo:</hi> 
et mementote quia <hi>Verbum caro factum est, et habitavit
in nobis <note>(Joan. I, 23, 14)</note>
            </hi>. Baptizat ergo, inquam,
Joannes Christum, servus Dominum, vox Verbum,
creatura Creatorem, lucerna solem; sed solem, qui
fecit hunc solem; solem de quo dictum est, <hi>Ortus est
mihi sol justitiae, et sanitas in pennis ejus <note>(Malach. IV,
2)</note>
            </hi>. De quo impii sero poenitentes in fine in judicio Dei
dicturi sunt: <hi>Quid nobis profuit superbia? aut quid divitiarum
jactantia contulit nobis? Transierunt illa omnia,
tanquam umbra:</hi> et cum umbris qui secuti sunt umbras. <hi>Ergo,</hi> 
 inquiunt, <hi>erravimus a via veritatis, et justitiae
lumen non luxit nobis, et sol non est ortus nobis <note>(Sap. V, 6-8)</note>
            </hi>.
Illis non est ortus Christus, a quibus
non est agnitus Christus. Sol ille justitiae, sine nube,
sine nocte; ipse non oritur malis, non oritur impiis,
non oritur infidelibus. Nam solem istum de coelo corporeum
quotidie facit oriri super bonos et malos <note>(Matth. V, 45)</note>.
Baptizavit ergo, ut dixi, creatura Creatorem,
lucerna solem: et non se extulit baptizator,
sed subdidit baptizando. Nam venienti ad se dixit: <hi>Tu venis ad me baptizari? Ego a te debeo baptizari.</hi> 
 Magna
confessio, et secura lucernae in humilitate professio.
Illa si contra solem extolleretur, vento superbiae cito
exstingueretur. Hoc est ergo quod Dominus praevidit,
quod baptismo suo Dominus docuit. Baptizari voluit
tantus a tantillo; ut breve explicem, salvator a salvando.
Nam meminerat Joannes alicujus fortassis,
quamvis tantus esset, aegritudinis suae. Nam unde, <hi>Ego a te debeo baptizari?</hi> 
 Certe Domini Baptismus salus:
quia <hi>Domini est salus <note>(Psal. III, 9)</note>
            </hi>. <hi>Nam vana salus
hominum <note>(Psal. LIX, 13)</note>
            </hi>. Unde ergo, <hi>Ego a te debeo
baptizari,</hi> si non opus habebat curari? Mira autem
in ipsa Domini humilitate medicina: ille baptizabat, et
ille sanabat. Si enim Christus <hi>salvator omnium hominum,
maxime fidelium <note>(I Tim. IV, 10)</note>
            </hi>: apostolica et
vera sententia est, quia Christus salvator omnium hominum:
nemo dicat, Non opus habeo salvatore. Qui
hoc dicit, se medico non humiliat, sed in morbo suo
perit. Si salvator omnium hominum, ergo et Joannis:
neque enim Joannes non homo. Magnus quidem homo,
sed tamen homo. Ille salvator omnium hominum:
agnoscit itaque ille salvatorem suum. Neque enim
Joannis non erat salvator Christus. Non hoc dicit
ipse, qui humiliter confitetur, dicens: <hi>Ego a te debeo
baptizari.</hi> Et Dominus: <hi>Sine modo, impleatur omnis
<pb n="1323"/>
justitia <note>(Matth. III, 14, 15)</note>
            </hi>. Quid est, <hi>omnis justitia?</hi> 
Humilitate commendavit justitiam: justitiam nobis
maxime humilitate magister coelestis et verus Dominus
commendavit. Quod enim baptizabatur, ad humilitatem
pertinebat: et ideo quod ad humilitatem pertinebat
facturus, dixit: <hi>Impleatur omnis justitia.</hi> </p>
          </div3>
<div3>
            <head>5.</head>
            <p>
 <hi>Donatistae locum Evangelii de arbore et ejus fructu
ad ministrum Baptismi perperam transferunt.</hi> Praevidit
multos inflaturos se de ministerio Baptismi, et dicturos,
Ego baptizo; et, Qualis sum ego qui baptizo,
talem facio quem baptizo. Unde hoc probas? Probo,
inquit. Quibus testimoniis? Evangelicis, inquit. Audiamus
nescio quem novum evangelistam contra antiquum
Baptistam. Quibus ergo testimoniis evangelicis
probas, quod qualis es, talem facis eum quem baptizas?
Quoniam scriptum est, inquit, <hi>Arbor bona bonos
fructus facit.</hi> Scriptum recito, Evangelium fero: <hi>Arbor
bona bonos fructus facit, arbor mala malos fructus
facit <note>(Id. VII, 17)</note>
            </hi>. Agnosco Evangelium: sed tu te,
quantum arbitror, non agnoscis. Et ut te patienter aliquantum
feram, expone quod loqueris, non me intellexisse
interim deputa. Dic mihi quo pertineant
haec testimonia, quid adjuvent ad solvendam hujusmodi
de Baptismate quaestionem. Arbor, inquit, bona,
bonus baptizator est. Arbor, inquit, bona, sicut illi
dicunt: arbor bona, inquit, bonus baptizator est;
fructus ejus bonus, qui ab illo baptizatur: tunc enim
erit fructus bonus, si ille fuerit arbor bona. Quid dicis
de Christo et Joanne? Evigila, expergiscere, perstringit
oculos tuos splendor perspicuae veritatis; vide
quid praemissum est ante nos; lege Evangelium:
Joannes baptizavit Christum. Dicturus es, Joannes
arbor, fructus Christus? Creaturam vocabis arborem,
et fructum Creatorem? Ideo voluit Dominus Christus
a Joanne baptizari, non ut per baptismum iniquitate
careret, sed ut iniquitati os clauderet. Ecce qui baptizat,
inferior est; qui baptizatur, dicturus sum, melior?
Hoc forte ad me multum est intelligi. Ad homines
redi, ambos vide homines. Ananias Paulum baptizavit.
Anania Paulus melior fuit. Nunquam fructus
arbore melior fuit. Arbor enim profert fructum, non
profertur a fructu.</p>
          </div3>
<div3>
            <head>6.</head>
            <p>
 <hi>Donatistae se pro Christo jactare convincuntur.</hi> 
Tu quid tibi assumas, non vides? Ipse Dominus ait: <hi>Multi venient in nomine meo dicentes, Ego sum Christus <note>(Id. XXIV, 5)</note>
            </hi>.
Multi errantes et seducentes venerunt
in nomine Christi, nullum audivimus dicentem,
Ego sum Christus. Innumerabiles haeretici venerunt
omnes in nomine Christi, id est in nomine Christi
palliati venerunt, parietem luteum splendido nomine
dealbantes venerunt, et neminem audivimus dicentem,
Ego sum Christus. Quid ergo? Dominus nescivit
quid praedixit? An potius nos ad intelligendum secreta
ipsa ad apertionem secreti de somno excitavit,
ut perscrutemur et pulsemus, ut nobis aperiatur quod
tectum est, et aperto tecto ad Dominum submittamur,
ut sicut ille paralyticus, a Domino sanari mereamur <note>(Marc. II, 3-12)</note>?
Prorsus invenimus istos dicentes,
Ego sum Christus: non his verbis, sed quod pejus
<pb n="1324"/>
est, factis. Non audacia verborum istorum. Quis enim
eos audit? Quis ad aures vel ad cor, tam insipientes
deceptus admittit? Si dicat ei qui eum baptizaturus
est, Ego sum Christus: avertit faciem suam ab illo,
relinquit hominis arrogantiam manifestam, quaerit
Dei gratiam. Non ergo ita ille, Ego sum Christus. Sed
quoniam alio modo, Ego sum Christus; videte quemadmodum.
Christus sanat, Christus mundat, Christus
justificat: homo non justificat. Quid est justificare?
Justum facere. Quomodo mortificare, mortuum
facere; vivificare, vivum facere: sic et justificare,
justum facere. Ecce de transverso baptizator quidam,
non per januam intrans, sed per maceriam descendens;
non pastor et custos, sed fur et latro; de transverso
ait, Ego baptizo. Si sicut minister, audeo:
noli addere; quidquid amplius est a malo est <note>(Matth.
V, 37)</note>. Et tamen addit, non dubitat. Quid addit? Ego
justifico, ego justum facio. Hoc est enim, Ego sum
arbor bona, ex me nascatur qui vult esse fructus bonus.
Paululum, si sapienter admittis, audi; pauca
verba sunt, et nisi fallor, lucida sunt. Tu ergo justificas,
tu justum facis? Ergo, inquit, credat in te
quem justificas. Dic, aude dicere, Crede in me; qui
non dubitas dicere, Justificaris a me. Turbatur, fluctuat,
excusat. Quid enim opus est, inquit, ut dicam
illi, Crede in me? Crede in Christum, dico. Haesitasti,
dubitasti: aliquantum ad nos dignatus es descendere.
Confessus es aliquid, unde saneris. Dixisti aliquid
rectum, unde prava tua caetera corrigantur.
Audi jam non me, sed te. Certe enim non audes dicere,
Crede in me. Absit, inquit. Et tamen audes dicere,
Justifico te. Audi, et disce, quia unde non audes
dicere, Crede in me; inde debes non audere dicere,
Justifico te. Apostolus loquitur, cui cedes, cui
velis nolis, subderis. Non enim Apostolo tanquam
homini, sed ei de quo dicit Apostolus, <hi>An vultis experimentum
accipere ejus, qui in me loquitur Christus <note>(II Cor. XIII, 3)</note>
            </hi>?
Audi ergo non Apostolum, sed Christum
per Apostolum. Quid dicit Apostolus? <hi>Credenti
in eum qui justificat impium, deputatur fides ejus ad justitiam <note>(Rom. IV, 5)</note>
            </hi>.
Intendite, obsecro; videte quam
planum est, quam apertum est: <hi>Credenti in eum qui
justificat impium, deputatur fides ejus ad justitiam.</hi> 
Quisquis crediderit in eum qui justificat impium, qui
de impio facit pium: quisquis ergo crediderit in eum
qui justificat impium, qui justum facit eum qui impius
erat, deputatur fides ejus ad justitiam. Modo dic,
si audes, Justifico te. Vide quomodo tibi respondi ex
Apostolo: Si justificas me, credam in te; quia <hi>credenti
in eum qui justificat impium, deputatur fides ejus
ad justitiam.</hi> Justificas me? credam in te. Si enim tu
me justificas, ego ero credens in eum qui justificat
me, id est, qui justificat impium: securus credo,
quia deputatur fides mea ad justitiam. Si ergo non
audes dicere, Justifico te; imo si non audes dicere,
Crede in me: cave jam ne dicas, Justifico te. Perdite,
inveni te; ne perdas et me et te.
<pb n="1325"/>
</p>
          </div3>
<div3>
            <head>7. </head>
            <p>
<hi>Locus Evangelii de arbore et fructu quomodo intelligendus.</hi> 
Nam illud quod proposuisti de arbore et
de fructu, propono tibi aliquid de exemplis, ut discas
intelligere quod dictum est, <hi>Arbor bona bonos fructus
facit, et arbor mala malos fructus facit.</hi> Ego enim sic
intelligo, quomodo et ipse Dominus exponit. Quid
est, <hi>Arbor bona bonos fructus facit <note>(Matth. VII, 17)</note>
            </hi>? <hi>Bonus homo de bono thesauro cordis sui profert bona;
et malus homo de malo thesauro cordis sui profert mala <note>(Id. XII, 35)</note>
            </hi>.
Homines arbores posuit, thesauros actus
posuit. Qualis homo est, tales actus habet. Si bonus
homo est, bonos actus habet; si malus homo est,
malos actus habet: non potest bonus homo malos
actus habere, nec malus homo bonos actus habere.
Quid evidentius? quid liquidius? quid apertius? Modo
autem te arborem facis bonam qui baptizas, et fructum
facis eum quem baptizas; ut qualis es tu, talis
sit ille. Absit ab illo, et vide quam perverse intelligis.
Est apud vos aliquis, aut fuit aliquando adulter vel
occultus. Sed quod nescio, inquit, non me contaminat.
Non inde ago; alia quaestio est: de Baptismo
volo aliquid dicere; hoc enim suscepimus. Occultus
adulter est: ergo fictus est; non adulter fictus, sed
adulter verus, fictus castus. Istum ergo adulterum hominem
fictum, magisque fictum, quia latet; nam si
apertus sit adulter, jam fictus non est: istum ergo
adulterum fugiet profecto Spiritus sanctus. Evidens
quippe est prolata sententia: <hi>Sanctus enim Spiritus
disciplinae effugiet fictum <note>(Sap. I, 5)</note>
            </hi>. Cum ergo sit
iste adulter occultus, utique baptizat. Ecce video hominem
baptizatum ab adultero occulto: natus est
fructus; ubi est arbor bona? Baptizatus est, innocens
est, facta est in illo remissio peccatorum; ergo justificatus
est impius, natus est fructus bonus: quaero de
qua arbore? Dic, responde mihi: arbor illa occultus
adulter est, mala arbor est; si hujus arboris iste fructus,
malus fructus est. Sententia Domini est, <hi>Arbor
mala malos fructus facit.</hi> Respondebis, ut istum fructum
bonum esse commendes, non eum de illa arbore
natum. Non enim quia nescis tu illam arborem malam,
ideo non est mala: tanto est pejor, quanto magis
ignoratur. Tanto enim magis ignoratur, quanto
perdita astutia occultat factum suum. Nam si apertus
adulter esset, vel confessione sanabilis esset. Pessima
arbor, et tamen ecce fructus bonus. Unde natus? an
forte non natus? Natus, inquis. Quaero unde: quid
dicturus es? Unde natus est iste? Non est quid dicat,
nisi, De Deo: nescio utrum aliud dicturus est, quam,
Ex Deo. Si hoc de omnibus diceret, et non se, cum
sit arbor mala, fingendo ostenderet bonam, faceretque
pejorem, de omnibus diceret quod ex Deo nascuntur;
habet Evangelii evidentem sententiam: <hi>Dedit eis potestatem
filios Dei fieri, qui non ex carne, non ex sanguine,
non ex voluntate viri, neque ex voluntate carnis,
sed ex Deo nati sunt <note>(Joan. I, 12, 13)</note>
            </hi>. Ergo redi ad
istum: ex Deo natus est? Ex Deo. Quare iste ex
Deo? Quia fructus bonus de arbore mala nasci non
potuit. Castus baptizator arbor bona est, non est fictus;
vere castus baptizavit, fructus bonus de arbore
<pb n="1326"/>
bona. Ecce et iste fructus bonus, de qua arbore natus
est? Dic de mala, si audes. Non audeo, inquit.
Ergo et ipse de bona? De bona. De qua bona? Ex
Deo. Ille quid? Ex homine casto. Paululum intende:
intelligamus quod dicimus. Iste ab homine casto baptizatus,
ex arbore bona, id est, ex homine bono, natus
est fructus bonus. Ille ab adultero occulto baptizatus,
ex arbore mala natus est fructus, quid? Bonus.
Non potest fieri. Si bonus est fructus: ergo arborem
muta. Fructum istum bonum confiteris, illum
hominem malum, quia occultus adulter est: arborem
muta huic fructui. Mutavi, inquis: ideo dixi, Ex
Deo. Jam compara istos duos natos: illum baptizavit
castus manifestus; hunc baptizavit adulter occultus:
ille ex homine, iste ex Deo natus est. Felicius ergo natus
est ex adultero occulto, quam ille ex casto manifesto.</p>
          </div3>
<div3>
            <head>8.</head>
            <p>
 <hi>Ex Joannis et Apostoli verbis Donatistas redarguit.</hi> 
Melius ergo Joannem audis, o haeretice; melius
audis praecursorem recursor; melius audis humilem,
o superbe; melius audis lucernam ardentem,
o lucerna exstincta. Audi Joannem, cum veniretur
ad eum:   Ego quidem baptizo vos in aqua.  
Et tu, si te agnoscas, minister es aquae.  Ego,   inquit,
  baptizo vos in aqua; qui veniet autem, major
me est.   Quantum major te est?   Cujus non sum
dignus corrigiam calceamenti solvere.   Quantum se
humiliaret, si se dignum diceret? Ne hoc quidem dixit
dignum se esse, corrigiam calceamenti solvere. <hi>Ipse
est qui baptizat in Spiritu sancto <note>(Luc. III, 16, et Joan.
I, 27, 33)</note>
            </hi>. Quid te pro Christo supponis? <hi>Ipse baptizat
in Spiritu sancto.</hi> Ergo ipse justificat. Tu quid dicis?
Ego baptizo in Spiritu sancto, ego justifico. Certe
non dicis, Ego sum Christus? Certe non es de illis,
de quibus dictum est, <hi>Multi venient in nomine meo dicentes,
Ego sum Christus <note>(Matth. XXIV, 5)</note>
            </hi>? Captus es:
atque utinam vel captus inveniaris, qui non captus
perieras. Bonum est ad escam magni regis capi retibus
veritatis. Noli ergo jam dicere, Ego justifico, ego
sanctifico: ne convincaris dicere, Ego sum Christus.
Dic potius quod amicus sponsi, non qui te velis jactare
pro sponso: <hi>Neque qui plantat est aliquid, neque
qui rigat; sed qui incrementum dat Deus <note>(I Cor. III, 7)</note>
            </hi>.
Audi etiam et ipsum, de quo agimus, amicum sponsi.
Certe cum Christo quasi discipulos habebat, et Christi
discipulus non erat: audi illum confitentem se Christi
discipulum. Vide illum inter Christi discipulos, et
tanto certiorem, quanto humiliorem; tanto humiliorem,
quanto majorem. Vide illum facientem quod
scriptum est, <hi>Quanto magnus es, tanto humilia te in
omnibus, et coram Deo invenies gratiam <note>(Eccli. III, 20)</note>
            </hi>.
Jam dixit, <hi>Non sum dignus corrigiam calceamenti solvere:</hi> 
sed non in hoc se discipulum demonstravit. <hi>Qui
de coelo,</hi> inquit, <hi>venit, super omnes est <note>(Joan. III, 31)</note>
            </hi>: <hi>nos autem omnes de plenitudine ejus accepimus 
 <note>(Id. I,
16)</note>
            </hi>. Ergo et ipse inter discipulos erat, qui cum Christo
discipulos colligebat. Audi apertius fatentem se discipulum: <hi>Qui habet sponsam, sponsus est; amicus
autem sponsi stat, et audit eum 
 <note>(Id. III, 29)</note>
            </hi>. Et ideo
<pb n="1327"/>
stat, quia audit eum. <hi>Stat et audit;</hi> quia si non audiat,
cadit. Merito ille, <hi>Auditui meo dabis,</hi> inquit, <hi>exsultationem et laetitiam.</hi> 
 Quid est, <hi>auditui meo?</hi> Audire
illum, non audiri velle pro illo. Et ut noverimus
quia in eo quod audit eum, humilitatem commendat:
cum dixisset, <hi>Auditui meo dabis exsultationem
et laetitiam;</hi> continuo subjunxit, <hi>et exsultabunt ossa
humiliata <note>(Psal. L, 10)</note>
            </hi>. Stat ergo et audit eum. <hi>Exsultabunt
ossa humiliata,</hi> quia franguntur elata. Nullus
ergo sibi servus potestatem Domini assumat. Gaudeat
se esse in familia, et si est praepositus, proferat
in tempore conservis cibaria <note>(Matth. XXIV, 45)</note>; sed
unde et ipse vivat, non ut de ipso illi vivant. Nam
quid est proferre in tempore cibaria, nisi proferre
Christum, laudare Christum, commendare Christum,
praedicare Christum? hoc est, proferre in tempore cibaria.
Nam ut esset ipse Christus cibaria jumentorum
suorum, natus in praesepi positus est.
</p>
          </div3>
        </div2>
      </div1>

<div1>
        <head>SERMO CCXCIII. In Natali Joannis Baptistae, VII.</head>
<div3>
          <head>1.</head>
          <p>
 <hi>Joannis et Christi in nativitate comparatio.</hi> Sancti
Joannis, cujus nativitatem, cum Evangelium legeretur,
mirantes audivimus, solemnitatem hodie
celebramus. Quanta est gloria judicis, si tanta est praeconis?
Qualis est venturus via, si talis est qui praeparat
viam? Nativitatem Joannis quodam modo consecratam
observat Ecclesia: nec invenitur ullus in
Patribus, cujus nativitatem solemniter celebremus:
celebramus Joannis, celebramus et Christi: hoc vacare
non potest, et si forte a nobis pro tantae rei dignitate
minus explicatur, fructuosius tamen et altius
cogitatur. Nascitur Joannes de anicula sterili, nascitur
Christus de juvencula virgine. Joannem parit sterilitas,
Christum integritas. In nativitate Joannis aetas
congrua non erat parentalis, in nativitate Christi complexus
non exstitit maritalis. Ille angelo praedicante
nuntiatur, iste angelo nuntiante concipitur. Non creditur
Joannes nasciturus, et fit pater mutus: creditur
Christus, et fide concipitur. Fit prius adventus fidei
in cor virginis, et sequitur fecunditas in utero matris.
Et tamen prope eadem verba sunt Zachariae dicentis,
cum angelus Joannem nuntiaret, <hi>Per quid cognoscam
hoc? Ego enim sum senex, et uxor mea jam
processit in diebus suis:</hi> et Mariae sanctae angelo nuntiante
partum ejus futurum,   Quomodo fiet istud,
quoniam virum non cognosco?   pene eadem verba.
Illi dicitur:   Ecce eris tacens, nec potens loqui,
quousque fiant haec, propter quod non credidisti verbis
meis, quae adimplebuntur tempore suo.   Illi autem:
  Spiritus sanctus superveniet in te, et virtus
Altissimi obumbrabit tibi; propterea quod nascetur
ex te Sanctum, vocabitur Filius Dei.   Ille corripitur,
illa instruitur. Illi dicitur, Quia non credidisti: illi
dicitur, Accipe quod quaesisti. Propemodum eadem
<pb n="1328"/>
verba sunt, <hi>Per quid cognoscam hoc?</hi> et, <hi>Quomodo
fiet istud?</hi> Sed eum qui verba audiebat et cor videbat,
non latebat. In utriusque verbis cogitatio latebat; sed
homines, non angelum latebat: imo non latebat eum
qui loquebatur per angelum. Postremo nascitur Joannes,
dum jam lux minuitur, et nox incipit crescere:
nascitur Christus, dum nox accipit detrimentum, et
dies augmentum. Et tanquam hoc signum nativitatis
amborum Joannes ipse respiciens, dicit: <hi>Illum oportet
crescere, me autem minui <note>(Joan. III, 30)</note>
          </hi>. Proposuimus
inquirenda, et discutienda praediximus: sed
hoc praelocutus sum, et si omnibus tanti mysterii sinibus
perscrutandis non sufficimus, vel facultate, vel
tempore; melius vos docebit qui loquitur in vobis, etiam
absentibus nobis, quem pie cogitatis, quem corde suscepistis,
cujus templa facti estis.</p>
        </div3>
<div3>
          <head>2.</head>
          <p>
 <hi>Joannes quidam limes veteris et novi Testamenti.
Ideo et de senibus nascitur, et in utero exsultat. Zachariae
os prius clausum, et post apertum.</hi> Videtur ergo
Joannes interjectus quidam limes Testamentorum duorum,
veteris et novi. Nam eum esse, ut dixi, quodam
modo limitem Dominus ipse testatur dicens: <hi>Lex
et Prophetae usque ad Joannem Baptistam <note>(Luc. XVI, 16)</note>
          </hi>.
Sustinet ergo personam vetustatis, et praeconium novitatis.
Propter personam vetustatis, de senibus nascitur:
propter personam novitatis, in visceribus matris
propheta declaratur. Nondum enim natus ad sanctae
Mariae adventum, exsultavit in utero matris. Jam
ibi designatus erat, designatus antequam natus: cujus
praecursor esset ostenditur, antequam ab eo videretur.
Divina sunt haec, et mensuram humanae fragilitatis
excedunt. Postremo nascitur, accipit nomen,
lingua solvitur patris <note>(Luc. I)</note>. Refer quod factum est
ad significantem imaginem rerum: tantum quod factum
est ne non factum putes, quoniam quid significaret
forsitan dices. Hoc quod factum est, refer ad
significationem rerum, et vide magnum mysterium.
Zacharias tacet, et amittit vocem, donec Joannes nasceretur
praecursor Domini, et aperiret vocem. Quid
est silentium Zachariae, nisi prophetia latens, et ante
praedicationem Christi quodam modo occulta et clausa?
Aperitur illius adventu, clara fit venturo eo qui prophetabatur.
Hoc est apertio vocis Zachariae in nativitate
Joannis, quod est discissio veli in cruce Christi.
Joannes si se ipsum nuntiaret, Zachariae os non aperiret.
Solvitur lingua, quia nascitur vox: nam Joanni
jam praenuntianti Dominum dictum est, <hi>Tu quis es?</hi> Et
respondit, <hi>Ego sum vox clamantis in eremo <note>(Joan. I,
22, 23)</note>
          </hi>.</p>
        </div3>
<div3>
          <head>3.</head>
          <p>
 <hi>Vox Joannes, Verbum Christus. Vox Verbum
putata.</hi> Vox Joannes, Dominus autem <hi>in principio erat
Verbum <note>(Ibid., 1)</note>
          </hi>. Joannes vox ad tempus, Christus
Verbum in principio aeternum. Tolle verbum, quid
est vox? Ubi nullus est intellectus, inanis est strepitus.
Vox sine verbo aurem pulsat, cor non aedificat.
Verumtamen in ipso corde nostro aedificando advertamus
ordinem rerum. Si cogito quid dicam, jam verbum
est in corde meo: sed loqui ad te volens, quaero
quemadmodum sit etiam in corde tuo, quod jam est
in meo. Hoc quaerens quomodo ad te perveniat, et in
<pb n="1329"/>
corde tuo insideat verbum quod jam est in corde meo,
assumo vocem, et assumpta voce loquor tibi: sonus
vocis ducit ad te intellectum verbi: et cum ad te
duxit sonus vocis intellectum verbi, sonus quidem
ipse pertransit; verbum autem quod ad te sonus perduxit,
jam est in corde tuo, nec recessit a meo. Sonus
ergo, transacto verbo ad te, nonne tibi videtur
dicere sonus ipse, <hi>Illum oportet crescere, me autem
minui?</hi> Sonus vocis strepuit in ministerium, et abiit,
quasi dicens, <hi>Hoc gaudium meum completum est <note>(Joan.
III, 30, 29)</note>
          </hi>. Verbum teneamus, verbum medullitus
conceptum non amittamus. Vis videre vocem transeuntem,
et Verbi divinitatem manentem? Baptismus
Joannis modo ubi est? Ministravit, et abiit. Christi
nunc Baptismus frequentatur. Omnes in Christum credimus,
salutem in Christo speramus: hoc sonuit vox.
Nam quia discernere difficile est a voce verbum, et
ipse Joannes putatus est Christus. Vox verbum putata
est: sed agnovit se vox, ne offenderet verbum. <hi>Non
sum,</hi> inquit, <hi>Christus, nec Elias, nec propheta.</hi> Responsum
est, <hi>Tu ergo quis es? Ego sum,</hi> inquit, <hi>vox clamantis
in eremo, Parate viam Domino <note>(Id. I, 20-23)</note>
          </hi>. <hi>Vox clamantis in eremo,</hi> 
 vox rumpentis silentium. <hi>Parate
viam Domino,</hi> tanquam diceret, Ego ideo sono,
ut illum in cor introducam: sed quo introducam non
dignatur venire, nisi viam praeparetis. Quid est, <hi>Viam parate;</hi> 
 nisi, congrue supplicate? Quid est, <hi>Viam parate;</hi> 
 nisi, humiliter cogitate? Ab ipso accipite
humilitatis exemplum. Putatur Christus, dicit se
non esse quod putatur, nec ad suum fastum errorem
assumit alienum. Si diceret, Ego sum Christus;
quam facillime crederetur, qui antequam diceret, credebatur?
Non dixit: agnovit se, distinxit se, humiliavit
se. Vidit ubi haberet salutem: lucernam se
intellexit, et ne exstingueretur vento superbiae timuit.</p>
        </div3>
<div3>
          <head>4.</head>
          <p>
 <hi>Cur tantae gratiae homo missus, qui perhiberet
testimonium Christo.</hi> Haec enim dispositio placuit Deo,
ut tantae gratiae homo testimonium perhiberet Christo,
qui posset putari Christus. Denique <hi>in natis mulierum,</hi> 
sicut dixit ipse Christus, <hi>nemo exsurrexit major
Joanne Baptista <note>(Matth. XI, 11)</note>
          </hi>. Si hoc homine
nullus erat major homo, qui major est illo, plus est
quam homo. Magnum testimonium Christi de se ipso,
sed lippientibus et infirmis oculis parum de se testificatur
dies. Infirmi oculi diem expavescunt, lucernam
ferunt. Ideo praemisit lucernam dies venturus.
Sed in corda fidelium lucernam praemisit, ad confundenda
corda infidelium. <hi>Paravi,</hi> inquit, <hi>lucernam
Christo meo:</hi> Deus Pater in prophetia loquens, <hi>Paravi
lucernam Christo meo:</hi> Joannem Salvatori praeconem,
judici praecursorem venturo, futuro amicum
sponso. <hi>Paravi,</hi> inquit, <hi>lucernam Christo meo.</hi> Quare
parasti? <hi>Inimicos ejus induam confusione: super ipsum
autem florebit sanctificatio mea <note>(Psal. CXXXI, 17, 18)</note>
          </hi>.
Quomodo per hanc lucernam inimici ejus induti sunt
confusione? Evangelium perscrutemur. Calumniantes
<pb n="1330"/>
Judaei Domino dixerunt, <hi>In qua potestate ista facis?
Si tu es Christus, dic nobis palam.</hi> Causam quaerebant,
non fidem; unde insidiarentur, non unde liberarentur.
Denique qui corda eorum vidit, attendite
quid respondit confusurus eos de lucerna. <hi>Interrogo,</hi> 
inquit, <hi>etiam vos unum sermonem: Dicite mihi,
Baptisma Joannis unde est? de coelo, an ex hominibus?</hi> 
Illi continuo repercussi, et quamvis tenuiter
radiante die, ad palpandum compulsi, quoniam
claritatem illam speculari non poterant, ad sui cordis
tenebras confugerunt, et ibi secum turbari coeperunt,
offendentes et ruentes. <hi>Si dixerimus,</hi> inquiunt:
hoc apud se ipsos, ubi cogitabant, sed quo
ille cernebat: <hi>Si dixerimus,</hi> inquiunt, <hi>De coelo est;
dicet nobis, Quare ergo non credidistis ei?</hi> Ipse enim
testimonium perhibuerat Christo Domino. <hi>Si autem
dixerimus, Ab hominibus; lapidant nos populi:</hi> quia
propheta magnus Joannes habebatur. Et dixerunt, <hi>Nescimus.</hi> 
 Nescitis: in tenebris estis, lumen amittitis.
Quanto enim melius, si forte tenebrae in
corde humano versantur, lumen admittere, non
amittere. Ubi dixerunt, <hi>Nescimus:</hi> ait Dominus, <hi>Nec ego dico vobis in qua potestate ista facio 
 <note>(Matth.
XXI, 23-27)</note>
          </hi>. Scio enim quo corde dixeritis, <hi>Nescimus,</hi> 
non volentes doceri, sed timentes confiteri.</p>
        </div3>
<div3>
          <head>5.</head>
          <p>
 <hi>Christus Deus latens in carne.</hi> Haec divina dispensatio;
quantum homo perscrutari potest, melior melius,
inferior inferius; haec divina dispensatio magnum
nobis insinuat sacramentum. Venturus enim erat
Christus in carne, non quicumque, non angelus, non
legatus; sed <hi>ipse veniens salvos faciet eos <note>(Isai. XXXV, 4)</note>
          </hi>.
Non erat quicumque venturus: et tamen quomodo
erat venturus? In carne mortali nasciturus, infans
parvulus futurus, in praesepi ponendus, cunis involvendus,
lacte nutriendus, per aetates augendus, postremo
etiam morte perimendus. Haec ergo omnia humilitatis
indicia et nimiae humilitatis est forma. Cujus
haec humilitas? Excelsi. Quam excelsi? Noli quaerere
in terra, transcende et sidera. Cum ad coelestes exercitus
Angelorum veneris, audies ab eis, Transi et
nos. Cum veneris ad Sedes, Dominationes, Principatus,
Potestates, audies, Transi et nos; et nos
facti sumus: <hi>Omnia per ipsum facta sunt.</hi> Universam
transcende creaturam; quidquid conditum est, quidquid
institutum, quidquid mutabile, sive corporeum,
sive incorporeum, cuncta transcende. Videndo nondum
potes, credendo transcende: perveni ad Creatorem,
et interim fide antecedente te, quae perducit
te, perveni ad Creatorem. Ibi vide, <hi>In principio erat
Verbum.</hi> Non enim aliquando factum est: sed in principio
erat. Non quomodo creatura, de qua dicitur, <hi>In principio fecit Deus coelum et terram 
 <note>(Gen. I, 1)</note>
          </hi>.
Hoc quod in principio erat, non est quando non erat.
Hoc ergo quod <hi>in principio erat, et Verbum erat apud
Deum, et</hi> ipsum <hi>Verbum Deus erat:</hi> et <hi>omnia per ipsum
facta sunt, et sine ipso factum est nihil:</hi> et <hi>in quo est
vita quod factum est <note>(Joan. I, 1-4)</note>
          </hi>, venit ad nos. Ad
quos? ad dignos? Absit: sed ad indignos. Etenim
<pb n="1331"/> <hi>Christus pro impiis mortuus est 
 <note>(Rom. V, 6)</note>
          </hi>, et indignis,
sed dignus. Nos enim indigni quorum misereretur;
sed dignus ille qui misereretur, cui diceretur, <hi>Propter misericordiam tuam, Domine, libera nos.</hi> 
 Non
propter praecedentia nostra merita, sed <hi>propter misericordiam
tuam, Domine, libera nos; et propitius esto
peccatis nostris propter nomen tuum <note>(Psal. LXXVIII, 9)</note>
          </hi>,
non propter meritum nostrum. Nam non propter meritum
peccatorum, sed <hi>propter nomen tuum.</hi> Nam meritum
peccatorum, non utique praemium, sed supplicium.
Ergo <hi>propter nomen tuum.</hi> Ecce ad quos venit,
ecce quantus venit. Ad nos ille quomodo venit? <hi>Verbum</hi> 
plane <hi>caro factum est,</hi> ut inhabitaret in nobis <note>(Joan. I, 14)</note>.
Si enim in sua divinitate tantummodo
veniret, quis eum ferret? quis eum caperet? quis
susciperet? Sed suscepit quod nos eramus, ne remaneremus
quod eramus: sed quod nos eramus natura,
non culpa. Quia enim ad homines homo, non tamen
quia ad peccatores peccator. De duobus istis, natura
humana et culpa humana, unum suscepit, aliud sanavit.
Nam si ipse susciperet nostram iniquitatem,
et ipse quaereret salvatorem. Suscepit tamen ferendam
et sanandam, non autem habendam: et homo
apparuit inter homines, latens Deus.</p>
        </div3>
<div3>
          <head>6.</head>
          <p>
 <hi>Deo in carne latenti necessarium fuit testimonium
hominis, quo non esset alius major. Joannes discipulos
sicut Christus habens, fit Christi testis credibilior.</hi> Quis
ergo testimonium huic perhibeat diei latenti in quadam
nube carnis? Da lucernam, testetur diem: sed
hanc lucernam auge, ut quisquis plus illa fuerit, dies
sit: <hi>In natis mulierum non exsurrexit major Joanne
Baptista <note>(Matth. XI, 11)</note>
          </hi>. O ineffabilis dispensatio!
Ego, fratres, cum haec cogito, multum miror quod
dicit Joannes de Christo, teste Evangelio: <hi>Non sum
dignus,</hi> inquit, <hi>corrigiam calceamenti ejus solvere <note>(Joan.
I, 27)</note>
          </hi>. Quid humilius dici potest? Quid excelsius
Christo? quid humilius crucifixo?   Qui habet sponsam,
sponsus est; amicus autem sponsi stat, et audit
eum, et gaudio gaudet propter vocem sponsi   <note>(Joan.
III, 29)</note>, non propter suam.  Nos,   inquit,   de plenitudine
ejus omnes accepimus   <note>(Id. I, 16)</note>. Quanta
dicit de Christo, quam praeclara! quam excelsa!
quam digna! si tamen de illo aliquid ab aliquo digne
dicitur. Et tamen non ambulat inter discipulos Domini,
non eum secutus est, ut Petrus, ut Andreas,
ut Joannes, ut caeteri. Sed discipulos sibi ipse etiam
congregavit, et constituto hic licet Domino cum discipulis
suis, habebat discipulos et Joannes. Dicebantur
discipuli Joannis. Dicebatur ipsi Domino, <hi>Quare
Joannis discipuli jejunant, discipuli autem tui non jejunant <note>(Marc. II, 18)</note>
          </hi>?
Hoc erat procul dubio necessarium
praecursori fideli, ab eo Christum praedicari
qui posset aemulus credi. Habebat discipulos Joannes,
habebat et Christus: quasi extra docebat, sed testis
inhaerebat. Ideo <hi>in natis mulierum nemo exsurrexit major
Joanne Baptista.</hi> Fuerunt Prophetae, habuerunt
discipulos, sed non praesente Christo. Fuerunt postea
magni Apostoli, sed quia discipuli Christi, non quia
<pb n="1332"/>
discipulos potuerunt habere cum Christo. Habet ille
discipulos, congregat, baptizat: quid putamus? foris,
an intus? Imo vero reipsa intus, ut tanquam
homo a Deo liberaretur; specie quasi foris, ut testis
crederetur. Intende hoc ipsum: perhibebant Domino
testimonium, verbi gratia, Petrus, Andreas, Joannes
et caeteri; cum diceretur eis, Laudatis quem
sequimini, praedicatis cui adhaeretis. Veniat lucerna
confundens inimicos, colligat discipulos. Habet Christus,
habet et Joannes. Baptizat Christus, baptizat et
Joannes; et venitur ad Joannem, et dicitur ei, <hi>Ille
cui testimonium perhibuisti, ecce baptizat, et omnes veniunt
ad eum:</hi> ut quasi aemulus invidiae de Christo aliquid
mali loqueretur. Sed ibi lucerna ardet tutius,
ibi splendet clarius, ibi vegetatur, quanto distinctius,
tanto securius. <hi>Jam,</hi> inquit, <hi>dixi vobis, quia ego non
sum Christus. Qui habet sponsam, sponsus est: qui de
coelo venit, super omnes est <note>(Joan. III, 26-31)</note>
          </hi>. Tunc
illi credentes Christum admirabantur, tunc vero inimici
confundebantur, quando quodam modo compellebatur
praedicare, qui credi poterat invidere. Cogitur
enim Dominum servus agnoscere, cogitur creatura
Creatori testimonium perhibere: nec cogitur, sed libenter
facit. Amicus est enim, non invidus: nec sibi,
sed sponso zelat.</p>
        </div3>
<div3>
          <head>7.</head>
          <p>
 <hi>In Christi nuptiis paranymphus Joannes. Mediator
Christus in quantum homo.</hi> Faciunt hoc amici
sponsi; et est quaedam in nuptiis humanis solemnitas,
ut exceptis aliis amicis, etiam paranymphus
adhibeatur, amicus interior, conscius secreti cubicularis.
Sed hic interest, et plane multum interest.
Quod in nuptiis humanis homo homini paranymphus
est, hoc est Joannes Christo, et idem Deus Christus
sponsus, mediator Dei et hominum; sed in quantum
homo. Nam in quantum Deus non mediator, sed
aequalis Patri, hoc idem quod Pater, cum Patre unus
Deus. Quando esset ista sublimitas mediatrix, a qua
multum longe disjuncti jacebamus? Ut medius sit,
aliquid assumat quod non erat: sed ut perveniamus,
maneat quod erat. Ecce enim Deus super nos, ecce
nos infra illum, et multa interjacent spatia, maxime
peccati intervallum longe nos distinguit atque abjicit.
In hac tanta distantia cum veniendum esset ad Deum,
qua venturi eramus? Ipse Deus, Deus manet: accedit
homo Deo, et fit una persona, ut sit non semideus,
quasi parte Dei Deus, et parte hominis homo;
sed totus Deus et totus homo: Deus liberator, homo
mediator; ut per illum ad illum, non per alium, nec
non ad illum; sed per id quod in illo nos sumus, ad
illum per quem facti sumus. Ideo Apostolus quamvis
Christum noverit Deum: nam ipse de illo dixit, cum
de Judaeorum praecedentibus meritis loqueretur, <hi>Quorum
patres, et ex quibus Christus secundum carnem, qui
est super omnia Deus benedictus in saecula <note>(Rom. IX, 5)</note>
          </hi>:
cum ergo sciret illum Deum, et super omnia Deum;
ac per hoc utique super omnia, quia per illum facta
sunt omnia; ventum est ut commendaret mediatorem,
et non dixit Deum; non enim per hoc mediator
est, quod Deus est; sed per hoc mediator, quia
<pb n="1333"/>
factus est homo. Ipsa est liberatio nostra. <hi>Unus enim
Deus.</hi> Quia utique Catholici auditis, instructi auditis,
vigilanter auditis, <hi>Unus Deus:</hi> numquid solus Pater?
numquid solus Filius? numquid solus Spiritus sanctus?
Sed utique Pater et Filius et Spiritus sanctus
unus Deus. Ergo, <hi>Unus Deus, unus et mediator Dei et
hominum homo Christus Jesus <note>(I Tim. II, 5)</note>
          </hi>. Si diceret,
Unus Deus, unus et mediator Dei et hominum Christus
Jesus; tanquam minor Deus intelligeretur.
Etenim ab illa Trinitatis deitate quasi separaretur,
si unus Deus, unus et mediator Dei et hominum Jesus
Christus, quasi non ille Deus qui unus diceretur. Sed
quia in unitate Dei, ibi Pater et Filius et Spiritus
sanctus: unitatem teneat divinitas, medietatem suscipiat
humanitas.</p>
        </div3>
<div3>
          <head>8.</head>
          <p>
 <hi>Mediatoris gratia omnibus, ut Deo reconcilientur,
necessaria.</hi> Hac medietate reconciliatur Deo omnis generis
humani massa ab illo per Adam alienata. <hi>Per Adam
enim peccatum in travitin mundum, et per peccatum mors;
et ita in omnes homines pertransiit, in quo omnes peccaverunt <note>(Rom. V, 12)</note>
          </hi>.
Quis hinc crueretur? quis ab
hac massa irae ad misericordiam distingueretur? <hi>Quis
enim te discernit? Quid autem habes quod non accepisti <note>(I Cor. IV, 7)</note>
          </hi>?
Non ergo nos discernunt merita,
sed gratia. Nam si merita, debitum est: si debitum
est, gratis non est: si gratis non est, gratia non est.
Hoc ipse Apostolus dixit: <hi>Si autem gratia, jam non
ex operibus; alioquin gratia jam non est gratia <note>(Rom.
XI, 6)</note>
          </hi>. Per unum salvamur, majores, minores, senes,
juvenes, parvuli, infantes; per unum salvamur. <hi>Unus
enim Deus, unus et mediator Dei et hominum homo
Christus Jesus. Per unum hominem mors, et per unum
resurrectio mortuorum. Sicut in Adam omnes moriuntur,
sic et in Christo omnes vivificabuntur <note>(I Cor. XV, 21, 22)</note>
          </hi>.</p>
        </div3>
<div3>
          <head>9.</head>
          <p>
 <hi>Omnes in Adam et omnes in Christo.</hi> Hic aliquis
occurrit, et dicit mihi: Quomodo <hi>omnes?</hi> Qui ergo in
gehennam mittendi sunt, qui cum diabolo damnabuntur,
qui aeternis ignibus torquebuntur? Quomodo <hi>omnes</hi> 
 et <hi>omnes?</hi> Quia nemo ad mortem nisi per
Adam, nemo ad vitam nisi per Christum. Si esset
alius per quem veniremus ad mortem, non omnes in
Adam morerentur. Si esset alius per quem veniremus
ad vitam, non omnes in Christo vivificarentur.</p>
        </div3>
<div3>
          <head>10.</head>
          <p>
 <hi>Infantes etiam ipsi egent liberatore.</hi> Quid ergo,
ait aliquis, et infans indiget liberatore? Plane indiget:
testis est mater fideliter currens cum parvulo baptizando
ad ecclesiam. Testis est ipsa mater Ecclesia
suscipiens parvulum abluendum, et aut liberatum
dimittendum, aut pietate nutriendum. Quis audeat
dicere testimonium contra tantam matrem? Postremo
et in ipso parvulo miseriae ipsius testis est fletus.
Quantum potest, testatur natura infirma, parum intelligens;
non incipit a risu, incipit a fletu. Agnosce
miserum, porrige auxilium. Omnes misericordiae
<pb n="1334"/>
visceribus induantur. Quanto minus pro se ipsi possunt,
tanto misericordius pro parvulis nos loquamur.
Auxilium rerum suarum tuendarum Ecclesia solet
praebere pupillis: omnes loquamur pro parvulis, ab
omnibus eis praebeatur auxilium, ne perdant coeleste
patrimonium. Et propter illos Dominus illorum
parvulus factus est. Quomodo ad ejus liberationem
non pertinuerunt, qui pro illo primi occidi meruerunt?</p>
        </div3>
<div3>
          <head>11.</head>
          <p>
 <hi>Christus etiam parvulis est Jesus, id est salvator.</hi> 
Postremo de ipso Domino Salvatore, cum ejus nativitas
proxima praenuntiaretur, dictum est, <hi>Vocabunt
nomen ejus Jesum: ipse enim salvum faciet populum
suum a peccatis eorum <note>(Matth. I, 21)</note>
          </hi>. Jesum tenemus,
interpretationem nominis hujus habemus. Quare Jesus,
quod latine Salvator dicitur, quare Jesus? <hi>Ipse
enim salvum faciet populum suum.</hi> Sed salvum fecit
populum suum in manu potenti Moyses, et in adjutorio
Excelsi a persecutione et dominatione Aegyptiorum:
fecit salvum populum suum et Jesus Nave a
persecutoribus bellisque gentium: fecerunt salvum
populum Judices, eum ab Allophylis liberantes; fecerunt
et Reges, a dominatu circumquaque oblatrantium
gentium liberantes. Non sic salvat Jesus: sed <hi>a peccatis eorum. Vocabunt nomen ejus Jesum.</hi> 
 Quare? <hi>Ipse enim salvum faciet populum suum.</hi> 
 Unde? <hi>A peccatis
eorum.</hi> Nunc de parvulo interrogo, affertur ad
ecclesiam faciendus christianus, baptizandus, puto
quia ideo ut sit in populo Jesu. Cujus Jesu? Qui <hi>salvum</hi> 
 facit <hi>populum suum a peccatis eorum.</hi> Si non
habet quod in illo salvetur, auferatur hinc. Quare
non dicimus matribus, Auferte hinc istos parvulos?
Jesus namque salvator est: si non habent isti quod
in illis salvetur, auferte hinc eos. <hi>Non est opus
sanis medicus, sed male habentibus <note>(Id. IX, 12)</note>
          </hi>.
Audebit mihi quisquam in hoc parvuli discrimine dicere:
Mihi est Jesus, huic non est Jesus. Ergo tibi
est Jesus, huic non est Jesus? Non venit ad Jesum?
non pro illo respondetur ut credat in Jesum? Alterum
baptismum instituimus parvulis, in quo non fit
remissio peccatorum? Plane si iste parvulus pro se
loqui posset, vocem contradicentis refelleret, et clamaret:
Da mihi vitam Christi; in Adam mortuus
sum; da mihi vitam Christi, <hi>in cujus conspectu mundus
non est, nec infans cujus est unius diei vita super terram <note>(Job XIV, 4, sec. LXX)</note>
          </hi>.
Istis gratiam non negaret,
nec qui de suo daret. Fiat misericordia cum
miseris. Utquid eorum innocentia ultra modum laudatur?
Inveniat salvatorem, nondum sentiant adulatorem.
Nos plane in tanto infantium periculo nec
disputare debemus, ne eorum salutem vel disputando
differre videamur. Afferatur, abluatur, liberetur,
vivificetur. <hi>Sicut in Adam omnes moriuntur, sic
et in Christo omnes vivificabuntur.</hi> Non invenit qua
veniret in hujus saeculi vitam, nisi per Adam: non
inveniet qua evadat futuri saeculi poenam, nisi per
Christum. Quid claudis unicam januam? <hi>Unus enim
<pb n="1335"/>
Deus, unus et mediator Dei et hominum homo Christus
Jesus.</hi> Audi, clamat tibi: <hi>Non est enim opus sanis
medicus, sed male habentibus.</hi> Quare istum sanum dicis,
nisi quia medico contradicis?</p>
        </div3>
<div3>
          <head>12.</head>
          <p>
 <hi>Joannes cum peccato natus salvatore indiguit.</hi> 
Itane, inquit, et Joannes, de quo loquebaris, cum
peccato natus est? Invenisti plane praeter peccatum
natum, quem invenis praeter Adam natum. Non avellis
hanc sententiam de manibus fidelium:   Per unum
hominem mors, et per unum resurrectio mortuorum.
Sicut in Adam omnes moriuntur, sic et in Christo
omnes vivificabuntur. Per unum hominem peccatum
intravit in mundum, et per peccatum mors, et ita in
omnes homines pertransiit. Si verba mea haec essent,
posset a me haec sententia dici expressius? posset evidentius?
posset plenius? <hi>Ita in omnes homines pertransiit,
in quo omnes peccaverunt.</hi> Jam tu excipe Joannem: si
separaveris ab hominibus, si separaveris ab illo tramite
humanae propaginis, si separaveris a complexu masculi
et feminae, etiam ab ista sententia separabis. Nam ille
qui voluit ab ea esse separatus, per virginem est venire
dignatus. Utquid me cogis discutere merita Joannis?
In utero Dominum salutavit: sed puto quia eum salutavit,
a quo salutem desideravit. Non quaerit tuam
perniciosissimam defensionem. Venienti Domino ad
baptismum suum, conscius communis infirmitatis ait: <hi>Ego a te debeo baptizari 
 <note>(Matth. III, 14)</note>
          </hi>. Veniebat
enim Dominus ad commendandam etiam in baptismo
humilitatem, ad ipsius sacramenti consecrationem.
Quia sic suscepit baptismum juvenis, quemadmodum
infans circumcisionem. Suscepit commendanda
medicamenta, non vulnera. Ille autem quare
liceret, <hi>Ego a te debeo baptizari,</hi> mundus ab omni penitus
noxa, si non in eo erat quod sanaretur, si non
in eo erat quod mundaretur? Ille se dicit debitorem,
et tu eum purgas, ne debita relaxentur. <hi>Ego a te,</hi> inquit, <hi>debeo baptizari:</hi> 
 opus est mihi, necessarium est
mihi. Et hoc illi ibi praestitum est. Quando enim Dominus
in aquam, non ille praeter aquam. Quid pluribus?
Cesset deinceps, si fieri potest, contrarius disputator;
quia et praeconem suum liberavit ipse Salvator.
</p>
        </div3>
      </div1>

<div1>
        <head>SERMO CCXCIV. Habitus in basilica Majorum, in Natali martyris Guddentis, V calendas julii. <hi>De Baptismo parvulorum, contra Pelagianos.</hi> </head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Occasio sermonis.</hi> In Natali
<pb n="1336"/>
sancti Joannis inter caetera quae dicenda videbantur,
ad Baptismum parvulorum noster sermo deductus
est: et quia jam prolixus erat, et de illo terminando
cogitabatur, non tanta dicta sunt de tanta quaestione,
quanta in tanto periculo a sollicitis dici debuerunt.
Sollicitos autem nos facit, non ipsa sententia
jam olim in Ecclesia catholica summa auctoritate
fundata, sed disputationes quorumdam, quae modo
crebrescere, et multorum animos evertere moliuntur.
Hodie ergo, adjuvante Domino, placuit nobis hinc loqui.
Diem quidem solemnem Martyris celebramus:
sed major causa est omnium fidelium, quam tantum
modo martyrum. Non enim omnes fideles etiam martyres,
sed illi ideo martyres, quia fideles. Videamus
ergo quid ab eis proponatur, quid eos movet; quoniam
et de ipsis non tam refellendis quam sanandis
cogitare debemus.</p>
          </div3>
<div3>
            <head>2.</head>
            <p>
 <hi>Baptizandos parvulos Pelagiani concedunt, non
propter vitam aeternam, sed propter regnum coelorum.</hi> 
Concedunt parvulos baptizari oportere. Non ergo quaestio
est inter nos et ipsos, utrum parvuli baptizandi
sint; sed de causa quaeritur, quare baptizandi sint.
Hoc ergo quod concedunt, sine ulla cum ipsis dubitatione
teneamus. Baptizandos esse parvulos, nemo
dubitat. Nemo dubitet, quando nec illi hinc dubitant,
qui ex parte aliqua contradicunt.
</p>
          </div3>
        </div2>

<div2>
          <head>CAPUT II.</head>
<p>Sed nos dicimus eos aliter salutem
et vitam aeternam non habituros, nisi baptizentur in
Christo: illi autem dicunt non propter salutem, non
propter vitam aeternam, sed propter regnum coelorum.
Quid sit hoc, dum exponimus ut possumus, parumper
attendite. Parvulus, inquiunt, etsi non baptizetur,
merito innocentiae, eo quod nullum habeat omnino,
nec proprium, nec originale peccatum, nec ex se, nec
de Adam tractum, necesse est, aiunt, ut habeat salutem
et vitam aeternam, etiamsi non baptizetur; sed
propterea baptizandus est, ut intret etiam in regnum
Dei, hoc est, in regnum coelorum. Si discutiendum est
hoc, discutiendum est utique propter illos, non propter
nos. Fratres enim nostri sunt, permoti sunt profunditate
quaestionis; sed regi debuerunt gubernaculo
auctoritatis. Cum enim dicunt non esse baptizandos
<pb n="1337"/>
salutis et vitae aeternae percipiendae causa, sed tantummodo
regni coelorum et regni Dei; baptizandos
quidem fatentur, sed non propter vitam aeternam, sed
propter regnum coelorum. Quid de vita aeterna? Habebunt,
inquiunt. Quare habebunt? Quia nullum peccatum
habent, et ad damnationem pertinere non possunt.
Ergo est vita aeterna extra regnum coelorum?</p>
</div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Vitam aeternam non esse praeter
regnum coelorum. Inter dextram ad regnum Dei pertinentium,
et sinistram damnatorum nullus medius locus.</hi> 
Primus hic error aversandus ab auribus, exstirpandus
a mentibus. Hoc novum in Ecclesia, prius
inauditum est, esse vitam aeternam praeter regnum
coelorum, esse salutem aeternam praeter regnum Dei.
Primo vide, frater, ne forte hinc consentire nobis debeas,
quisquis ad regnum Dei non pertinet, eum ad
damnationem sine dubio pertinere. Venturus Dominus,
et judicaturus de vivis et mortuis, sicut Evangelium
loquitur, duas partes facturus est, dextram
et sinistram. Sinistris dicturus, <hi>Ite in ignem aeternum,
qui paratus est diabolo et angelis ejus:</hi> dextris dicturus, <hi>Venite, benedicti Patris mei, percipite regnum
quod vobis paratum est ab origine mundi.</hi> 
 Hac regnum
nominat, hac cum diabolo damnationem. Nullus relictus
est medius locus, ubi ponere queas infantes. De
vivis et mortuis judicabitur: alii erunt ad dextram,
alii ad sinistram: non novi aliud. Qui inducis medium,
recede de medio: non te offendat qui dextram
quaerit. Et te ipsum admoneo: recede de medio, sed
noli in sinistram. Si ergo dextra erit et sinistra, et
nullum medium locum in Evangelio novimus: ecce
in dextra regnum coelorum est, <hi>Percipite,</hi> inquit, <hi>regnum.</hi> 
Qui ibi non est, in sinistra est. Quid erit in sinistra? <hi>Ite in ignem aeternum.</hi> 
 In dextra ad regnum,
utique aeternum; in sinistra in ignem aeternum. Qui
non in dextra, procul dubio in sinistra: ergo qui non
in regno, procul dubio in igne aeterno. Certe habere
potest vitam aeternam, qui non baptizatur? Non erit
in dextra, id est, non erit in regno. Vitam aeternam
computas ignem sempiternum? Et de ipsa vita aeterna
audi expressius, quia nihil aliud est regnum quam
vita aeterna. Prius regnum nominavit, sed in dextris;
ignem aeternum in sinistris. Extrema autem sententia,
ut doceret quid sit regnum, et quid sit ignis
aeternus, <hi>Tunc,</hi> inquit, <hi>abibunt isti in ambustionem
aeternam; justi autem in vitam aeternam <note>(Matth. XXV,
33, 34, 41, 46)</note>
            </hi>.
</p>
          </div3>
        </div2>

<div2>
          <head>CAPUT IV.</head>
<p>Ecce exposuit tibi quid sit regnum,
et quid sit ignis aeternus; ut quando confiteris parvulum
non futurum in regno, fatearis futurum in igne
aeterno. Regnum enim coelorum est vita aeterna.</p>
<div3>
            <head>4.</head>
            <p>
 <hi>Exclusioni a regno Dei, conjunctam esse poenam
ignis aeterni.</hi> Nec aliud etiam apostolus Paulus, cum
terreret homines, non parvulos, non baptizatos, sed
scelestos, facinorosos, contaminatos, perditos; non
eos terruit quod erunt in igne sempiterno, quo sine
dubio ibunt, si non corrigantur: sed tantum terruit,
quia in regno non erunt; ut cum viderint se perdere
<pb n="1338"/>
spem regni, non viderent esse consequentem nisi poenam
ignis aeterni.  Nolite,   inquit,   errare: neque
fornicatores, neque idolis servientes, neque
adulteri, neque molles, neque masculorum concubitores,
neque fures, neque avari, neque ebriosi,
neque maledici, neque rapaces regnum Dei possidebunt.  
Non dixit, Illi et illi, tales et tales igni aeterno
torquebuntur; sed, <hi>regnum Dei non possidebunt.</hi> Subtracta
dextra, non remansit nisi sinistra. Unde autem
evadunt ab igne sempiterno? Non ob aliud, nisi
quia erunt in regno. Sequitur:   Et haec quidem
fuistis.   Et unde jam non sunt?   Sed abluti estis,
sed sanctificati estis, sed justificati estis in nomine
Domini nostri Jesu Christi, et in Spiritu Dei nostri.
In nomine Domini nostri Jesu Christi   <note>(I Cor. VI, 9-11)</note>.
  Non enim est aliud nomen sub coelo in quo
oportet salvos fieri nos   <note>(Act. IV. 12)</note>, nos omnes,
pusillos cum magnis. Si autem salvos fieri oportet
nos in hoc nomine, sine hoc nomine procul dubio
nec salus erit, quae sine Christo promittitur parvulis.
Pace eorum dicam, qui cuiquam salutem promittit
sine Christo, nescio utrum ipse salutem habere possit
in Christo.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Pelagiana vitae aeternae et regni Dei
distinctio plane arbitraria.</hi> Deinde quaerimus ab eis:
Quid, si aliquis dicat, parvulos merito innocentiae
suae, sicut dictis, atque immunitatis ab omni delicto,
non solum habituros salutem et vitam aeternam,
sed et regnum Dei? unde apud vos definitum certumque
est, sine Baptismo regnum. Dei non habituros
parvulos; ut divideretis eis pro arbitrio vestro, non
adjutores parvulorum, sed oppressores miserorum;
ut divideritis eis pro arbitrio vestro, et daretis eis
salutem et vitam aeternam praeter regnum coelorum?
Alius benevolentior vobis et misericordior, et ut putatis
justior, totum eis dabit, et vitam aeternam et
regnum coelorum. Istum quomodo superabitis? Quoniam
vos aliquando contra evidentissimam auctoritatem
ratiocinatio humana delectat, proferte ipsam
regulam rationis vestrae, et asserite, quantis viribus
valueritis, unde vincatur iste, qui parvulis propter
merita innocentiae, propter nullam, sicut dicitis,
culpam, hoc est, originale peccatum, dare voluerit
etiam non baptizatis, non solum vitam aeternam, verum
etiam regnum coelorum: istum vincite. Ego sine
praejudicio partes hujus parumper suscipio, et dicam
quod ipse non sentio: sed admoneo vos, ut acriorem
adversarium videatis.</p>
          </div3>
<div3>
            <head>6.</head>
            <p>
 <hi>Negato semel originali peccato, Pelagianos non
posse eum vincere, qui nolit parvulos excludi a regno
Dei.</hi> Ecce existit nescio quis, et dicit: Parvulus non
habens ullum omnino peccatum, nec quod sua vita
contraxit, nec quod de vita primi parentis traxit, habebit
et vitam aeternam et regnum coelorum.
</p>
          </div3>
        </div2>

<div2>
          <head>CAPUT VI.</head>
<p>Respondete, vincite hominem resistentem
vobis, qui aliter dividitis. Vos enim dicitis:
Vitam quidem habebit iste non baptizatus aeternam,
<pb n="1339"/>
sed non habebit regnum coelorum. Ille contra: Imo et
vitam et regnum coelorum. Quare enim patrimonium
regni coelorum abripis innocenti? A quo regnum coelorum
non acquiritur, profecto magno bono fraudatur.
Quae est ista justitia? Dic, quare? Quid offendit
parvulus non baptizatus, nullam habens culpam, nec
suam, nec de parente tractam? Quid offendit, dic
mihi, ut non intret in regnum coelorum, ut separetur
a sorte sanctorum, ut sit exsul a societate Angelorum?
Videris enim tibi misericors, quia non ei aufers
vitam: damnas tamen, quem separas a regno
coelorum. Damnas: non eum percutis, sed in exsilium
mittis. Nam et qui exsulant, vivunt, si sani
sunt: in doloribus corporis non sunt, non torquentur,
non carceris tenebris affliguntur: haec illis sola
poena est, non esse in patria. Si amatur patria, magna
poena: si autem non amatur patria, pejor est
cordis poena. Parvum malum est in hominis corde,
qui societatem non quaerit sanctorum, qui non desiderat
regnum coelorum? Si non desiderat, poena est
de perversitate: si autem desiderat, poena est de fraudata
charitate. Sed si, quod vis, parva sit poena; et
ipsa parva magna est, si nulla culpa est. Hic defende justitiam
Dei. Quare vel parva poena infligitur innocenti,
in quo nullum invenitur omnino peccatum? Dic contra
istum adversarium, qui parvulis non baptizatis,
misericordia et justitia majore quam tu, dare vult,
non solum vitam aeternam, verum etiam regnum coelorum:
responde si potes, sed rationem affer; hac
enim te gloriari delectat.</p>
</div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>In quaestione de parvulis non
baptizatis confugiendum ad auctoritatem divinam.</hi> Ego
istam quaestionem profundam sentio, et ad ejus fundum
rimandum vires meas idoneas non agnosco. Libet
me et hic exclamare quod Paulus, <hi>O altitudo divitiarum!</hi> 
Parvulus non baptizatus pergit in damnationem:
Apostoli enim verba sunt, <hi>Ex uno in condemnationem <note>(Rom. V, 16)</note>
            </hi>:
non satis invenio dignam
causam, quia non invenio, non quia non est. Ubi
ergo non invenio in profundo profundum, attendere
debeo humanam infirmitatem, non damnare divinam
auctoritatem. Ego prorsus exclamo, nec me pudet:
  O altitudo divitiarum sapientiae et scientiae Dei!
quam inscrutabilia sunt judicia ejus, et investigabiles
viae ejus! Quis enim cognovit sensum Domini? aut
quis consiliarius ejus fuit? aut quis prior dedit illi, et
retribuetur ei? Quoniam ex ipso, et per ipsum, et in
ipso sunt omnia: ipsi gloria in saecula saeculorum  <note>(Id. XI, 33-36)</note>.
Ego infirmitatem meam his verbis
munio, et hac cautela circumseptus, adversus sagittas
ratiocinationum tuarum muratus assisto. Sed
tu, bellator, hoc est, fortis ratiocinator, huic responde,
qui tibi dicit: Prorsus innocens parvulus, et
immunis ab omni peccato, et proprio et originali,
non solum vitam aeternam habebit, sed etiam regnum
coelorum. Hoc est justum. Qui nihil mali habet, quare
aliquid boni non habet? sed scio, inquis. Unde scis?
Quia Dominus dixit. Tandem venisti. Non ergo quia
tu ratiocinaris, sed quia Dominus dixit. Laudo plane
<pb n="1340"/>
hoc, sanum est: sicut homo non invenisti rationem,
fugis ad auctoritatem. Approbo, prorsus approbo.
Bene facis; non invenis quid respondeas, ad auctoritatem
fuge: non ibi te persequor, non inde expello;
imo fugientem recipio et amplector.</p>
          </div3>
<div3>
            <head>8.</head>
            <p>
 <hi>Sententia dominica excludens non baptizatos a regno
Dei, fatentibus Pelagianis.</hi> Profer ergo auctoritatem,
stemus in ea simul contra communem inimicum.
Quia enim parvulus non baptizatus non intrat in regnum
coelorum, et tu dicis et ego. Illi igitur communi
adversario, qui dicit non baptizatum parvulum intraturum
in regnum coelorum, resistamus ambo, et adversus
ejus insidiosissima jacula scutum fidei proferamus.
</p>
          </div3>
        </div2>

<div2>
          <head>CAPUT VIII.</head>
<p>Cedant paulisper conjecturae rationis
humanae, assumantur arma divina. <hi>Assumite,</hi> inquit
Apostolus, <hi>armaturam Dei <note>(Ephes. VI, 13)</note>
            </hi>. Ecce simul
dicamus huic homini: Christianus es? Christianus,
inquit. Audi Evangelium, qui vis non baptizatos
parvulos mittere in regnum coelorum; audi Evangelium: <hi>Nisi quis renatus fuerit ex aqua et Spiritu sancto,
non intrabit in regnum Dei.</hi> 
 Domini sententia est:
huic non resistit, nisi non christianus. Repulsus est
ille, remanet mihi tecum certamen: et forte unde vicisti
bono illius, inde bono vinceris tuo. Nam quem
vicisti, si durus non est, docuisti. Noli ergo esse durus
et tu: simul teneamus interim sententiam istam, <hi>Nisi quis renatus fuerit ex aqua et Spiritu, non intrabit
in regnum Dei.</hi> 
 Ideo, inquis, parvulo non baptizato
polliceri regnum Dei non possum contra apertam
Domini sententiam. Ecce quare dico: Regnum Dei non
habebunt. Ecce quare dico: Ideo baptizandi sunt, ut
habeant regnum Dei. Ideo dicis? Ideo, inquit. Vide tamen,
propter illa quae supra diximus, ne forte non
invenias vitam aeternam praeter regnum Dei. Multum
enim aperta sunt dicta de duabus illis partibus, dextra
et sinistra, ubi nullum in medio dedit locum vitae
sine regno. Parum te hoc corrigit? parum admonet?
Ipsam mecum lectionem, unde hanc sententiam protulisti,
paululum adverte.</p>
<div3>
            <head>9.</head>
            <p>
 <hi>Ex eadem Evangelii lectione vincendi Pelagiani.
Una in duabus naturis persona Christi, qui simul in
terra se esse dicit et in coelo.</hi> Dixisti enim, te ideo regnum
coelorum non baptizatis parvulis nolle promittere,
quia sententia Domini aperta est, <hi>Nisi quis renatus
fuerit ex aqua et Spiritu, non intrabit in regnum
coelorum.</hi> Non ibi advertisti, cum quaereret Nicodemus,
quomodo ista fierent, id est, quomodo renasceretur
homo, quomodo denuo nasceretur; quoniam
non potest utique iterum introire in uterum matris,
et denuo nasci; quid audierit a Domino, quid audierit
a magistro bono, quid audierit error a veritate?
</p>
          </div3>
        </div2>

<div2>
          <head>CAPUT IX.</head>
<p>Inter caetera enim ostendens quemadmodum
fiat, etiam similitudinem posuit. Sed
prius ait: <hi>Nemo ascendit in coelum, nisi qui de coelo
descendit, Filius hominis qui est in coelo <note>(Joan. III, 5,
13)</note>
            </hi>. In terra erat, et in coelo se esse dicebat; et quod
est majus, in coelo Filium hominis: ut unam demonstraret
in utraque natura personam, et in eo
<pb n="1341"/>
quod Dei Filius erat aequalis Patri, Verbum Dei in
principio Deus apud Deum, et in eo quod filius hominis
erat, assumens animam humanam et carnem humanam,
et indutus hominem, exiens ad homines:
quia in hoc utroque non duo christi sunt, nec duo filii
Dei sed una persona, unus Christus Dei Filius,
idemque unus Christus, non alius, hominis filius;
sed Dei, Filius secundum divinitatem, hominis filius
secundum carnem. Quis autem nostrum, qui parum
advertimus, aut parum sapimus, non potius ita vellet
distinguere, Filius Dei in coelo, et Filius hominis in
terra? Sed ne sic divideremus, et ita dividendo duas
personas induceremus, <hi>Non ascendit in coelum,</hi> inquit, <hi>nisi qui de coelo descendit Filius hominis.</hi> 
 Filius
ergo hominis descendit de coelo. Nonne filius hominis
in terra factus est? nonne filius hominis per Mariam
factus est? Sed, o homo, noli, inquit, separare,
quem volo copulare. Parum est quia Filius hominis
descendit (Christus enim descendit, idemque filius
hominis qui Filius Dei est); sedet in coelo, qui ambulat
in terra. In coelo erat, quia ubique est Christus,
idemque Christus est et Filius Dei et filius hominis.
Propter unitatem personae in terra Filius Dei, propter
eamdem unitatem personae esse probavimus in coelo
filium hominis, ex his verbis Domini, <hi>Filius hominis,</hi> 
inquit, <hi>qui est in coelo.</hi> Propter unitatem personae,
nonne in terra constituto atque conspicuo Petrus dicit, <hi>Tu es Christus Filius Dei vivi 
 <note>(Matth. XVI, 17)</note>
            </hi>?</p>
<div3>
            <head>10.</head>
            <p>
 <hi>In coelum solus Christus ascendit. Christi membra
cum capite unus Christus.</hi> Ergo discat Nicodemus
quomodo fiat illud, quod ei minus intelligenti, incredibile
et quasi impossibile videbatur: <hi>Nemo ascendit
in coelum, nisi qui de coelo descendit.</hi> 
</p>
          </div3>
        </div2>

<div2>
          <head>CAPUT X.</head>
<p>Omnes autem qui renascuntur, utique
ascendunt in coelum: caeterorum nemo prorsus.
Et omnes qui renascuntur, per gratiam Dei ascendunt
in coelum: et <hi>nemo ascendit in coelum, nisi qui de
coelo descendit, Filius hominis qui est in coelo.</hi> Unde
hoc? Quia omnes qui renascuntur, membra ipsius
fiunt; et solus Christus de Maria natus unus est
Christus, et cum corpore suo caput unus est Christus.
Hoc ergo dicere voluit, <hi>Nemo ascendit, nisi qui descendit.</hi> 
Non ergo ascendit, nisi Christus. Si vis ascendere,
esto in corpore Christi: si vis ascendere, esto
membrum Christi. <hi>Sicut enim in uno corpore multa
membra habemus, omnia autem membra corporis, cum
sint multa, unum est corpus; sic et Christus <note>(I Cor. XII,
12)</note>
            </hi>: quia caput et corpus Christus. Et quomodo fit
hoc, adhuc quaeramus. Latet quaestio, exaltatur illa
profunditas.</p>
<div3>
            <head>11.</head>
            <p>
 <hi>Quomodo Christi membra efficimur. Fides in
Christum necessaria ad salutem.</hi> Christus peccatum
non habet, nec originale traxit, nec suum addidit:
extra voluptatem carnalis libidinis venit, non ibi fuit
complexus maritalis: de Virginis corpore non assumpsit
vulnus, sed medicamentum; non assumpsit
quod sanaret, sed unde sanaret: quantum ad
peccatum pertinet, dico. Solus ergo ille sine peccato:
quomodo erunt membra ejus, quorum nullus est sine
<pb n="1342"/>
peccato? Quomodo? Audi similitudinem quae sequitur: <hi>Et sicut Moyses exaltavit serpentem in eremo, sic
oportet exaltari Filium hominis, ut omnis qui credit in
eum, non pereat, sed habeat vitam aeternam 
 <note>(Joan. III,
14, 15)</note>
            </hi>. Unde tibi non videbatur peccatores homines
posse fieri membra Christi, id est, illius qui nullum
omnino haberet peccatum? Serpentis morsu movebaris:
ideo crucifigitur Christus, ideo fundit sanguinem
Christus in remissionem peccatorum; quia propter
peccatum, id est, serpentis venenum, <hi>Sicut exaltavit
Moyses serpentem in eremo,</hi> unde sanarentur qui
in illo deserto a serpentibus mordebantur, et illum
exaltatum attendere jubebantur, et quisquis attenderet,
sanabatur; <hi>sic oportet exaltari Filium hominis, ut
omnis qui credit in eum,</hi> id est, qui attendit exaltatum,
qui non erubescit crucifixum, qui in cruce Christi gloriatur, <hi>non pereat, sed habeat vitam aeternam. Non pereat,</hi> 
unde? Credendo in eum. Unde non pereat? Attendendo
exaltatum: alioquin perisset. Hoc est enim, <hi>Omnis qui credit in eum, non pereat, sed habeat vitam
aeternam.</hi> 
</p>
          </div3>
        </div2>

<div2>
          <head>CAPUT XI.</head>
<div3>
            <head>12.</head>
            <p>
 <hi>Parvulis alieno facto vulneratis
aliena fide subvenitur.</hi> Profers parvulum mihi, et jubes
ut attendat exaltatum, quem negas habere serpentis
venenum. Imo si faves ei, si movet te innocentia
in vita propria, noli negare tractum aliquem
reatum de vita prima, non sua, sed parentis sui primi.
Noli negare; confitere venenum, ut poscas medicamentum:
aliter non sanatur. Aut utquid ei dicis ut
credat? Hoc enim respondetur a portante parvulum.
Ad verba aliena sanatur, quia ad factum alienum vulneratur.
Credit in Jesum Christum? fit interrogatio:
respondetur, Credit. Pro non loquente, pro silente,
pro flente, et flendo quodam modo ut subveniatur
orante, respondetur, et valet. An etiam hoc serpens
ille persuadere conatur, quia non valet? Absit a cordibus
qualiumcumque Christianorum. Ergo respondetur,
et valet. Conspiratione quadam communicat spiritus;
credit in altero, quia peccavit in altero. An vero
invenit vitam praesentis saeculi, quem parturivit infirmitas;
et non invenit vitam futuri saeculi, quem
parturivit charitas?</p>
          </div3>
<div3>
            <head>13.</head>
            <p>
 <hi>Serpens aereus exaltatus figura Christi crucifixi
in similitudine carnis peccati.</hi> Ergo sicut Moyses exaltavit
serpentem in eremo, ut omnis a serpente percussus
intueretur exaltatum, et sanaretur: sic oportuit
exaltari Filium hominis, ut omnis a serpente
venenatus intueatur exaltatum, et sanetur. Adam primus
accepit morsum serpentis cum veneno. Ergo natus
in carne peccati, fit salvus in Christo per similitudinem
carnis peccati.
</p>
          </div3>
        </div2>

<div2>
          <head>CAPUT XII.</head>
<p> <hi>Misit</hi> enim <hi>Deus Filium suum,</hi> non
in carne peccati; sed, sicut sequitur qui scripsit, <hi>in
similitudine carnis peccati;</hi> quia non de complexu maritali,
sed de utero virginali. <hi>Misit in similitudine carnis
peccati:</hi> utquid hoc? <hi>Ut de peccato damnaret peccatum
in carne <note>(Rom. VIII, 3)</note>
            </hi>: de peccato peccatum, de
serpente serpentem. Quis enim dubitet nomine serpentis
appellari peccatum? Ergo de peccato peccatum,
<pb n="1343"/>
de serpente serpentem: sed de similitudine,
quia in Christo nullum peccatum, sed sola similitudo
carnis peccati. Ideo exaltatus serpens, sed aereus;
exaltata est similitudo carnis peccati, ut sanaretur
origo peccati. Quia <hi>misit Deus Filium suum in similitudine
carnis peccati.</hi> Non in similitudine carnis; nam
vera caro est, sed <hi>in similitudine carnis peccati;</hi> quia
mortalis caro sine ullo omnino peccato. <hi>Ut de peccato,</hi> 
propter similitudinem, <hi>damnaret peccatum in
carne,</hi> propter veram iniquitatem. Vera iniquitas in
Christo non fuit: sed mortalitas in illo fuit. Peccatum
non suscepit, sed poenam peccati suscepit. Suscipiendo
sine culpa poenam, et poenam sanavit et culpam.
Ecce quomodo fiunt ista. Quod admiratus Nicodemus
dixerat, <hi>Quomodo possunt ista fieri?</hi> Sic enim sanamur,
non quia meremur. Ecce quomodo fiunt ista.
Modo ubi mihi parvulos ponis? Jam dicis, Nullo veneno
sauciati sunt. Aufer eos a conspectu exaltati
serpentis. Si autem non aufers, sanandos dicis, venenatos
confiteris.</p>
</div2>

<div2>
          <head>CAPUT XIII.</head>
<div3>
            <head>14.</head>
            <p>
 <hi>Quicumque in Christum non
credit damnatur. Judicium pro damnatione. Infantes
dicti fideles. Peccatum originis.</hi> Deinde ipse Dominus
in eodem sermone ad Nicodemum non audistis quid
dixerit, cum eadem lectio hodie legeretur? <hi>Qui credit
in eum, non judicatur; qui autem non crediderit, jam
judicatus est <note>(Joan. III, 9, 18)</note>
            </hi>. Et hic quaeris medium
homo de medio, et disputas, et attenderis, nec attendis: <hi>Qui credit in eum, non judicatur; qui autem non
crediderit, jam judicatus est.</hi> 
 Quid est autem, <hi>Jam judicatus
est?</hi> Damnatus est. Nam judicium pro damnatione
plerumque poni nostis: Scripturae testes sunt;
maxime illo uno testimonio apertissimo, cui nemo
est qui contradicat. De resurrectione cum ageret Dominus, <hi>Qui bene fecerunt,</hi> 
 inquit, <hi>in resurrectionem
vitae; qui male egerunt, in resurrectionem judicii <note>(Id.
V, 29)</note>
            </hi>: utique judicium pro damnatione posuit. Et tu
aliter audes disserere aut credere? <hi>Qui non credit,
jam judicatus est.</hi> Alio loco: <hi>Qui credit in Filium, habet
vitam aeternam:</hi> quam tu parvulis promittebas non
baptizatis. <hi>Qui credit in Filium, habet vitam aeternam.</hi> 
Sed habet, inquit, et qui non credit parvulus, quamvis
non habeat regnum Dei. Sed vide quod sequitur: <hi>Qui autem incredulus est Filio, non habet vitam; sed
ira Dei manet super eum 
 <note>(Joan. III, 36)</note>
            </hi>. Ubi ponis
parvulos baptizatos? Profecto in numero credentium.
Nam ideo et consuetudine Ecclesiae antiqua, canonica,
fundatissima, parvuli baptizati fideles vocantur.
Et sic de his quaerimus: Iste infans christianus est?
Respondetur: Christianus. Catechumenus, an fidelis?
Fidelis; utique a fide, fides a credendo. Inter credentes
igitur baptizatos parvulos numerabis: nec judicare
ullo modo aliter audebis, si non vis esse apertus
haereticus. Ergo ideo habent vitam aeternam: quia <hi>qui credit in Filium, habet vitam aeternam.</hi> 
</p>
          </div3>
        </div2>

<div2>
          <head>CAPUT XIV.</head>
<p>Noli eis sine ista fide, et sine isto
sacramento hujus fidei, promittere vitam aeternam. <hi>Qui autem incredulus est Filio,</hi> 
 et qui non credit in
Filium, <hi>non habet vitam, sed ira Dei manet super eum.</hi> 
<pb n="1344"/>
Non dixit, Veniet super eum; sed, <hi>manet super eum.</hi> 
Respexit originem, cum ait, <hi>Ira Dei manet super
eum.</hi> Quam respiciens et Apostolus dixit, <hi>Fuimus et
nos aliquando natura filii irae <note>(Ephes. II, 3)</note>
            </hi>. Non accusamus
naturam. Naturae auctor Deus est. A Deo
bona est instituta natura: sed per malam voluntatem
a serpente vitiata est. Ideo quod fuit in Adam culpae,
non naturae, nobis propagatis factum est jam naturae.
Ab hoc vitio naturae, cum quo nascitur homo, non
liberat nisi qui natus est sine vitio. Ab hac carne peccati
non liberat nisi ille qui natus est sine peccato per
simili tudinem carnis peccati. Ab hoc veneno serpentis
non liberat nisi exaltatio serpentis. Quid ad haec
dicis? Satisne hoc est?</p>
<div3>
            <head>15.</head>
            <p>
 <hi>Pelagianorum effugium, dum urgentur verbis
Apostoli de originali peccato. Non primum peccandi
exemplum, sed originis peccatum ibi significatum.</hi> 
Unum aliquid acutissimum, quod ab eis profertur,
paululum attendite. Cum coeperint urgeri verbis Apostoli
dicentis, <hi>Per unum hominem peccatum intravit in
mundum, et per peccatum mors; et ita in omnes homines
pertransiit, in quo omnes peccaverunt <note>(Rom. V, 12)</note>
            </hi>.
quae verba nescio quis non intelligat; in quibus verbis
nescio utrum quisquam expositorem requirat:
conantur respondere, et dicere, ideo dictum hoc ab
Apostolo, quia primus peccavit Adam, et qui postea
peccaverunt, illum imitando peccaverunt. Hoc quid
est aliud, quam conari tenebras aperto lumini offundere? <hi>Peccatum per unum hominem intravit, et per
peccatum mors; et ita in omnes homines pertransiit, in
quo omnes peccaverunt.</hi> 
 Propter imitationem dicis,
quia primus peccavit Adam.
</p>
          </div3>
        </div2>

<div2>
          <head>CAPUT XV.</head>
<p>Respondeo prorsus: Non primus
peccavit Adam. Si primum peccatorem requiris, diabolum
vide. Sed humani generis massam volens
ostendere Apostolus de origine venenatam, ideo cum
posuit unde nati sumus, non eum quem imitati sumus.
Dicitur quidem et pater tuus, quem fueris imitatus: <hi>Filii mei,</hi> 
 inquit, <hi>quos iterum parturio <note>(Galat.
IV, 19)</note>
            </hi>. Qui itidem dicit: <hi>Imitatores mei estote <note>(I Cor.
IV, 16)</note>
            </hi>. Et propter ipsam imitationem dicitur impiis: <hi>Vos a patre diabolo estis 
 <note>(Joan. VIII, 44)</note>
            </hi>. Nam constat
in catholica fide, quod diabolus nec generavit nostram
naturam, nec condidit: sola in illo seductio est
praecedentis, imitatio consequentis. Denique quomodo
dictum est de Adam, <hi>In quo omnes peccaverunt;</hi> 
legatur mihi alicubi, Omnes in diabolo peccaverunt.
Aliud est illo praecedente et seducente peccare, aliud
in illo peccare. Quia secundum propaginem carnis in
illo eramus omnes, antequam nati essemus, tanquam
in parente, tanquam in radice ibi eramus: sic venenata
est ista arbor, ubi eramus. Nam quia ad diabolum,
hoc est, principem peccati, et vere primum
peccatorem, non pertinet origo, sed imitatio; cum de
illo Scriptura loqueretur, <hi>Invidia,</hi> inquit, <hi>diaboli, mors
intravit in orbem terrarum: imitantur autem eum, qui
sunt ex parte ipsius <note>(Sap. II, 24, 25)</note>
            </hi>. Imitando eum
fiunt ex parte ipsius. Numquid dictum est, In illo peccaverunt?
Cum vero de Adam diceretur, propter originem,
<pb n="1345"/>
propter posteritatem, propter propaginem
viscerum, <hi>In quo omnes,</hi> inquit, <hi>peccaverunt.</hi> Nam si
propterea primus constitutus est Adam, quia primus
peccavit, tanquam in exemplo sit, non in origine;
utquid tam in longinquo, post tam prolixa tempora
contra Adam quaeritur Christus? Si omnes peccatores
ad Adam propterea pertinent, quia primus peccator:
omnes justi debuerunt ad Abel pertinere, quia primus
justus. Quare Christus quaeritur? Expergiscere,
frater. Quare Christus quaeritur, nisi quia in Adam
damnata est generatio, in Christo quaeritur regeneratio?</p>
</div2>

<div2>
          <head>CAPUT XVI.</head>
<div3>
            <head>16.</head>
            <p>
 <hi>Pelagianorum objectio contra
peccatum originale, Cur de baptizato non justus nascitur.</hi> 
Proinde nemo nos fallat: Scriptura evidens est,
auctoritas fundatissima est, fides catholicissima est.
Omnis generatus, damnatus: nemo liberatus, nisi
regeneratus. Unde et alteri versutiae illorum jam vos
instructi respondete, charissimi: quando dicunt, et
parvulos turbant, Si de peccatore peccatores nati
sunt, quare non de baptizato jam fideli, cui remissa
sunt universa peccata, justi nascuntur? Cito respondete:
Ideo de baptizato non justus nascitur, quia non
cum generat unde regeneratus est, sed unde generatus
est. De Christo dictum est, <hi>Mortificatus carne, vivificatus
spiritu <note>(I Petr. III, 18)</note>
            </hi>: sic de homine dici
potest, Tabefactus carne, justificatus spiritu. <hi>Quod
nascitur de carne, caro est.</hi> Quaeris ut de justo justus
nascatur, cum videas justum esse nisi regeneratum
omnino non posse. Nec attendis Domini sententiam,
quam tu ipse in ore habes: <hi>Si quis non renatus fuerit
ex aqua et Spiritu <note>(Joan. III, 6, 5)</note>
            </hi>. Puto quia non hoc
factum est in concubitu. Miraris quare peccator nascatur
de semine justi: non te delectat mirari quare
oleaster nascatur de semine olivae? Accipe aliam similitudinem.
Justum baptizatum, pone granum purgatum:
non attendis, quia de grano purgato frumentum
cum palea nascitur, sine qua seminatur. Deinde
cum sit in propagine natorum generatio carnalis, in
propagine renatorum generatio spiritualis, vis ut de
baptizato baptizatus nascatur, cum videas de circumciso
non nasci circumcisum? Carnalis est certe ista
generatio, et carnalis est circumcisio, et tamen de
circumciso non nascitur circumcisus: sic ergo de baptizato
non potest nasci baptizatus; quia nemo renatus,
antequam natus.
</p>
          </div3>
        </div2>

<div2>
          <head>CAPUT XVII.</head>
<div3>
            <head>17.</head>
            <p>
 <hi>Alia eorumdem cavillatio exploditur.
Christus nihil prodest non credentibus. Infantibus
baptizatis prodest Christus. Infantes baptizati vere
credentes aliorum fide. Infantes credunt fide parentum.</hi> 
Aliud eorum quasi acutissimum: sed quid acutum non
obtunditur scuto veritatis? Aliud dicunt, videte quale.
Si Adam, inquiunt, nocet his qui non peccaverunt;
ergo et Christus prodesse debet etiam his qui non
crediderunt. Videtis certe quam hoc acutum sit contra
veritatem: audite quantum adjuvet veritatem.
<pb n="1346"/>
Qui enim hoc dicit, nihil aliud, nisi Christum nihil
prodesse non credentibus. Hoc est verum. Quis non
acceptet. Quis non consentiat, quia Christus non credentibus
non prodest, credentibus prodest? Sed dic
mihi, obsecro te, Parvulis baptizatis Christus aliquid,
an nihil prodest? Necesse est ut dicat prodesse: premitur
mole matris Ecclesiae. Forte quidem vellent
hoc dicere; nam ratiocinationes eorum ad hoc videntur
compellere: sed auctoritate reprimuntur Ecclesiae,
ne non dicam sputis hominum obruantur, sed
ipsorum infantium lacrymis tanquam fluvio pertrahantur.
Si enim dixerint, nihil prodesse Christum
baptizatis infantibus; nihil aliud dicunt quam, Superfluo
baptizantur infantes. Ut autem non superfluo
baptizentur, quia hoc dicere non audent, prodesse
Christum baptizatis infantibus confitentur.
</p>
          </div3>
        </div2>

<div2>
          <head>CAPUT XVIII.</head>
<p>Si prodest baptizatis, quaero
quibus prosit, credentibus, an non credentibus? Eligant
quod volunt. Si dixerint, Non credentibus: ubi
est ergo quod calumniabaris, quia Christus non credentibus
prodesse non potest? Ecce tu confiteris
prodesse infantibus, non tamen credentibus. Ad
quodlibet prodest: non putas ad vitam aeternam,
non putas ad salutem aeternam: ad ipsum regnum
coelorum percipiendum utique prodest Christus parvulis
baptizatis. Prodest ergo non credentibus? Sed
absit, ut ego dicam non credentes infantes. Jam superius
disputavi, credit in altero, qui peccavit in altero:
dicitur, Credit; et valet, et inter fideles baptizatos
computatur. Hoc habet autoritas matris Ecclesiae,
hoc fundatus veritatis obtinet canon: contra hoc
robur, contra hunc inexpugnabilem murum quisquis
arietat, ipse confringitur. Ergo prodest Christus aliquid
infantibus baptizatis; et sicut ego dico, et sicut
mecum tota Ecclesia dicit, credentibus prodest, fidelibus
prodest: tu quod vis elige. Volo quidem ut quod
verius est, eligas; ut nobiscum dicas quia credentibus
prodest. Sed si dixeris, Non credentibus prodest;
contra te dixisti. Si dixeris, Credentibus prodest; mecum
dixisti. Elige, utrum contra te dicas quod falsum
est, an mecum dicas quod verum est. Tu enim paulo
ante dicebas, Christum non credentibus nihil prodesse,
volens efficere quia sic et Adam non peccantibus
nihil nocuit, quomodo Christus non credentibus
nihil prodest. Ecce jam fateris infantibus non credentibus
baptizatis aliquid prodesse Christum. Sed si
credentibus dicis, bene dicis, mecum dicis, credunt
et infantes.</p>
</div2>

<div2>
          <head>CAPUT XIX.</head>
<p>Unde credunt? Quomodo credunt?
Fide parentum. Si fide parentum purgantur,
peccato parentum polluti sunt. Corpus mortis in primis
parentibus generavit eos peccatores: spiritus vitae
in posterioribus parentibus regeneravit eos fideles.
Tu das fidem non respondenti, et ego peccatum nihil
agenti.</p>
<div3>
            <head>18.</head>
            <p>
 <hi>Contra peccatum originale perperam citatus Apostolus.
Sanctificationis modi multi.</hi> Sancti, inquit, de
sanctis nasci debuerunt: quia dixit Apostolus, <hi>Alioquin
<pb n="1347"/>
filii vestri immundi essent; nunc autem sancti sunt <note>(I Cor. VII, 14)</note>
            </hi>.
Et quomodo hoc accipis? Quomodo
intelligis, de fidelibus natum ita sanctum, ut baptizari
non debeat? Quomodo libet, accipias istam
sanctitatem. Multi enim modi sunt sanctitatis, et
multi modi sunt sanctificationis. Non enim omne
quod sanctificatur, ad regnum coelorum mittitur. De
esca nostra dixit Apostolus, <hi>Sanctificatur per verbum
Dei et orationem <note>(I Tim. IV, 5)</note>
            </hi>. Numquid quia esca
nostra sanctificatur, non scimus quo mittatur? Disce
ergo esse aliquem modum, et quasi umbraculum
quoddam sanctificationis, quod non sufficiat ad perceptionem
salutis. Distat, et quid distet, Deo notum
est. Tamen cum filio fidelium curratur ad Baptismum;
non sic errent parentes, ut putent eum jam fidelem
natum. Natum enim possunt dicere, non renatum.
Nam ut noveris quomodo intelligas sanctificatos filios
fidelium, ut modo non quaeram, quia longum est,
modum sanctificationis hujus; ubi et maritum habes
infidelem, ibi habes et uxorum fidelem. <hi>Sanctificatur,</hi> 
inquit, <hi>vir infidelis in uxore, et sanctificatur mulier
infidelis in fratre <note>(I Cor. VII, 14)</note>
            </hi>. Numquid quia est
ibi forte modus aliquis sanctificationis, ut vir infidelis
sanctificetur in uxore fideli, ideo jam securitatem
debet accipere, quod in regnum coelorum intraturus
est, et non baptizandus, non regenerandus, non
Christi sanguine redimendus? Quomodo ergo sanctificatur
vir infidelis in uxore, et tamen perit, nisi
baptizetur: sic filii fidelium, etsi ad quemdam modum
sanctificati, pereunt tamen, si non fuerint
baptizati.
</p>
          </div3>
        </div2>

<div2>
          <head>CAPUT XX.</head>
<div3>
            <head>19.</head>
            <p>
 <hi>Cypriani auctoritas pro originali
peccato.</hi> Rogo vos, ut paululum acquiescatis. Lego tantum.
Sanctus Cyprianus est, quem in manus sumpsi, antiquus
episcopus Sedis hujus: quid senserit de Baptismo
parvulorum, imo quid semper Ecclesiam sensisse
monstraverit paululum accipite. Parum est enim quia
isti disserunt, et disputant nescio quas impias novitates;
et nos conantur arguere, quod aliquid novum
dicamus. Ad hoc ergo lego sanctum Cyprianum, ut
videatis quomodo sit intellectus canonicus, et catholicus
sensus in his verbis quae paulo ante tractavi.
Interrogatus est utrum infans baptizari debeat ante
octavum diem, quia vetere Lege non licebat circumcidi
infantem, nisi octavo die. Quaestio inde erat
nata, de die baptizandi: nam de origine peccati nulla
erat quaestio; et ideo ex ea re, unde nulla erat quaestio,
soluta est exorta quaestio. Sanctus Cyprianus
dixit inter caetera, quae superius dixi:   Propter quod
neminem putamus a gratia consequenda impediendum
esse a lege quae jam statuta est, nec spiritualem
circumcisionem impediri carnali circumcisione
debere, sed omnem omnino admittendum
esse ad gratiam Christi: quando et Petrus in Actibus
Apostolorum loquatur et dicat, <hi>Deus mihi dixit
neminem hominem communem dicendum et immundum <note>(Act. X, 15)</note>
            </hi>.
Caeterum si homines impedire
aliquid ad consecutionem gratiae possit, magis
<pb n="1348"/>
adultos et provectos et majores natu possint impedire
peccata graviora. Porro autem, si etiam gravissimis
delictoribus et in Dominum multum ante
peccantibus, cum postea crediderint, remissa peccatorum
datur, et a Baptismo atque gratia nemo prohibetur:
quanto magis prohiberi non debet infans,
qui recens natus nihil peccavit, nisi quod secundum
Adam carnaliter natus contagium mortis antiquae
prima nativitate contraxit; qui ad remissam peccatorum
accipiendam hoc ipso facilius accedit,
quod illi dimittuntur, non propria, sed aliena peccata  <note>(Epist. 59, ad Fidum)</note>?
Videte quemadmodum
de hac re nihil dubitans, solvit illam unde dubitabatur.
Hoc de fundamento Ecclesiae sumpsit, ad
confirmandum lapidem nutantem.
</p>
          </div3>
        </div2>

<div2>
          <head>CAPUT XXI.</head>
<div3>
            <head>20.</head>
            <p>
 <hi>Veritatis hostes quatenus patienter
ferendi.</hi> Impetremus ergo, si possumus, a fratribus
nostris, ne nos insuper appellent haereticos,
quod eos talia disputantes nos appellare possimus
forsitan, si velimus, nec tamen appellamus. Sustineat
eos mater piis visceribus sanandos, portet docendos,
ne plangat mortuos. Nimium est quo progrediuntur;
multum est, vix ferendum est, magnae patientiae adhuc
ferri. Non abutantur hac patientia Ecclesiae, corrigantur,
bonum est. Ut amici exhortamur, non ut
inimici litigamus. Detrahunt nobis, ferimus: canoni
non detrahant, veritati non detrahant; Ecclesiae
sanctae pro remissione peccati originalis parvulorum
quotidie laboranti non contradicant. Fundata ista res
est. Ferendus est disputator errans in aliis quaestionibus
non diligenter digestis, nondum plena Ecclesiae
auctoritate firmatis; ibi ferendus est error: non tantum
progredi debet, ut etiam fundamentum ipsum
Ecclesiae quatere moliatur. Non expedit, adhuc forte
nostra non est reprehendenda patientia: sed debemus
timere ne culpetur etiam negligentia. Sufficiat
Charitati vestrae, habete ad illos qui nostis illos,
habete cum illis amice, fraterne, placide, amanter,
dolenter: quidquid potest faciat pietas; quia postea
diligenda non erit impietas. Conversi ad Dominum,
etc.
</p>
          </div3>
        </div2>
      </div1>

<div1>
        <head>SERMO CCXCV. In Natali apostolorum Petri et Pauli, I.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Petra super quam aedificata
est Ecclesia ipse est Christus.</hi> Istum nobis diem
beatissimorum apostolorum Petri et Pauli passio consecravit.
Non de obscuris aliquibus martyribus loquimur. <hi>In omnem terram exiit sonus eorum, et in fines
orbis terrae verba eorum 
 <note>(Psal. XVIII, 5)</note>
            </hi>. Isti martyres
viderunt quod praedicaverunt, secuti aequitatem,
confitendo veritatem, moriendo pro veritate. Beatus
Petrus, primus Apostolorum, vehemens Christi amator,
qui meruit audire, <hi>Et ego dico tibi, Quia tu es
<pb n="1349"/>
Petrus.</hi> Dixerat enim ipse: <hi>Tu es Christus Filius Dei
vivi.</hi> Christus illi: <hi>Et ego dico tibi, Quia tu es Petrus,
et super hanc petram aedificabo Ecclesiam meam <note>(Matth.
XVI, 16, 18)</note>
            </hi>. Super hanc petram aedificabo fidem,
quam confiteris. Super hoc quod dixisti, <hi>Tu es Christus
Filius Dei vivi,</hi> aedificabo Ecclesiam meam. Tu
enim Petrus. A petra Petrus, non a Petro petra. Sic
a petra Petrus, quomodo a Christo Christianus. Vis
nosse de qua petra Petrus dicatur? Paulum audi:
  Nolo   enim   vos ignorare, fratres;   Apostolus Christi
dicit;   Nolo vos ignorare, fratres, quia patres nostri
omnes sub nube fuerunt, et omnes per mare transierunt,
et omnes in Moyse baptizati sunt in nube et
in mari, et omnes eumdem cibum spiritualem manducaverunt,
et omnes eumdem potum spiritualem
biberunt. Bibebant enim de spirituali sequente eos
petra: petra autem erat Christus   <note>(I Cor. X, 1-4)</note>.
Ecce unde Petrus.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Petro Ecclesiae personam gerenti
datae claves regni coelorum. Uni datae sunt, quia Ecclesiae
unitati. Christus prius resuscitat, tum Ecclesia solvit.</hi> 
Dominus Jesus discipulos suos ante passionem suam,
sicut nostis, elegit, quos Apostolos appellavit. Inter
hos pene ubique solus Petrus, totius Ecclesiae meruit
gestare personam. Propter ipsam personam, quam
totius Ecclesiae solus gestabat, audire meruit, <hi>Tibi
dabo claves regni coelorum <note>(Matth. XVI, 19)</note>
            </hi>. Has enim
claves non homo unus, sed unitas accepit Ecclesiae.
Hinc ergo Petri excellentia praedicatur, quia ipsius
universitatis et unitatis Ecclesiae figuram gessit, quando
ei dictum est, <hi>Tibi trado,</hi> quod omnibus traditum
est. Nam ut noveritis Ecclesiam accepisse claves
regni coelorum, audite in alio loco quid Dominus
dicat omnibus Apostolis suis. <hi>Accipite Spiritum sanctum.</hi> 
Et continuo: <hi>Si cui dimiseritis peccata, dimittentur
ei; si cujus tenueritis, tenebuntur <note>(Joan. XX,
22, 23)</note>
            </hi>. Hoc ad claves pertinet, de quibus dictum
est, <hi>Quae solveritis in terra, soluta erunt et in coelo;
et quae ligaveritis in terra, ligata erunt et in coelo.</hi> 
Sed hoc Petro dixit. Ut scias quia Petrus universae
Ecclesiae personam tunc gerebat, audi quid ipsi dicatur,
quid omnibus fidelibus sanctis:   Si peccaverit
in te frater tuus, corripe illum inter te et ipsum
solum. Si non te audierit, adhibe tecum unum aut
duos: scriptum est enim, In ore duorum aut trium
testium, stabit omne verbum. Si nec ipsos audierit,
refer ad Ecclesiam: si nec ipsam audierit, sit tibi
tanquam ethnicus et publicanus. Amen dico vobis,
quia quae ligaveritis in terra, ligata erunt et in
coelo; et quaecumque solveritis in terra, soluta
erunt et in coelo   <note>(Matth. XVIII, 15-18)</note>. Columba ligat,
columba solvit; aedificium supra petram ligat et solvit.
</p>
          </div3>
        </div2>

<div2>
          <head>CAPUT III.</head>
<p>Timeant ligati, timeant soluti.
Qui soluti sunt, timeant ne ligentur: qui ligati sunt,
orent ut solvantur. <hi>Criniculis peccatorum suorum
unusquisque constringitur <note>(Prov. V, 22)</note>
            </hi>: et praeter
hanc Ecclesiam nihil solvitur. Quatriduano mortuo
dicitur, <hi>Lazare, prodi foras.</hi> Et prodiit de monumento
institis ligatus manibus et pedibus. Excitat Dominus,
<pb n="1350"/>
ut mortuus de monumento prodeat; si cor tangit, ut
peccati confessio foras exeat. Sed parum adhuc ligatus
est. Dominus ergo, postquam exiit Lazarus de
monumento, ad discipulos suos, quibus dixerat, <hi>Quaecumque
solveritis in terra, soluta erunt et in coelo:
Solvite,</hi> inquit, <hi>eum, et sinite abire <note>(Joan. XI, 43, 44)</note>
            </hi>.
Per se excitavit, per discipulos solvit.</p>
<div3>
            <head>3.</head>
            <p>
 <hi>Ecclesiae fortitudo et infirmitas in Petro figurata.</hi> 
Proinde Ecclesiae fortitudo in Petro maxime commendata
est; quia euntem ad passionem secutus est Dominum:
et infirmitas quaedam notata; quoniam interrogatus
ab ancilla, negavit Dominum. Ecce ille amator subito
negator. Invenit se, qui praesumpserat de se. Dixerat
enim, sicut nostis: <hi>Domine, tecum ero usque ad mortem:
et si opus fuerit ut moriar, animam meam pro te
ponam.</hi> Et Dominus ad praesumptorem: <hi>Animam tuam
pro me pones? Amen dico tibi, antequam gallus cantet,
ter me negabis <note>(Matth. XXVI, 33-35, et Joan. XIII, 37,
38)</note>
            </hi>. Factum est quod praedixerat medicus: fieri non
potuit quod praesumpsit aegrotus. Sed quid? Continuo
respexit eum Dominus. Sic scriptum est, sic loquitur
Evangelium: <hi>Respexit eum Dominus, et exiit
foras, et flevit amare <note>(Luc. XXII, 61, 62)</note>
            </hi>. <hi>Exiit foras:</hi> 
hoc est, confiteri. <hi>Flevit amare,</hi> qui noverat amare.
Dulcedo secuta est in amore, cujus amaritudo praecesserat
in dolore.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Petro Ecclesiae unitatem significanti
oves a Christo commendatae. Cur ter interrogatus
Petrus de suo amore.</hi> Merito etiam post resurrectionem
Dominus ipsi Petro oves suas commendavit pascendas.
Non enim inter discipulos solus meruit pascere
dominicas oves: sed quando Christus ad unum
loquitur, unitas commendatur; et Petro primitus,
quia in Apostolis Petrus est primus. <hi>Simon Joannis,</hi> 
inquit Dominus, <hi>amas me?</hi> Respondit ille, <hi>Amo.</hi> Et
iterum interrogatus, iterum respondit. Et tertio interrogatus,
et tanquam illi non credatur, contristatur.
Sed quomodo ei non credebat, qui cor ejus videbat?
Denique post illam tristitiam sic respondit: <hi>Domine tu scis omnia, tu scis quia amo te.</hi> 
 Non enim
qui omnia scis, hoc solum nescis. Noli tristis esse,
Apostole; responde semel, responde iterum, responde
tertio. Ter vincat in amore confessio, quia ter
victa est in timore praesumptio. Solvendum est ter,
quod ligaveras ter. Solve per amorem, quod ligaveras
per timorem. Et tamen Dominus semel, et iterum,
et tertio, oves suas commendavit Petro.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>In Donatistas dominici gregis divisores.</hi> 
Attendite, fratres mei: <hi>Pasce,</hi> inquit, <hi>oviculas
meas, pasce agnos meos <note>(Joan. XXI, 15-17)</note>
            </hi>. <hi>Pasce oves
meas:</hi> numquid dixit, Tuas? Pasce, bone serve, oves
dominicas, habentes dominicum characterem. <hi>Numquid</hi> 
enim <hi>Paulus pro vobis crucifixus est? aut in nomine</hi> 
Petri et <hi>Pauli baptizati estis <note>(I Cor. I, 13)</note>
            </hi>? Ergo
pasce oves ejus, ablutas Baptismo ejus, signatas
nomine ejus, redemptas sanguine ejus, <hi>Pasce,</hi> inquit, <hi>oves meas.</hi> 
 Nam haeretici servi mali et fugitivi,
quod non emerunt dividentes sibi, et de furtis peculia
tanquam propria facientes, suas oves sibi videntur
<pb n="1351"/>
pascere. Nam quid est aliud, rogo vos, Nisi te ego
baptizavero, immundus eris, Nisi Baptismum meum
habueris, ablutus non eris? Itane non audistis, <hi>Maledictus
omnis qui spem suam ponit in homine <note>(Jerem.
XVII, 5)</note>
            </hi>? Proinde, charissimi, quos baptizavit Petrus,
oves Christi sunt; et quos baptizavit Judas, oves
Christi sunt. Nam videte quid dicat sponsus dilectae
suae in Cantico canticorum, quando ei dixit sponsa, <hi>Annuntia mihi, quem dilexit anima mea, ubi pascis, ubi
cubas in meridie; ne forte fiam sicut operta, super greges
sodalium tuorum. Annuntia,</hi> 
 inquit, <hi>mihi, ubi pascis,
ubi cubas in meridie,</hi> in splendore veritatis, in fervore
charitatis. Quare times, o dilecta? quid times? <hi>Ne
forte fiam,</hi> inquit, <hi>sicut operta,</hi> id est, sicut obscura,
sicut non Ecclesia; quia Ecclesia non est operta: <hi>Non</hi> 
 enim <hi>potest civitas abscondi super montem constituta <note>(Matth. V, 14)</note>
            </hi>.
 <hi>Et</hi> errando <hi>incurram,</hi> non in gregem
tuum, sed <hi>in greges sodalium tuorum.</hi> Etenim
haeretici sodales dicuntur. <hi>A nobis exierunt <note>(I Joan. II,
19)</note>
            </hi>: ad unam nobiscum mensam, antequam exirent,
accesserunt. Ergo quid ei respondetur? <hi>Nisi cognoveris
temetipsam:</hi> sponsus dicit, interroganti respondet, <hi>Nisi cognoveris temetipsam, o pulchra inter mulieres.</hi> 
O verax inter haereses, <hi>nisi cognoveris temetipsam:</hi> 
quia de te praedicta sunt tanta,   In semine tuo benedicentur
omnes gentes <note>(Gen. XXII, 18)</note>: Deus deorum
Dominus locutus est, et vocavit terram, a solis ortu
usque ad occasum <note>(Psal. XLIX, 1)</note>: Postula a me, et
dabo tibi gentes haereditatem tuam, et possessionem
tuam terminos terrae <note>(Psal. II, 8)</note>: In omnem terram
exiit sonus eorum, et in fines orbis terrae verba eorum  <note>(Psal. XVIII, 5)</note>:
de te testimonia ista praedicta
sunt. <hi>Nisi</hi> ergo <hi>cognoveris temetipsam, exi tu.</hi> Ego
enim te non ejicio, ut dicant de te qui remanserint, <hi>Ex nobis exierunt. Exi tu in vestigiis gregum:</hi> 
 non
gregis, de quo dictum est, <hi>Erit unus grex et unus Pastor <note>(Joan. X, 16)</note>
            </hi>.
 <hi>Exi tu in vestigiis gregum, et pasce
haedos tuos <note>(Cant. I, 6, 7)</note>
            </hi>: non sicut Petrus, <hi>oves
meas.</hi> Pro his commendatis sibi ovibus Petrus meruit
martyrio coronari, quod hodierna solemnitate per
orbem meruit celebrari.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Paulus ex persecutore praedicator
Christi.</hi> Veniat et de Saulo Paulus, de lupo agnus;
prius inimicus, postea apostolus; prius persecutor,
postea praedicator. Veniat, accipiat litteras a principibus
sacerdotum, ut ubicumque invenerit Christianos,
vinctos adducat ad poenas. Accipiat, accipiat,
proficiscatur, pergat, anhelet caedem, sitiat sanguinem:
qui habitat in coelis, irridebit eum <note>(Psal. II,
4)</note>. Ibat enim, sicut scriptum est, <hi>spirans caedem,</hi> et
propinquabat Damascum. Tunc Dominus de coelo: <hi>Saule, Saule, quid me persequeris?</hi> 
 Ego sum hic, ego
sum ibi: hic caput, ibi corpus. Non ergo miremur,
fratres, ad corpus Christi pertinemus. <hi>Saule, Saule,
quid me persequeris? Durum est tibi adversus stimulum
calcitrare.</hi> Te laedis: nam Ecclesia mea persecutionibus
crescit. At ille pavens et tremens: <hi>Domine, quis es
tu?</hi> Et ille: <hi>Ego sum Jesus Nazarenus quem tu persequeris.</hi> 
Continuo mutatus exspectat imperium: ponit
<pb n="1352"/>
invidentiam, praeparat obedientiam. Dicitur ei quid
faciat. Et antequam Paulus baptizetur, loquitur Dominus
Ananiae: <hi>Vade ad illum vicum, ad illum hominem
nomine Saulum, baptiza illum; quia vas electionis mihi
est.</hi> Vas aliquid portare debet, vas inane esse non
debet. Vas implendum est: unde, nisi gratia? Ananias
autem respondit Domino nostro Jesu Christo:
  Domine, audivi quia homo iste multa mala fecit
sanctis tuis. Et nunc litteras portat a principibus
sacerdotum, ut ubicumque invenerit viae hujus viros.
vinctos adducat. <hi>Et Dominus ad illum:</hi> Ego illi
ostendam quae illum oporteat pati pro nomine meo <note>(Act. IX)</note>.
Trepidabat Ananias, audito nomine Sauli  
trepidabat famam lupi infirma ovis, etiam sub manu
pastoris.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Paulus et Petrus pro Christo passi.</hi> 
Ecce ostendit illi Dominus quae illum oporteret pati
pro nomine ejus. Post exercuit illum in labore. Ipse
in vinculis, ipse in plagis, ipse in carceribus, ipse in
naufragiis. Ipse illi procuravit passionem: ipse perduxit
ad istum diem. Unus dies passionis duobus
Apostolis. Sed et illi duo unum erant: quanquam
diversis diebus paterentur, unum erant. Praecessit
Petrus, secutus est Paulus. Primo Saulus, postea
Paulus: quia primo superbus, postea humilis. Saulus
a Sale sancti David persecutore. Dejectus est persecutor,
erectus est praedicator. Mutavit nomen superbi
ad humilitatem. Paulus enim modicus est. Verba
videte Charitatis vestrae: nonne quotidie dicimus,
Post paululum videbo te, paulo post faciam hoc aut
illud? Ergo quid est Paulus? Ipsum interroga. <hi>Ego
sum,</hi> inquit, <hi>minimus Apostolorum <note>(I Cor. XV, 9)</note>
            </hi>.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Dies martyrum ideo celebrantur,
ut eos imitari delectet.</hi> Celebramus diem festum, Apostolorum
nobis sanguine consecratum. Amemus fidem,
vitam, labores, passiones, confessiones, praedicationes.
Proficimus enim amando; non ista propter carnalem
laetitiam celebrando. Martyres enim a nobis
quid quaerunt? Minus habent, si adhuc laudes hominum
quaerunt. Si adhuc laudes hominum quaerunt,
nondum vicerunt. Si autem vicerunt, a nobis propter
se nihil quaerunt; sed propter nos ipsos quaerunt.
Dirigatur ergo via nostra in conspectu Domini.
Arcta erat, spinosa erat, dura erat: talibus tamque
multis transeuntibus lenis facta est. Transiit ipse
prior Dominus, transierunt Apostoli intrepidi, postea
martyres, pueri, mulieres, puellae. Sed quis in eis?
Ille qui dixit, <hi>Sine me nihil potestis facere <note>(Joan.
XV, 5)</note>
            </hi>.
</p>
          </div3>
        </div2>
      </div1>

<div1>
        <head>SERMO CCXCVI. In Natali apostolorum Petri et Pauli, II.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Petrus infirmus plus
promittit quam potest.</hi> Recens sancti Evangelii lectio
<pb n="1353"/>
hodiernae solemnitati conveniens, quae modo sonuit
in auribus nostris, si ab auribus etiam in cor nostrum
descendit, et in eo locum quietis invenit (tunc
enim in nobis requiescit verbum Dei, quando nos acquiescimus
verbo Dei); admonuit nos omnes, qui vobis
verbum et sacramentum Domini ministramus,
pascere oves suas. Beatus Petrus Apostolorum primus,
Domini nostri Jesu Christi major amator, quam
negator, sicut indicat Evangelium, secutus est Dominum
passurum: sed tunc non potuit sequi passurus.
Secutus est pedibus, nondum idoneus sequi moribus.
Promisit se moriturum pro illo, et non potuit nec
cum illo. Plus enim ausus erat, quam ejus capacitas
sustinebat. Plus promiserat, quam poterat: quia et
indignum erat ut faceret quod promiserat. <hi>Animam
meam,</hi> inquit, <hi>pro te ponam <note>(Joan. XIII, 37)</note>
            </hi>. Hoc pro
servo Dominus erat facturus, non servus pro Domino.
Qui ergo plus est ausus, ibi praepostere amavit; ideo
timuit et negavit. Postea vero Dominus postquam
surrexit, docet Petrum amare. Inordinate amans,
defecit sub pondre passionis: ordinate autem amanti
promisit passionem.</p>
          </div3>
<div3>
            <head>2.</head>
            <p>
 <hi>Infirmitas Petri timentis mori Dominum.</hi> Meminimus
infirmitatem Petri dolentis quod Dominus esset
moriturus: hanc commemoro, ecce commemoro.
Qui meminerunt, in corde suo mecum dicant: qui
obliti fuerant, commonente me recolant. Dominus
Jesus Christus passionem suam imminentem ipse discipulis
praenuntiavit. Tunc Petrus amans eum, sed
adhuc carnaliter, mori timens mortis interfectorem: <hi>Absit a te,</hi> 
 inquit, <hi>Domine; absit a te, propitius esto
tibi.</hi> Non dixisset, <hi>propitius tibi esto,</hi> nisi agnosceret
verum Deum. Ergo, Petre, si Deus a te cognoscitur,
quid times ne Deus moriatur? Tu homo es, ille Deus
est. Et pro homine Deus factus est homo, assumens
quod non erat, non perdens quod erat. In eo ergo
Dominus moriturus erat, in quo et resurrecturus. Expavit
ergo Petrus humanam mortem, et noluit eam
contingere Dominum. Nesciens, saccum volebat claudere,
unde nostrum pretium erat manaturum. Audivit
a Domino tunc, <hi>Redi retro, satanas; neque enim
sapis quae Dei sunt, sed quae sunt hominum.</hi> Cui paulo
ante dixerat, dicenti, <hi>Tu es Christus Filius Dei vivi:
Beatus es, Simon Bar-Jona, quia tibi non revelavit caro
et sanguis, sed Pater meus qui est in coelis <note>(Matth.
XVI, 22, 23, 16, 17)</note>
            </hi>. Paulo ante beatus, postea satanas.
Sed unde beatus? Non de suo: <hi>Non tibi revelavit
caro et sanguis, sed Pater meus qui est in coelis.</hi> Unde
autem satanas? Ex homine, et in homine: <hi>Non enim
sapis quae Dei sunt, sed quae sunt hominum.</hi> Talis Petrus
amans Dominum, timens mori Dominum, et volens
mori pro Domino, secutus est: et inventum est
quomodo praedixerat medicus, non quomodo praesumpserat
aegrotus. Interrogatus ab ancilla, negat semel,
bis, et tertio. Aspicitur a Domino, flet amare <note>(Luc. XXII,
56-62)</note>: tergit lacrymis pietatis cordis negationes.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Petro jam amanti Christus oves commendat.</hi> 
Resurgit Dominus, apparet discipulis. Videt
jam Petrus viventem, cui morienti timuerat. Videt non
<pb n="1354"/>
Dominum occisum, sed mortem in Domino occisam.
Jam ergo confirmatus exemplo carnis ipsius Domini,
mortem non esse usque adeo metuendam, docetur
amare. Modo opus est ut amet, jam viso Domino vivo
post mortem: modo amet, modo securus amet; securus,
quia secuturus. Dominus ergo: <hi>Petre, amas
me?</hi> Et ille: <hi>Amo, Domine.</hi> Et Dominus: Non quia
amas me, volo ut moriaris pro me; hoc enim ego jam
feci pro te. Sed quid? <hi>Amas me?</hi> Quid mihi redditurus
es, quia amas me? <hi>Amas me? Amo. Pasce oves
meas.</hi> Et iterum hoc, et tertio hoc: ut ter confiteretur
amor, quod ter negaverat timor. Videte, percipite,
discite. Non aliud quam, Amas, interrogatur:
non aliud quam, Amo, respondetur. Respondenti dicitur, <hi>Pasce oves meas.</hi> 
 Et commendatis Petro ovibus
suis, et commendato sibi Petro cum ovibus suis, jam
praenuntiat passionem, et dicit: <hi>Cum esses junior, cingebas
te, et ibas quo velles; cum autem senior factus
fueris, alter te cinget, et feret quo tu non vis. Hoc autem
dicebat,</hi> ait Evangelista, <hi>significans qua morte clarificaturus
esset Deum <note>(Joan. XVIII, 15-19)</note>
            </hi>. Videtis
hoc pertinere ad pascendas oves Domini, ut non recusetur
mors pro ovibus Domini.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Pastor idoneus ille est, qui vitam
rependere valet pro ovibus. Pasce oves meas.</hi> Commendat
oves idoneo, an minus idoneo? Primo, quas
oves commendat? Pretiosas, emptas, non auro, non
argento, sed sanguine. Si dominus homo commendaret
servo suo oves suas, procul dubio cogitaret,
utrum peculium servi illius idoneum esset pretium
ovium suarum, et diceret: Si perdiderit, si dissipaverit,
si consumpserit, habet unde reddat. Commendaret
ergo servo idoneo oves suas, et servi facultates
in pecunia quaereret, pro ovibus quas pecunia comparavit.
Nunc vero Dominus Jesus Christus, quia servo
commendat oves, quas sanguine comparavit; idoneitatem
servi in passione sanguinis quaerit. Tanquam
diceret: Pasce oves meas, commendo tibi oves meas.
Quas oves? Quas emi sanguine meo. Mortuus sum pro
eis. Amas me? Morere pro eis. Et quidem servus
ille hominis homo pecuniam redderet pro consumptis
ovibus: Petrus sanguinem reddidit pro ovibus
conservatis.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Caeteris Ecclesiae pastoribus id
mandatum, quod Petro. Animus martyrii martyrem facit.</hi> 
Eia, fratres, aliquid pro tempore volo dicere.
Quod Petro commendatum est, quod Petro mandatum
est, non Petrus solus, sed etiam alii Apostoli audierunt,
tenuerunt, servaverunt, maximeque ipse consors
sanguinis et diei apostolus Paulus. Audierunt
ista, et ad nos audienda transmiserunt. Pascimus vos,
pascimur vobiscum. Det nobis Deus vires sic amandi
vos, ut possimus etiam mori pro vobis, aut effectu,
aut affectu. Non enim quia Joanni apostolo passio defuit,
ideo passioni animus praeparatus deesse potuit.
Non est passus, sed potuit pati. Praeparationem ejus
Deus noverat. Quemadmodum tres pueri arsuri missi
<pb n="1355"/>
sunt in caminum, non victuri. Negabimus eos martyres,
quia flamma eos urere non potuit? Interroga
ignes, passi non sunt: interroga voluntatem, coronati
sunt. <hi>Potens est enim Dominus,</hi> dixerunt, <hi>eruere
nos de manibus tuis: sed et si non:</hi> ibi sunt certa pectora
et stabilis fides, ibi virtus inconcussa, ibi certa
victoria: <hi>sed et si non, notum tibi sit, rex, quoniam
statuam quam statuisti, non adoramus.</hi> Aliud Deo placuit:
non arserunt, sed ignem idololatriae in animo
regis exstinxerunt <note>(Dan. III)</note>.
</p>
          </div3>
        </div2>

<div2>
          <head>CAPUT V.</head>
<div3>
            <head>6.</head>
            <p>
 <hi>Tribulationes temporales pro futura
gloria ferendae. Romae vastatio temporibus christianis.</hi> 
Videtis ergo, charissimi, quae sunt proposita in
hoc tempore servis Dei, propter futuram gloriam
quae revelabitur in nobis: contra quam gloriam non
appenditur quaelibet quantalibet tribulatio temporalis. <hi>Indignae</hi> 
 enim <hi>sunt passiones hujus temporis,</hi> ait
Apostolus, <hi>ad futuram gloriam, quae revelabitur in nobis <note>(Rom. VIII, 18)</note>
            </hi>.
Si haec ita sunt, modo nemo cogitet
carnaliter, non est tempus. Concutitur mundus,
excutitur vetus homo: premitur caro, liquescat spiritus.
Jacet Petri corpus Romae, dicunt homines; jacet
Pauli corpus Romae, Laurentii corpus Romae,
aliorum sanctorum martyrum corpora jacent Romae;
et misera est Roma, et vastatur Roma, affligitur,
conteritur, incenditur. Tot strages mortis fiunt, per
famem, per pestem, per gladium; ubi sunt Memoriae
Apostolorum? Quid dicis? Ecce hoc dixi, Tanta mala
Roma patitur, ubi sunt Memoriae Apostolorum? Ibi
sunt, sed in te non sunt. Utinam in te essent, quisquis
ista loqueris, quisquis ita desipis, quisquis vocatus
in spiritu carnaliter sapis. Prorsus adhuc patientiam
doceo, nondum sapientiam. Patiens esto,
Dominus vult. Quaeris quare velit? Differ secretum
cognitionis, strenuitatem obedientiae praepara. Ferre
te vult: ferto quod vult, et dabit quod vis. Et tamen,
fratres mei, ecce audeo dicere: libenter audituri estis,
si jam primas partes obedientiae retinetis, si est in
vobis lenis et mitis patientia ferendi dominicam voluntatem.
Lenia quippe non ferimus, sed amamus:
aspera toleramus, ad lenia gaudemus. Dominum
Deum tuum videa caput tuum vide, exemplum vitae
tuae vide; redemptorem tuum, pastorem tuum attende: <hi>Pater, si fieri potest, transeat a me calix iste.</hi> 
Quomodo ostendit humanam voluntatem, et continuo
convertit renisum ad obedientiam? <hi>Verumtamen
non quod ego volo, sed quod tu vis, Pater <note>(Matth.
XXVI, 39)</note>
            </hi>. Ecce Petro hoc dixit: <hi>Cum senueris, alter
te cinget, et feret quo tu non vis.</hi> Ostendit in illo humanam
voluntatem, circa trepidationem mortis. Numquid
quia nolens mortuus est, nolens coronatus est?
Sic et tu nolebas forte amittere peculium tuum, quod
hic relicturus eras: attende ne cum relinquendo remaneas.
Nolebas ante te mori filium tuum, nolebas ante
te mori uxorem tuam. Quid enim? Etsi Roma non caperetur,
non aliquis vestrum prior moriturus erat? Nolebas
ante te mori uxorem tuam, nolebat uxor tua ante
se mori virum suum: ambobus obtemperaturus erat
Dominus? Ordo penes ipsum sit, qui novit ordinare
<pb n="1356"/>
quod creavit. Obtempera ergo tantae voluntati Dei.
</p>
          </div3>
        </div2>

<div2>
          <head>CAPUT VI.</head>
<div3>
            <head>7.</head>
            <p>
 <hi>Pagano de Roma christianis temporibus
incensa insultanti quid respondendum. Christianus
vocatus non ad terrena, sed ad coelestia.</hi> Jam video
quid dicas in corde tuo: Ecce temporibus christianis
Roma afflicta est, et incensa est. Quare temporibus
christianis? Quis hoc dicit? Christianus? Ergo tu tibi
responde, si christianus es: Quando voluit Deus. Sed
quid dico pagano? insultat mihi. Quid tibi dicit? unde
tibi insultat? Ecce quando faciebamus sacrificia diis
nostris, stabat Roma, florebat Roma; modo quia superavit
et abundavit sacrificium Dei vestri, et inhibita
sunt et prohibita sacrificia deorum nostrorum, ecce
quid patitur Roma. Breviter responde interim, ut illo
careamus; caeterum tibi alia meditatio est. Non enim
vocatus es ad amplectendam terram, sed ad comparandum
coelum; non vocatus es ad felicitatem terrenam,
sed ad coelestem; non ad temporales successus
et prosperitatem volaticam et transitoriam, sed ad
aeternam cum Angelis vitam. Tamen huic amatori
carnalis felicitatis, et murmuratori adversus Deum vivum
et verum, volenti servire daemoniis et lignis et
lapidibus, cito responde. Sicut habet historia eorum,
incendium hoc Romanae urbis tertium est. Sicut habet
historia eorum, sicut habent litterae ipsorum, incendium
Romanae urbis, quod modo contigit, tertium est.
Quae modo semel arsit, inter sacrificia Christianorum,
jam bis arserat inter sacrificia Paganorum. Semel a
Gallis sic incensa est, ut solus collis Capitolinus remaneret.
Postea a Nerone, nescio utrum dicam saeviente
an fluente, secundo igne Roma flagravit. Jussit
Nero imperator ipsius Romae, servus idolorum, interfector
Apostolorum, jussit, et incensa est Roma. Quare
putatis? qua causa? Homo elatus, superbus et fluidus,
delectatus est Romano incendio. Videre, inquit, volo,
quomodo Troja arserit. Arsit ergo sic semel, bis, tertio.
Modo te quid delectat contra Deum stridere, pro
ea quae consuevit ardere?
</p>
          </div3>
        </div2>

<div2>
          <head>CAPUT VII.</head>
<div3>
            <head>8.</head>
            <p>
 <hi>Christianorum est pati mala temporalia,
et sperare bona sempiterna. Tribulationes praedictae
a Christo.</hi> Sed in ea, inquiunt, passi sunt tanta
mala tam multi Christiani. Excidit tibi quia Christianorum
est pati mala temporalia, et bona sperare sempiterna?
Tu quisquis paganus es, habes quod plangas;
quia temporalia perdidisti, et aeterna nondum invenisti.
Habet christianus quod cogitet: <hi>Omne gaudium
existimate, fratres mei, cum in tentationibus variis incideritis <note>(Jacobi I, 2)</note>
            </hi>.
Dicis itaque, o pagane: Dii
praesides Romam modo non servaverunt, quia non
sunt; tunc servaverunt, quando erant. Nos Deum nostrum
ostendimus veracem. Praedixit ista omnia, legistis,
audistis: sed nescio utrum meministis, qui
talibus verbis turbamini. Non audistis Prophetas,
non audistis ipsum Dominum Jesum Christum praedicentem
mala futura? Quantum accedit aetas mundo,
tantum propinquatur fini. Audistis, fratres, simul
audivimus: <hi>Erunt bella, erunt tumultus, erunt pressurae,
erunt fames <note>(Luc. XXI, 9-11)</note>
            </hi>. Quare nobis ipsis
<pb n="1357"/>
contrarii sumus, ut quando leguntur credamus, quando
implentur murmuremus?
</p>
          </div3>
        </div2>

<div2>
          <head>CAPUT VIII.</head>
<div3>
            <head>9.</head>
            <p>
 <hi>Tribulationes temporibus christianis,
an majores sint, et quare. Thesaurizare in coelo
jubemur, non in terra.</hi> Sed plus inquiunt, plus vastatur
modo genus humanum. Interim considerata praeterita
historia, salva quaestione, nescio utrum plus.
Sed ecce sit plus: credo quia plus. Dominus ipse
solvit quaestionem: plus modo vastatur mundus, plus
vastatur. Audi quare modo plus vastatur, cum Evangelium
ubique praedicatur. Attendis quanta celebritate
Evangelium praedicatur, et non attendis quanta
impietate contemnatur? Jam, fratres, dimittamus
paululum Paganos foris, oculum ad nos. Evangelium
praedicatur toto mundo: verum est. Antequam Evangelium
praedicaretur, latebat voluntas Dei: in praedicatione
Evangelii patuit voluntas Dei. Dictum est
nobis in praedicatione Evangelii quid amare debeamus,
quid contemnere, quid agere, quid vitare, quid
sperare. Omnia audivimus: non latet voluntas Dei
per totum mundum. Pone servum mundum: et attende
Evangelium. Audi Domini vocem. Servus iste
mundus est. <hi>Servus nesciens voluntatem domini sui, et
faciens digna plagis, vapulabit pauca.</hi> Servus mundus.
Quomodo servus mundus? Quia <hi>mundus per eum factus
est, et mundus eum non cognovit <note>(Joan. I, 10)</note>
            </hi>. <hi>Servus nesciens voluntatem domini sui.</hi> 
 Ecce quid erat
ante mundus. Nunc vero quid? <hi>Servus autem sciens
voluntatem domini sui, et faciens digna plagis, vapulabit
multa <note>(Luc. XII, 47)</note>
            </hi>. Et utinam multa vapulet, non
semel damnetur. Quid recusas vapulare multa, o serve
sciens voluntatem domini tui, et faciens digna plagis?
Dicitur tibi (ecce una voluntas Domini tui): <hi>Thesaurizate
vobis thesauros in coelo, ubi neque aerugo, neque comestura
exterminat, ubi fures non effodiunt, nec furantur <note>(Matth. VI, 20)</note>
            </hi>.
Tu in terra thesaurizas: ille in coelo
jubet, dicens tibi, Mihi da, ibi habeto thesaurum, ubi
ego sum custos. Mitte ante te: quid servas in terra?
Quod custodit Christus, non tollit Gothus. Tu contra,
prudentior scilicet et sapientior Domino tuo, condis
in terra. Sed cognovisti voluntatem Domini tui: sursum
condere voluit. Et tu: Ego in terra condo. Paratus
ergo esto vapulare multa. Ecce scis voluntatem
Domini tui volentis te servare in coelo, et tu servas
in terra: facis digna plagis. Et quando vapulas, blaephemas.
Blasphemas, murmuras; dicis quod tibi
facit Dominus tuus, fieri non debuit. Quod facis tu
servus malus, hoc fieri debuit?
</p>
          </div3>
        </div2>

<div2>
          <head>CAPUT IX.</head>
<div3>
            <head>10.</head>
            <p>
 <hi>Contra Deum in adversis non
murmurandum. Impiorum felicitas magna ira Dei.</hi> Saltem
illum locum tene, noli murmurare, noli blasphemare.
Lauda magis Dominum tuum, quia corripit te:
lauda quia emendat te, ut consoletur te. <hi>Quem enim
diligit Deus, corripit; flagellat autem omnem filium,
quem recipit <note>(Hebr. XII, 6)</note>
            </hi>. Tu delicatus filius dominicus,
et recipi vis, et flagellari non vis: ut tu fluas,
ille mentiatur. Debuit ergo Apostolorum Memoria,
per quam tibi praeparatur coelum, servare tibi in terra
theatra insanorum? Plane verum est: ideo mortuus
<pb n="1358"/>
est Petrus, et Romae positus, ut lapides de theatro non
caderent? Excutit Deus delicias puerorum de manibus
indisciplinatorum. Fratres, peccata minuamus et murmura.
Hostes simus iniquitatibus nostris, murmuri nostro:
nobis irascamur, non Deo. <hi>Irascimini,</hi> prorsus
irascimini: sed ad quos usus? <hi>Et nolite peccare <note>(Psal.
IV, 5)</note>
            </hi>. Ad hoc irascimini, ne peccetis. Etenim omnis
homo, quem poenitet, sibi irascitur: poenitentiae iram
exercet in se. Vis ergo ut tibi parcat Deus? Tu tibi noli
parcere. Quia si tu tibi parcis, ille tibi non parcet:
quia si et ille tibi parcat, peris. Ne scis quod optas,
miser; peris. Sicut enim scriptum est, <hi>Flagellat omnem
filium, quem recipit:</hi> sic etiam illud time, <hi>Irritavit
Dominum peccator.</hi> Unde scis? quasi diceretur
illi, Unde scis quia irritavit Dominum peccator? Vidit
felicem peccatorem, quotidie mala facientem, et nihil
mali patientem, et in Spiritu sancto horruit, et doluit,
et dixit, <hi>Irritavit Dominum peccator.</hi> Peccator
iste qui facit tanta mala, et nihil mali patitur, irritavit
Dominum. Provocat Dominum: <hi>pro magnitudine
irae suae non exquiret <note>(Psal. IX, 4)</note>
            </hi>. Ideo non exquiret,
quia multum irascitur. Qui tollit correptionem, parat
damnationem. <hi>Non exquiret:</hi> nam si exquireret, flagellaret;
et fortasse emendaret. Modo autem multum
irascitur: felicibus iniquis multum irascitur, cum
non flagellantur. Nolite zelare illos, nolite velle esse
sicut illi infeliciter felices. Melius est ad tempus flagellari,
quam in aeternum damnari.
</p>
          </div3>
        </div2>

<div2>
          <head>CAPUT X.</head>
<div3>
            <head>11.</head>
            <p>
 <hi>Amor in Deum tum apparet, si
amantur lucra Dei.</hi> Ergo commendavit nobis Dominus
oves suas, quia Petro commendavit: si tamen ex aliqua
parte vel extrema digni sumus pulverem vestigiorum
Petri calcare; commendavit nobis oves Dominus.
Oves ipsius estis, vobiscum oves sumus, quia christiani
sumus. Jam diximus, pascimus et pascimur.
Amate Deum, ut amet vos Deus. Et non potestis ostendere
quantum ametis Deum, nisi quantum apparueritis
amare lucra Dei. Quid habes praestare Deo, homo
cordate? quid praestas Deo? Quid praestabat Petrus?
Totum hoc: <hi>Pasce oves meas <note>(Joan. XXI, 17)</note>
            </hi>. Quid
praestas Deo, ut sit major, ut sit melior, ut sit ditior,
ut sit honoratior? Qualiscumque tu eris, ille hoc erit
quod erat. Ergo attende juxta te, ne forte proximo
praestare debeas, quod perveniat ad Deum. <hi>Quando
uni ex minimis meis fecistis, mihi fecistis <note>(Matth. XXV,
40)</note>
            </hi>. Si ergo esurienti juberis panem frangere, tu pulsanti
debes ecclesiam claudere?
</p>
          </div3>
        </div2>

<div2>
          <head>CAPUT XI.</head>
<div3>
            <head>12.</head>
            <p>
 <hi>Ex haeresi etiam post relapsum
redeuntes, benigne recipiendi.</hi> Quare hoc dixi? Contristavit
nos quod audivimus, quamvis praesentes non
fuerimus, quod quidam ex Donatistis veniens ad Ecclesiam,
peccatum rebaptizationis confitens, cum
ad poenitentiam ab episcopo exhortaretur, reclamatum
est a quibusdam fratribus, et repulsus est. Dico
Charitati vestrae, torta sunt, torta sunt ex hoc viscera
nostra. Fatemur vobis, non nobis placet talis diligentia.
Scio quia zelo Dei fecerunt et Ecclesiae. Putatis
quia nihil factum est, quia hoc ad omnes sonuit? Rogo
<pb n="1359"/>
vos, ideo sonuerit hodie vox ista, ut illud quod
male sonuit, obruat ea res quae bene sonuit. Hanc
operam date, hoc sonet, hoc praedicemus, hoc praedicamus.
Veniant, admittantur more solito, qui nunquam
adhuc catholici fuerunt. Si autem jam catholici
fuerunt, et inventi sunt lubrici, inventi sunt inconstantes
et infirmi, inventi sunt perfidi; numquid prorsus
parco perfidis? Forte erunt fideles, qui fuerunt
perfidi: veniant et ipsi admittendi ad poenitentiam.
Nec sibi blandiantur, quod redeuntes ad partem Donati
egerint poenitentiam. Illa poenitentia fuit de re
bona: sit vera de re mala. Quando egerunt poenitentiam
in parte Donati, poenituit illos quod bene fecerant:
modo agant, ut poeniteat illos quod male fecerunt.
Timetis, quod perfidi inventi sunt, ne sanctum
conculcent? Ecce et huic timori vestro consulitur,
in poenitentiam admittuntur. Erunt in poenitentia,
quando voluerint reconciliari, jam nemine cogente,
nemine terrente: quoniam poenitens catholicus jam
legum comminationes non patitur; coepit velle reconciliari
dum nemo terreret, vel tunc credatur voluntati.
Puta quia coactus est esse catholicus, erit poenitens.
Quis illum cogit petere reconciliationis locum,
nisi voluntas propria? Modo ergo admittamus infirmitatem,
ut postea probemus voluntatem.
</p>
          </div3>
        </div2>
      </div1>

<div1>
        <head>SERMO CCXCVII. In Natali apostolorum Petri et Pauli, III.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Praesumptio Petri. Timor
ex infirmitate humana, amor ex gratia divina.</hi> Hodiernum
nobis diem festum fecit sanguis Apostolorum.
Hoc reddiderunt servi, quod pro eis impensum est
sanguine Domini. Beatus Petrus, sicut modo audivimus,
sequi jubetur: et tamen praecedere meditabatur,
quando dixit Domino, <hi>Animam meam pro te ponam <note>(Joan.
XIII, 37)</note>
            </hi>. Praesumptionem ferebat, timorem suum
nesciebat. Praeire volebat, quem sequi debebat. Bonum
cupiebat, sed ordinem non tenebat. Quam esset
amara mors, amaro timore sensit, et peccatum amari
timoris amaris lacrymis lavit. Timor interrogatus est
ab ancilla, amor a Domino. Et quid respondit timor,
nisi humanam trepidationem? Quid respondit amor,
nisi divinam professionem? Amare enim Deum, donum
Dei est. Quando de amore Dominus Petrum interrogabat,
quod dederat exigebat.</p>
          </div3>
<div3>
            <head>2.</head>
            <p>
 <hi>Petrus praedicitur passurus quod non volet.</hi> Quid
tamen Dominus Petro praenuntiavit, unde est festus
hic dies?   Cum esses junior, inquit, praecingebas te,
et ibas quo velles: cum autem senueris, alter te cinget,
et feret quo tu non vis   <note>(Id. XXI, 18)</note>. Ubi est,
  Tecum ero usque ad mortem   <note>(Luc. XXII, 33)</note>? ubi
est,   Animam meam pro te ponam?   Ecce formidabis,
ecce negabis, ecce plorabis; et pro quo mori
timuisti, resurget, et firmaberis. Quid enim mirum,
quia timuit Petrus, antequam resurgeret Christus?
Ecce jam resurrexit Christus, jam apparet veritas
animae et carnis, jam quod est in promisso, firmatur
<pb n="1360"/>
exemplo. Videtur Dominus vivus post crucem, post
mortem, post sepulcrum. Parum est quod videtur:
tangitur, contrectatur, probatur. Fecit cum discipulis
quadraginta dies, intrans et exiens, manducans et
bibens, non egestate, sed potestate; non necessitate,
sed charitate: manducans et bibens, non esuriendo,
nec sitiendo, sed docendo et monstrando. Probatus
verus et verax, ascendit in coelum, mittit Spiritum
sanctum, implet credentes et orantes, mittit praedicantes.
Et tamen post haec omnia, Petrum alius praecingit,
et fert quo ipse non vult. Quod volebas quando
Dominus praedicebat, tunc velles quando sequi debebas.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Mortis amaritudo tolerata a martyribus.
Martyrum inde corona illustrior. Petreis pedibus
tritae spinae.</hi> Alter te cingit, et fert quo tu non
vis. Consolatur Dominus de hoc, transfigurans in se
infirmitatem nostram, et dicens: <hi>Tristis est anima
mea usque ad mortem <note>(Matth. XXVI, 38)</note>
            </hi>. Inde martyres
magni, quia dulcedinem hujus mundi calcaverunt:
inde martyres magni, quia amarae mortis asperitatem
durissimam pertulerunt. Nam si facile est mortem
ferre, quid magnum martyres pro Domini morte pertulerunt?
Unde magni, unde excelsi, unde caeteris
hominibus multo florentius coronati? Unde, quod
norunt fideles, distincti a defunctis loco suo martyres
recitantur; nec pro eis oratur, sed eorum orationibus
Ecclesia commendatur? Unde hoc, nisi quia mors,
quam pro dominica confessione elegerunt suscipere,
quam Christum negare, utique amara est? Utique
natura refugit mortem. Intuere omne animalium
genus, nullum invenies quod nolit vivere, quod non
timeat interire. Habet istum sensum genus humanum.
Dura est mors: sed non, inquam, quia mors est dura,
ideo neganda est vita. Petrus etiam senex nolebat
mori. Mori quidem nolebat, sed Christum sequi malebat.
Malebat Christum sequi, quam non mori. Si via
lata esset, qua sine morte Christum sequeretur, quis
dubitet quod hanc arriperet, hanc eligeret? Sed non
erat qua sequi Christum quo ire volebat, nisi per
viam quam pati nolebat. Denique per illam mortis
asperitatem arietibus transeuntibus secutae sunt oves.
Arietes ovium sancti Apostoli. Aspera via mortis,
spinis plena: sed istae spinae Petra et Petro transeunte,
petreis pedibus tritae sunt.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Vitae amor cujusnam laudatur.</hi> 
Non reprehendimus, non accusamus, etiamsi vita ista
ametur. Sic tamen vita ista ametur, ne in ejus amore
peccetur. Ametur vita, sed eligatur vita. Interrogo
amatores vitae, et dico: <hi>Quis est homo qui vult vitam?</hi> 
Etiam taciti omnes respondetis: Quis est homo qui
non vult vitam? Addo quod Psalmus addidit: <hi>Quis
est homo qui vult vitam, et diligit videre dies bonos?</hi> 
Respondetur: Quis enim homo est qui non vult vitam,
et qui non diligat videre dies bonos? Si ergo
vis ad vitam venire, et dies bonos videre, quia ista
merces est, opus hujus mercedis attende: <hi>Contine
linguam tuam a malo.</hi> Hoc in Psalmo sequitur. <hi>Quis
est homo, qui vult vitam, et amat videre dies bonos?</hi> 
<pb n="1361"/>
Adjungit: <hi>Contine linguam tuam a malo, et labia tua
ne loquantur dolum: declina a malo, et fac bonum <note>(Psal. XXXIII, 13-15)</note>
            </hi>.
Modo dic, Volo. Interrogabam,
Vis vitam? Respondebas, Volo. Interrogabam, Vis
videre dies bonos? Respondebas, Volo. <hi>Cohibe linguam
tuam a malo.</hi> Modo dic, Volo. <hi>Declina a malo,
et fac bonum.</hi> Dic, Volo. Si autem hoc vis; quaere
opus, et ad mercedem curris.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Corona Paulo redditur debita,
quia praecessit gratia indebita.</hi> Attende apostolum Paulum,
quoniam et ipsius hodie dies festus est. Concordem
vitam ambo duxerunt, socium sanguinem ambo
fuderunt, coelestem coronam ambo sumpserunt, diem
hodiernum ambo consecraverunt. Attende ergo apostolum
Paulum, recole verba quae paulo ante, cum
ejus Epistola legeretur, audivimus.  Ego, inquit,
jam immolor, et tempus meae resolutionis instat.
Bonum certamen certavi, cursum consummmavi,
fidem servavi. De caetero, inquit, superest mihi
corona justitiae, quam reddet mihi Dominus in illa
die justus judex   <note>(II Tim. IV, 6-8)</note>. Non enim negabit
debitum, qui donavit indebitum. Justus judex
reddet coronam, reddet: habet enim cui reddat. <hi>Bonum certamen certavi, cursum consummavi, fidem
servavi:</hi> 
 coronam his meritis reddet; nec negabit
debitum, sicut dixi, qui donavit indebitum. Quid
est quod donavit indebitum? <hi>Qui prius fui blasphemus,
et persecutor, et injuriosus.</hi> Quid ergo donavit
indebitum? Ipsum audiamus confitentem, et donatorem
gratiae de vita sua confessione laudantem. <hi>Prius,</hi> 
 inquit, <hi>fui blasphemus, et persecutor, et injuriosus.</hi> 
Debebatur tibi ergo ut esses apostolus? Quid
debebatur blasphemo et persecutori et injurioso?
Quid, nisi aeterna damnatio? Et pro aeterna damnatione
quid accepit? <hi>Misericordiam consecutus sum,
quia ignorans feci in incredulitate <note>(I Tim. I, 13)</note>
            </hi>. Haec
est misericordia, quam Deus donavit indebitam.
Audi aliud eodem ipso dicente alio loco: <hi>Non sum,</hi> 
inquit, <hi>dignus vocari apostolus, quia persecutus sum
Ecclesiam Dei.</hi> Video ergo, Apostole, quod non eras
dignus. Unde hoc tibi, ut dignus esses? Quare ergo
es quod dignus non es? Audi: <hi>Sed gratia Dei consecutus
sum quod sum.</hi> Poena mea fui quod fui: gratia
Dei sum quod sum. <hi>Gratia,</hi> inquit, <hi>Dei sum id quod
sum: et gratia ejus in me vacua non fuit; sed plus
omnibus illis laboravi.</hi> Rependisti ergo gratiae Dei?
Accepisti, et reddidisti? Attende quid dixisti. Attendo,
inquit. <hi>Non ego autem, sed gratia Dei mecum <note>(I Cor.
XV, 9, 10)</note>
            </hi>. Ergo huic laborioso Apostolo bonum agonem
certanti, cursum consummanti, fidem servanti,
negabit justus Deus coronam debitam, cui gratiam
donavit indebitam?</p>
          </div3>
<div3>
            <head>6.</head>
            <p>
 <hi>Dei dona sunt merita nostra. Vincimus per eum
qui dilexit nos.</hi> Cui autem reddet coronam debitam,
o Paule parve, magne, cui reddet? Utique meritis
tuis. Bonum certamen certasti, cursum consummasti,
fidem servasti: reddet coronam debitam his
<pb n="1362"/>
meritis tuis. Sed ut reddatur tibi corona tua, Dei
dona sunt merita tua. Ecce bonum agonem certasti,
cursum consummasti. Vidisti enim aliam legem in
membris tuis, repugnantem legi mentis tuae, et captivum
te ducentem in lege peccati, quae est in membris
tuis: unde tibi vincere, nisi ex hoc quod sequitur? <hi>Miser ego homo, quis me liberabit de corpore mortis
hujus? Gratia Dei, per Jesum Christum Dominum nostrum <note>(Rom. VII, 23-25)</note>
            </hi>.
Ecce unde pugnasti, ecce
unde laborasti, ecce unde non defecisti, ecce unde
vicisti. Videte pugnantem:   Quis nos separabit a
charitate Christi? Tribulatio? an angustia? an fames?
an persecutio? an nuditas? an gladius? Sicut
scriptum est, Quoniam propter te mortificamur tota
die, deputati sumus ut oves occisionis.   Ecce infirmitas,
labor, miseria, pericula, tentationes. Unde
victoria certantium? Audi quod sequitur: <hi>Sed in
his omnibus supervincimus per eum qui dilexit nos <note>(Id.
VIII, 35-37)</note>
            </hi>. Cursum consummasti: quo ducente,
quo regente, quo juvante? Quid hic dicis? <hi>Cursum,</hi> 
inquit, <hi>consummavi;</hi> sed <hi>neque volentis, neque currentis,
sed miserentis est Dei <note>(Id. IX, 16)</note>
            </hi>. Fidem servasti,
verum est. Primo quam fidem? quam tibi ipse
dedisti? Falsum est quod dixisti, <hi>Sicut unicuique Deus
partitus est mensuram fidei <note>(Id. XII, 3)</note>
            </hi>? Nonne tu
alloqueris quosdam concertatores tuos, et in hujus
vitae stadio tecum laborantes atque currentes, quibus
dicis, <hi>Vobis enim donatum est pro Christo?</hi> Quid donatum
est? <hi>Non solum ut credatis in eum, sed etiam ut
patiamini pro eo <note>(Philipp. I, 29)</note>
            </hi>. Ecce utrumque donatum
est, et credere, et pati pro Christo.
</p>
          </div3>
        </div2>

<div2>
          <head>CAPUT V.</head>
<div3>
            <head>7.</head>
            <p>
 <hi>Dei est custodire dona sua in nobis.</hi> 
Sed ait forte aliquis: Accepi quidem fidem, sed ego
custodivi. Tu forte hoc dicis, quisquis haec audis insipiens,
Accepi fidem, sed ego custodivi: Paulus noster
non hoc dicit, Ego custodivi. Respicit enim, <hi>Nisi Dominus
custodierit civitatem, in vanum laboravit qui custodit
eam <note>(Psal. CXXVI, 1)</note>
            </hi>. Labora, custodi: sed bonum
est ut custodiaris. Nam custodire te non sufficis.
Si desertus fueris, dormitabis et dormies. <hi>Non</hi> autem <hi>dormitat, neque dormit, qui custodit Israel 
 <note>(Psal.
CXX, 4)</note>
            </hi>.</p>
          </div3>
<div3>
            <head>8.</head>
            <p>
 <hi>Vita ametur, sed bona. Omnia volunt homines bona
praeter animam suam.</hi> Vitam ergo amamus, et amare
nos vitam nullo modo dubitamus: neque omnino
negare poterimus, amare nos vitam. Ergo eligamus
vitam, si amamus vitam. Quid eligimus? Vitam. Primo
hic bonam; post hanc, aeternam. Primo hic bonam,
sed nondum beatam. Bona modo agatur, cui
postea beata servatur. Bona vita, opus est: beata,
merces est. Age bonam, et accipies beatam. Quid justius,
quid ordinatius? Ubi es amator vitae? Bonam
elige. Si uxorem velles, nonnisi bonam velles: amas
vitam, et eligis malam? Dic mihi quid malum velis.
Quidquid volueris, quidquid amaveris, bonum vis.
Prorsus non vis jumentum malum, non servum malum,
non vestem malam, non villam malam, non domum
malam, non uxorem malam, non filios malos.
Omnia bona quaeris: esto bonus qui quaeris. Quid te
<pb n="1363"/>
offendisti, ut inter omnia quae vis bona, solus velis esse
malus? Cara est tibi villa, uxor tua, vestis tua, et,
ut ad extremum veniamus, caliga tua; et viluit tibi
anima tua? Certe vita ista laboribus plena est, aerumnis,
tentationibus, miseriis, doloribus, timoribus
plena est ista vita: certe manifestum est quia his
omnibus malis plena est. Et tamen sic quomodo omnibus
malis plena est, si quis illam nobis daret aeternam
sic, talem qualis est, quantas gratias ageremus,
ut semper miseri essemus? Non talem promittit, non
quicumque homo, sed Deus verus. Vera veritas promittit
vitam, non solum aeternam, sed etiam beatam;
ubi nulla molestia, nullus labor, nullus timor, nullus
dolor. Ibi plena et tota certa securitas. Vita sub Deo,
vita cum Deo, vita de Deo, vita ipse Deus, Talis nobis
aeterna promittitur: et huic temporalis, et ista,
hoc est, misera et aerumnosa praeponitur? Praeponitur,
inquam, an non? Praeponitur, quando vis homicidium
facere, ne moriaris. Times enim ne te occidat
servus, et tu occidis servum. Times ne te occidat
uxor, de qua forte falsum suspicaris; et tu dimissa
uxore, adulterinas nuptias cum altera concupiscis.
Ecce amando vitam, perdidisti vitam: aeternae vitae
temporalem, beatae miseram praetulisti. Et quid invenisti?
Forte cum servas vitam, nolens exspiras. Quando
hinc eas, ignoras. Qua fronte exis ad Christum?
Qua fronte recusas supplicium? Non dico, Qua fronte
postulas praemium? Eris in aeterna morte damnatus,
qui eligis temporalem vitam, cujus electione contemnis
sempiternam.
</p>
          </div3>
        </div2>

<div2>
          <head>CAPUT VI.</head>
<div3>
            <head>9.</head>
            <p>
 <hi>Vita beata hic non quaerenda.
Dies malos nos facimus. Homini malum nonnisi ab homine.
Homo a malo se ipso liberatus laedi ab aliquo non
potest.</hi> Sed non audis consilium. Vitam quaeris, dies
bonos quaeris. Bonum est quod quaeris, sed non est
hic. Habet iste lapis pretiosus regionem suam, non
hic nascitur. Quantumlibet labores fodiendo, non hic
invenies quod hic non est. Sed fac quod jubetur, et
quod amas reddetur. Ecce enim quamlibet longa sit
vita ista, numquid dies bonos invenies hic? Videte
quid adjunxerit: <hi>Vitam et dies bonos:</hi> ne sit vita, et
misera sit propter dies malos. Abundant hic dies mali:
sed dies malos non ille sol facit, qui currit ab
oriente in occidentem veniens, et altero die procedens:
sed dies malos, fratres, nos facimus. Si bene viveremus
omnes dies, et hic haberemus bonos dies. Etenim
homini unde malum, nisi ab homine? Enumerate
quanta extrinsecus homines patiantur. Quae non
videantur ab hominibus fieri, perpauca sunt. Abundant
mala homini ab homine. Furta ab homine, adulterium
passus est in uxore ab homine, seductus est ei
servus ab homine, celatus est ab homine, proscriptus
est ab homine, expugnatus est ab homine, captivus
ductus est ab homine. <hi>Libera me, Domine, ab homine
malo <note>(Psal. CXXXIX, 2)</note>
            </hi>. Jam tu quisquis audis, non
cogitas nisi de inimico, quem pateris vicinum malum,
potentem, consortem, civem. Forsitan de latrone ista
cogitas, quando audis, <hi>Libera me, Domine, ab homine
malo;</hi> et sic oras, quando oras, ut liberet te Deus ab
<pb n="1364"/>
homine malo, illo vel illo inimico tuo. Tu noli tibi
esse malus. Audi me: liberet te Deus a te. Quando
enim Deus gratia sua et misericordia de malo facit te
bonum; unde te facit bonum, unde te liberat, nisi
a te ipso homine malo? Omnino, fratres mei, hoc
verum est, hoc certum est, hoc fixum est: si Deus
te liberaverit a te ipso homine malo, nihil tibi nocebit
quisquis fuerit alius homo malus.
</p>
          </div3>
        </div2>

<div2>
          <head>CAPUT VII.</head>
<div3>
            <head>10.</head>
            <p>
 <hi>Paulus a malo se ipso liberatus.</hi> 
Exemplum proponam unde agitur, de ipso apostolo
Paulo, cujus celebramus passionis diem. Fuit persecutor,
blasphemus, injuriosus. Homo erat malus; poena
sua ipse sibi erat. Porro autem cum anhelat caedes,
et sitit sanguinem Christianorum, fusurus proprium,
habens litteras a principibus sacerdotum, ut
apud Damascum quoscumque inveniret christianae
viae sectatores, vinctos adduceret puniendos, carpens
viam crudelitatis, nesciens pietatis, audivit vocem
desuper ipsius Domini nostri Jesu Christi de coelo dicentis: <hi>Saule, Saule, quid me persequeris? Durum
est tibi adversus stimulum calcitrare 
 <note>(Act. IX, 4, 5)</note>
            </hi>.
Ista voce percussus, prostratus est persecutor, et
erectus est praedicator: excaecatus est in carne, ut
videret in corde; illuminatus est in carne, ut praedicaret
ex corde. Quid videtur, fratres? Liberatus est
Saulus ab homine malo: a quo, nisi a se ipso Saulo?
Propterea quoniam liberatus est ab homine malo se
ipso, quid ei fecit alius homo malus? Apostoli Petri
verba sunt: <hi>Et quis vobis nocebit, si boni amatores
fueritis <note>(I Petr. III, 13)</note>
            </hi>? Persecutus est homo malus,
lapidavit homo malus, virgis cecidit homo malus:
ad extremum tenuit, vinxit, traxit, occidit homo
malus. Quanta ille addidit mala, tanta Deus
praeparavit bona. Quidquid passus est, non fuit tormentum
poenae, sed occasio coronae. Videte quid sit liberari
ab homine malo, hoc est a se ipso. <hi>Quis,</hi> inquit, <hi>vobis nocebit, si boni amatores fueritis?</hi> 
</p>
          </div3>
        </div2>

<div2>
          <head>CAPUT VIII.</head>
<div3>
            <head>11.</head>
            <p>
 <hi>Mali non nocent homini liberato
a se ipso malo. Festa sanctorum quomodo celebranda.</hi> 
Sed ecce nocent homines mali. Tanta tibi fecerunt,
o Paule. Respondet tibi Paulus: Opus esset ut liberatus
essem ab homine malo, hoc est, a me ipso.
Caeterum quid isti homines mali mihi faciunt?   Non
sunt condignae passiones hujus temporis ad futuram
gloriam, quae revelabitur in nobis <note>(Rom. VIII,
18)</note>. Etenim quod est leve tribulationis nostrae,
supra incredibilem modum, aeternum gloriae pondus
operatur nobis, non respicientibus quae videntur.
Quae enim videntur, temporalia sunt; quae
autem non videntur, aeterna   <note>(II Cor. IV, 17, 18)</note>.
Vere liberatus es ab homine malo, hoc est a te ipso
ut caeteri tibi mali homines non obessent, sed magis
prodessent. Ergo, charissimi, festum sanctorum diem,
qui adversus peccatum usque ad sanguinem certaverunt,
et Domino suo donante atque juvante vicerunt,
sic celebremus, ut amemus; sic amemus, ut imitemur:
<pb n="1365"/>
ut imitati, ad eorum praemia pervenire mereamur.
</p>
          </div3>
        </div2>
      </div1>

<div1>
        <head>SERMO CCXCVIII. In Natali apostolorum Petri et Pauli, IV.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Petri et Pauli natalitia
frequentia majore celebranda.</hi> Debuimus quidem
tantorum martyrum diem, hoc est, sanctorum apostolorum
Petri et Pauli majore frequentia celebrare. Si
enim celebramus frequentissime natalitia agnorum,
quanto magis debemus arietum? De fidelibus enim,
quos lucrati sunt Apostoli praedicatione sua, scriptum
est, <hi>Afferte Domino filios arietum <note>(Psal. XXVIII, 1)</note>
            </hi>. Per
angustias passionum, per viam spinis plenam, per
tribulationes persecutionum, ut transeant postea
fideles, Apostolos duces habuerunt. Beatus Petrus
primus Apostolorum, beatus Paulus novissimus Apostolorum:
qui rite coluerunt eum qui dixit, <hi>Ego sum
primus, et ego sum novissimus <note>(Apoc. I, 17)</note>
            </hi>; ad unum
diem passionis sibi occurrerunt primus et novissimus.
Petrus ordinator sancti Stephani fuit <note>(Act. VI,
6)</note>. Quando ordinatus est diaconus martyr Stephanus,
inter alios Apostolos eum ordinavit apostolus
Petrus. Petrus illius ordinator, Paulus illius persecutor.
Sed prima Pauli non quaeramus, de novissimis
novissimi gaudeamus. Nam si priora quaerimus, nec
ipsius Petri satis placebunt. Paulum diximus Stephani
fuisse persecutorem, Petrum respiciamus Domini
negatorem. Petrus negationem Domini lacrymis
lavit: Paulus persecutionem Stephani caecitate expiavit.
Flevit Petrus ante flagellum, Paulus passus est et
flagellum. Boni ambo, sancti, devotissimi: Litterae
ipsiorum quotidie populis recitantur. Et quibus populis?
et quantis populis? Psalmum attendite: <hi>In omnem
terram exivit sonus eorum, et in fines orbis terrae
verba eorum <note>(Psal. XVIII, 5)</note>
            </hi>. Et nos probamus, et ad
nos ista verba venerunt, et ad sanitatem fidei ab infidelitatis
insania converterunt.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Amandi in primis Petrus et Paulus.
Vulnus amoris.</hi> Haec loquor, charissimi, laetus quidem
hodierno die propter tantam festivitatem, sed
aliquantulum tristis, quia non video tantum populum
congregatum, quantus congregari debuit in Natali
passionis Apostolorum. Si lateret nos, non nobis imputaretur:
si autem neminem latet, quae est ista tanta
pigritia? Non amatis Petrum et Paulum? Ego in vobis
illis loquor qui hic non sunt. Nam vobis ago gratias,
quia vel vos venistis. Et potest animus cujusque christiani
non amare Petrum et Paulum? Si adhuc frigidus
est, legat et amet: si adhuc non amat, sagittam
verbi in cor accipiat. De ipsis enim Apostolis dictum
est, <hi>Sagittae tuae acutae, potentissimae</hi>. Quibus sagittis
factum est quod sequitur, <hi>Populi sub te cadent <note>(Psal.
XLIV, 6)</note>
            </hi>. Bona sunt talia vulnera. Vulnus amoris salubre
est. Sponsa Christi cantat in Cantico canticorum,
<pb n="1366"/> <hi>Vulnerata charitate ego sum 
 <note>(Cant. V, 8)</note>
            </hi>. Vulnus
hoc quando sanatur? Quando satiabitur in bonis
desiderium nostrum. Vulnus dicitur, quamdiu desideramus,
et nondum tenemus. Sic enim est amor, ut
sit illic dolor. Cum pervenerimus, tunc transit dolor,
non deficit amor.</p>
          </div3>
<div3>
            <head>3.</head>
            <p>
 <hi>Pauli gaudium passione sua imminente. Per angustias
transitur ad locum latitudinis.</hi> Audistis verba
in Epistola Pauli, quam scripsit ad discipulum suum
beatum Timotheum: <hi>Ego enim jam immolor.</hi> Videbat
imminentem passionem: videbat, sed non timebat.
Quare non timebat? Quia jam dixerat, <hi>Concupiscentiam
habens dissolvi et esse cum Christo <note>(Philipp. I,
23)</note>
            </hi>. <hi>Ego enim,</hi> inquit, <hi>jam immolor.</hi> Nemo cum tanta
exsultatione dicit se esse pransurum, et magnas epulas
habiturum, cum quanta exsultatione dicit se esse
passurum. <hi>Ego enim jam immolor.</hi> Quid est, <hi>immolor?</hi> 
Sacrificium ero. Sacrificium cujus? Dei: quia <hi>pretiosa
in conspectu Domini mors sanctorum ejus <note>(Psal. CXV, 15)</note>
            </hi>. <hi>Ego,</hi> 
 inquit, <hi>immolor.</hi> Securus sum: habeo sursum sacerdotem,
qui me offerat Deo. Ipsum habeo sacerdotem,
qui pro me prior victima fuit. <hi>Jam immolor, et tempus
meae resolutionis instat.</hi> Resolutionem dicit a corpore.
</p>
          </div3>
        </div2>

<div2>
          <head>CAPUT III.</head>
<p>Est enim quoddam dulce vinculum
corporis, et ligatus est homo, et solvi non vult. Ille
tamen qui dicebat, <hi>Concupiscentiam habens dissolvi,
et esse cum Christo,</hi> gratulabatur quod ista vincula essent
aliquando solvenda. Solvenda vincula carnalium
membrorum, accipienda indumenta et ornamenta
aeternarum virtutum. Securus ponebat carnem, coronam
accepturus. Felix mutatio, sancta migratio. Quam
beata mansio, fides eam videt, nondum oculus: quia <hi>nec oculus vidit, nec auris audivit, nec in cor hominis
ascendit, quae praeparavit Deus diligentibus se 
 <note>(I Cor. II,
9)</note>
            </hi>. Ubi sunt sancti isti, putamus? Ibi ubi bene est.
Quid quaeris amplius? Non nosti locum, sed cogita
meritum. Ubicumque sunt, cum Deo sunt. <hi>Justorum
animae in manu Dei sunt, et non tanget illos tormentum <note>(Sap. III, 1)</note>
            </hi>.
Sed ad locum sine tormento per tormenta
transierunt: ad locum latitudinis per angustias
pervenerunt. Non ergo timeat laboriosam viam, qui
talem desiderat patriam. <hi>Tempus,</hi> inquit, <hi>resolutionis
meae instat. Bonum certamen certavi, cursum consummavi,
fidem servavi: de caetero superest mihi corona justitiae.</hi> 
Merito festinas, merito te immolandum esse
laetaris: superest enim tibi corona justitiae. Adhuc
imminet amaritudo passionis, sed transit eam passuri
cogitatio, et quid ultra sit cogitat; non qua itur,
sed quo itur. Et quia cum magno amore cogitatur quo
itur, cum magna fortitudine calcatur qua itur.</p>
</div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Corona non redderetur debita, nisi
gratia prius data fuisset indebita.</hi> Cum autem dixisset, <hi>Superest mihi corona justitiae;</hi> 
 intulit, <hi>quam reddet
mihi Dominus in illa die justus judex <note>(II Tim. IV, 6-8)</note>
            </hi>.
Reddet justus, ante non reddidit. Nam si, o Paule,
primo Saule, quando persequebaris sanctos Christi,
quando servabas vestimenta lapidatorum Stephani,
exerceret circa te Dominus justum judicium, ubi esses?
Tanto sceleri tuo quis locus in fundo gehennae
<pb n="1367"/>
reperiretur? Sed tunc tibi non reddidit, ut modo
reddat. Verba enim tua de prioribus factis tuis legimus
in Epistola tua, et per te novimus. Tu dixisti, <hi>Ego enim sum novissimus Apostolorum, qui non sum dignus
vocari apostolus.</hi> 
 Quare? <hi>Quia persecutus sum Ecclesiam
Dei.</hi> Si persecutus es Ecclesiam Dei, unde ergo
apostolus? <hi>Sed gratia Dei sum quod sum.</hi> Ante gratia,
modo debitum. Ante gratia donabatur, modo debitum
redditur. <hi>Gratia Dei sum,</hi> inquit, <hi>quod sum.</hi> 
Ego nihil sum. Quidquid sum, gratia Dei sum. Quidquid
sum; sed modo apostolus; nam quod eram, ego
eram: <hi>Gratia Dei sum quod sum: et gratia ejus in me
vacua non fuit; sed plus omnibus illis laboravi.</hi> Quid
est, apostole Paule? Quasi extulisti te, quasi de aliqua
cervicula videtur dictum, <hi>Plus omnibus illis laboravi.</hi> 
Agnosce ergo. Agnosco, inquit: <hi>Non ego autem,
sed gratia Dei mecum <note>(I Cor. XV, 9, 10)</note>
            </hi>. Non erat oblitus,
sed unde gaudeamus in novissimo, servabat
novissimus. <hi>Non ego autem, sed gratia Dei mecum.</hi> 
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Victoria certanti datur per Christum.
Merita hominis dona sunt Dei.</hi> Tunc non redditum
est, modo quid? <hi>Cursum consummavi, fidem
servavi: de caetero superest mihi corona justitiae, quam
reddet mihi Dominus in illa die justus judex.</hi> Bonum
agonem certasti. Sed quis fecit ut vinceres? Lego
tibi te, et tu dicis, <hi>Gratias ago Deo, qui dedit nobis
victoriam per Dominum nostrum Jesum Christum <note>(Ibid.
57)</note>
            </hi>. Quid proderit certasse, si non prosit vicisse?
Ergo habes quia certasti quidem, sed Christus dedit
victoriam. Sequere aliud: <hi>Cursum consummavi.</hi> Et
hoc quis in te? Nonne tu dixisti, <hi>Non volentis, neque
currentis, sed miserentis est Dei <note>(Rom. IX, 16)</note>
            </hi>. Dic
quod sequitur: <hi>Fidem servavi.</hi> Et hoc unde tibi? Audi
verba tua: <hi>Misericordiam,</hi> inquit, <hi>consecutus sum, ut
fidelis essem <note>(I Cor. VII, 25)</note>
            </hi>. Ergo fidem servasti ex
misericordia Dei, non ex fortitudine tua. De caetero
ergo superest tibi corona justitiae, quam reddet tibi
Dominus in illa die justus judex. Meritis enim reddet,
ideo justus judex. Sed etiam hic non extollatur cervix
tua, quia dona ipsius sunt merita tua. Quod illi dixi, ab
illo didici, et vos mecum in ista schola utique didicistis.
Superiore loco propter praeconium praesidemus, sed in
una schola communem magistrum in coelis habemus.
</p>
          </div3>
        </div2>
      </div1>

<div1>
        <head>SERMO CCXCIX *. De Natali apostolorum Petri et Pauli, V. <hi>In quo disputatur contra Pelagianorum haeresim.</hi> </head>
<div3>
          <head>1.</head>
          <p>
 <hi>Petrus Apostolorum primus, Paulus novissimus.</hi> 
Praedicandis praedicatoribus, et tantis praedicatoribus,
de quibus audivimus et cantavimus, quod <hi>in omnem
terram exivit sonus eorum, et in fines orbis terrae verba
eorum <note>(Psal. XVIII, 5)</note>
          </hi>, procul dubio nulla nostra verba
sufficiunt. Devotionem debemus, vestram exspectationem
non implemus. Exspectatis enim a nobis hodie
<pb n="1368"/>
praedicari apostolos Petrum et Paulum, quorum solemnis
hic dies est. Agnosco quid exspectetis; et
ubi agnosco, succumbo. Video enim exspectari quid,
a quo. Sed quia Deus eorum laudari dignatur ab
omnibus nobis, non dedignentur servi ejus utcumque
praedicari ab eis qui serviunt vobis.</p>
        </div3>
<div3>
          <head>2.</head>
          <p>
 <hi>Idem tractatur argumentum.</hi> Sicut nostis, omnes
qui Scripturas sanctas nostis, apostolus Petrus
inter discipulos, quos Dominus praesens in carne elegit,
primus electus est: Paulus autem non inter illos,
non cum illis; sed longe postea, non dispar illis. Petrus
ergo primus Apostolorum, Paulus novissimus:
Deus autem, cujus hi servi, cujus hi praecones, cujus
hi praedicatores, primus et novissimus. Petrus in
Apostolis primus, Paulus in Apostolis novissimus:
Deus et primus et novissimus, ante quem nihil et post
quem nihil. Deus ergo qui se primum et novissimum
aeternitate commendavit, ipse Apostolos primum et
novissimum passione conjunxit. Utriusque passio concordat
solemnitate, utriusque vita consonat charitate. <hi>In omnem terram exiit sonus eorum, et in fines
orbis terrae verba eorum</hi> 
 sonuerunt. Ubi electi sunt,
ubi praedicaverunt, ubi etiam passi sunt, omnes novimus.
Illos autem ipsos unde nos novimus, nisi
quia <hi>in omnem terram exiit sonus eorum?</hi> </p>
        </div3>
<div3>
          <head>3.</head>
          <p>
 <hi>Apostoli verba de passione sua imminente. Ex Dei
gratia et debitores efficimur, et redditores. Martyrum
virtus a Deo. Revelatione Paulus confirmatus de sua
futura passione et victoria.</hi> De passione sua jam imminente
et propinquante praenuntiantem audivimus
Paulum, cum ejus Epistola legeretur:   Ego enim
jam immolor, et tempus resolutionis meae instat.
Bonum certamen certavi, cursum consummavi, fidem
servavi: de caetero reposita est mihi corona justitiae,
quam reddet mihi Dominus in illa die justus judex:
non solum autem, inquit, mihi, sed omnibus qui diligunt
manifestationem ejus. <note>(II Tim. IV, 6-8)</note>. Hinc
dicamus aliquid: adjuvant enim nos, quae in fines
orbis terrae exierunt, verba eorum. Primo sanctam
devotionem videte. Immolari se dixit, non mori:
non quia non moritur, qui immolatur; sed non omnis
qui moritur, immolatur. Ergo immolari est Deo mori.
Ductum est enim Verbum a sacrificio. Omne quod
sacrificatur, Deo occiditur. Intellexit enim Apostolus
cui ejus sanguis in passione deberetur: factus est
enim debitor sanguinis sui, pro quo fusus est sanguis
Domini sui. Unus ille sanguinem fudit, et omnes
oppigneravit. Quotquot illam fidem recipimus, debemus
quod accipimus: et hoc quia dignatus est facere
et debitores et redditores. Quis enim nostrum in
tanta inopia et paupertate infimitatis idoneus est reddere
tanto creditori? Sed quomodo scriptum est, <hi>Dominus
dabit verbum evangelizantibus virtute multa <note>(Psal. LXVII, 12)</note>
          </hi>:
verbum, quo diffamentur; virtutem,
qua patiantur. Ipse ergo sibi victimas fecit, ipse
sibi sacrificia dicavit, ipse implevit Spiritu martyres,
ipse virtute instruxit confessores. Eis quippe dixit, <hi>Non enim vos estis qui loquimini 
 <note>(Matth. X, 20)</note>
          </hi>. Quamvis
ergo passurus, quamvis pro fide Christi sanguinem
<pb n="1369"/>
fusurus; recte tamen dicit, <hi>Quid retribuam Domino
pro omnibus quae retribuit mihi?</hi> Et quid occurrit? <hi>Calicem salutaris accipiam, et nomem Domini invocabo <note>(Psal. CXV, 12 et 13)</note>
          </hi>.
De retributione cogitabas,
quid retribueres inquirebas; et occurrit tibi quasi retributuro, <hi>Calicem salutaris accipiam, et nomen Domini
invocabo.</hi> 
 Certe redditurus eras? Ecce accipis.
Quod accipis ergo, quia accepisti quod deberes, accipis
unde reddas; debitor cum acceperis, debitor
cum reddideris. <hi>Quid</hi> enim <hi>retribuam,</hi> inquit? <hi>Calicem
salutaris accipiam.</hi> Ergo et hoc accipis, calicem
passionis, calicem de quo Dominus ait: <hi>Potestis bibere
calicem, quem ego bibiturus sum <note>(Matth. XX, 22)</note>
          </hi>?
Sed ecce jam calix in manu tua est, jam imminet passio:
quid facis ne trepides? quid facis ne titubes?
quid facis ne quod jam portas, bibere non possis?
Quid faciam, inquit? Et ibi accipiam: debitor ero;
quia nomen Domini invocabo. <hi>Ego,</hi> inquit, <hi>jam immolor.</hi> 
Confirmatum illi erat revelatione: non
enim hoc sibi humana infirmitas promittere auderet.
Fiducia ejus non a se, sed ab eo qui totum dedit,
quem intellexit cum diceret superius: <hi>Quid enim habes
quod non accepisti <note>(I Cor. IV, 7)</note>
          </hi>? <hi>Ego</hi> ergo, inquit, <hi>jam immolor, et tempus resolutionis meae instat. Bonum
certamen certavi.</hi> 
 Interroga conscientiam: non cunctatur,
quia in Domino gloriatur. <hi>Bonum,</hi> inquit, <hi>certamen
certavi, cursum consummavi, fidem servavi.</hi> Merito
cursum consummasti, quia fidem servasti. <hi>De
caetero,</hi> inquit, <hi>superest mihi corona justitiae, quam
reddet mihi Dominus in illo die justus judex.</hi> </p>
        </div3>
<div3>
          <head>4.</head>
          <p>
 <hi>Corona justitiae non martyribus tantum, sed omnibus
fidem servantibus promissa. Desiderium adventus
Christi judicis futuri.</hi> Et ne ipse quasi unus supra
modum gloriari videretur, et sibi proprie Dominum
vindicare, <hi>Non solum autem,</hi> inquit, <hi>mihi, sed omnibus
qui diligunt manifestationem ejus.</hi> Non potuit melius
et brevius insinuare quid debeant homines facere,
ut mereantur illam justitiae coronam. Non enim
omnes infundendum sanguinem exspectare debemus:
pauci martyres, sed multi fideles. Immolari sicut Paulus
non potes? Fidem servare potes: fidem servando
diligis manifestationem ejus. Si enim times ne veniat
Dominus, non diligis manifestationem ejus. Dominus
Christus modo in occulto est; manifestabitur
tempore suo, judex futurus juste, qui fuit reus sub
judice injuste. Venturus est: et quomodo venturus?
Judicaturus. Neque enim iterum judicandus, sed utique
<pb n="1370"/>
jam judicaturus, sicut novimus, sicut credimus,
de vivis et mortuis. Interrogo quemlibet hominem
intentum in me, ut audiat me; interrogo; respondeat
non mihi, sed sibi: Vis ut veniat judex
iste? Volo, inquit. Vide quid dicis: si verum dicis, si
vis ut veniat, vide quomodo te inveniat. Judex enim
venturus est: jam tibi praerogata est humilitas, ventura
est potestas. Non enim sic venturus est, ut corpore
induatur, de matre nascatur, sugat ubera, cunis
involvatur, in praesepe ponatur; postremo jam
juvenis ab homine illudatur, teneatur, flagelletur,
suspendatur, taceat cum judicatur. Ne forte ideo venturum
exspectes, quia humilem venturum adhuc putas.
Tacuit judicandus; non tacebit judicaturus. Occultus
hic fuit, ut non agnosceretur: <hi>Si enim cognovissent,
nunquam Dominum gloriae crucifixissent <note>(I Cor.
II, 8)</note>
          </hi>. Cum ergo hic jam fuerit occultus in potestate
sua, tacitus sub aliena; contrarium erit occultationi
et huic taciturnitati quod venturum exspectamus. <hi>Deus</hi> 
 enim <hi>manifestus veniet.</hi> Qui prius venit occultus,
veniet manifestus. Ecce habes contrarium, illi occultationi:
vide contrarium illi taciturnitati. <hi>Deus noster
veniet, et non silebit.</hi> Siluit occultus; quia <hi>sicut ovis ad
immolandum ductus est,</hi> Siluit occultus; quia <hi>sicut
agnus coram tondente se sine voce, sic non aperuit os
suum.</hi> Siluit occultus; quia <hi>in humilitate judicium ejus
sublevatum est <note>(Isai. LIII, 7, 8)</note>
          </hi>. Siluit occultus; quia
homo tantum putatus est: sed <hi>Deus manifestus veniet,
Deus noster et non silebit.</hi> Quid ergo tu qui dicebas,
Volo veniat: Volo, inquit, veniat, veniat: nondum
times? <hi>Ignis ante ipsum praeibit <note>(Psal. XLIX, 3)</note>
          </hi>. Si
non times judicem, non ignem?</p>
        </div3>
<div3>
          <head>5.</head>
          <p>
 <hi>Corona debita servantibus fidem.</hi> Sed si servas
fidem, diligis vere ejus manifestationem, securus coronam
debes exspectare justitiae: non enim donatur
talibus, sed debetur. Nam et ipse apostolus Paulus
tanquam debitum flagitat: <hi>Quam reddet,</hi> inquit, <hi>mihi
Dominus in illo die justus judex.</hi> Reddet, quia justus
est: fecit se mihi promissione debitorem. Praecepit,
audivi: praedicavit, credidi. <hi>Bonum certamen certavi,
cursum consummavi.</hi>.................
His donis suis debet pro...............
moralis, quod bonum................
servas, ab illo habes. <hi>Qu.</hi>............. <hi>accepisti?</hi> 
 Sed his, inquam..............
sua. Antequam talia don....... ,.......
beret?</p>
        </div3>
<div3>
          <head>6.</head>
          <p>
 <hi>Salvator Christus Jesus. Paulus primus peccator,
quia caeteris persecutoribus crudelitate superior. Pro
supplicio debito salus ipsi reddita. Medicus Christus
artis suae vim in Pauli curatione commendavit.</hi> Vide
ipsum Apostol.................... <hi>et omni acceptione dign.</hi> 
............... <hi>in mundum peccatores.</hi> 
..............
<pb n="1371"/> <hi>quorum primus ego sum. Christus,</hi> 
 inquit, <hi>Jesus,</hi> id
est Christus Salvator. Hoc est enim latine Jesus. Nec
quaerant grammatici quam sit latinum, sed Christiani
quam verum. Salus enim latinum nomen est. Salvare
et salvator non fuerunt haec latina antequam veniret
Salvator: quando ad latinos venit, et haec latina
fecit. Ergo <hi>Christus Jesus,</hi> Christus Salvator, <hi>venit in mundum.</hi> 
 Et quasi quaereremus, Quare? Ait, <hi>Peccatores salvos facere.</hi> 
 Ideo Jesus venit. Nam sic
ipsum nomen etiam interpretatum et expositum quodam
modo in Evangelio legimus: <hi>Vocabunt nomen
ejus Jesum; ipse enim salvum faciet populum suum a
peccatis eorum <note>(Matth. I, 21)</note>
          </hi>. <hi>Sermo</hi> igitur <hi>omni acceptione
dignus,</hi> credulitate dignus: id est, <hi>quia Christus
Jesus venit in mundum peccatores salvos facere,
quorum primus ego sum.</hi> Non quia prior peccavit, sed
quia caeteris plus peccavit. Quomodo dicimus in artibus
medicum primum, multis aetate inferiorem, sed
arte superiorem; fabrum primum, architectum primum:
solemus ita loqui. Sic se Apostolus appellavit
peccatorem primum. Nemo enim est gravius Ecclesiam
persecutus. Ergo peccatoribus, ad quos venit
Jesus, si quaeras quid debebatur, non invenis quid
peccatoribus deberetur, nisi supplicium. Si quid deberetur
quaeris, supplicium est: si quid redditum sit
quaeris, salus est: pro supplicio salus. Debebatur supplicium,
reddita est salus: debebatur poena, reddita
est corona. Nihil debebatur Paulo prius Saulo, primo
peccatori, crudelitate caeteros superanti, nihil ei
debebatur, nisi supplicium, magnumque supplicium;
et vocatur de coelo, <hi>Saule, Saule, quid me persequeris <note>(Act. IX, 4)</note>
          </hi>?
Coercetur, ut parcat, ut ei parci
possit. Mutatur lupus in ovem: parum est, in
ovem; imo in pastorem. Superna voce occiditur et vivificatur,
percutitur et sanatur. Prosternitur persecutor,
erigitur praedicator. Quae ista gratia, nisi gratia?
Quid enim boni meriti praecessit? Gratia vocatur,
quia gratis datur. <hi>Venit,</hi> inquit, <hi>Jesus in mundum peccatores
salvos facere, quorum primus ego sum. Sed ideo
misericordiam consecutus sum.</hi> Numquid posset tunc
dicere, <hi>Reddet mihi Dominus in illa die justus judex?</hi> 
Si primo peccatori reddet Dominus in illa die justus
judex, quid reddet, nisi quod primo peccatori
<pb n="1372"/>
debetur, magnum supplicium, poena aeterna? Hoc
prius debebatur, nec redditum est. <hi>Ideo,</hi> inquit, <hi>misericordiam
consecutus sum.</hi> Non debitum accepi: <hi>sed
misericordiam consecutus sum</hi> primus peccator, <hi>ut in
me ostenderet Christus Jesus omnem longanimitatem, ad
informationem eorum qui credituri sunt illi in vitam
aeternam <note>(I Tim. I, 15, 16)</note>
          </hi>. Quid est, <hi>ad informationem?</hi> 
Ut quilibet sceleratus, quilibet facinoribus involutus,
non desperet veniam, quam accepit Saulus.
Medicus magnus, hoc est Jesus, medicus magnus, ad
regionem veniens languidorum, unde medicina ejus
diffamaretur, talem sibi curandum elegit, de quo multum
desperabatur. Talis ergo modo, qui prius talis,
dicit: <hi>Jam immolor, et tempus resolutionis meae instat.
Bonum certamen certavi, cursum consummavi, fidem
servavi.</hi> Tu eras ille qui currebas per praeceps, qui
Christianos trahebas ad mortem, qui cum lapidaretur
Stephanus, ut in omnium manibus lapidares, omnium
vestimenta servabas? tu eras ille? Ego, inquit,
eram, sed non sum. Quare eras, et non es? Quia misericordiam
consecutus sum. Accepisti ergo, Paule,
quod non tibi debebatur. Dic jam securus quid tibi
debeatur, dic jam. <hi>De caetero superest mihi corona
justitiae, quam reddet mihi Dominus in illa die justus judex.</hi> 
Quam fidenter exigit debitum, cui donatum est
non debere supplicium. Dic jam Domino tuo, dic securus,
dic certus, dic fiducia plenissimus: Ego eram
antea in malitia mea, usus sum indebita misericordia
tua; corona ex debito munera tua. Satis hoc sit.
Veniamus ad Petrum; et illi non facultatem dignam,
sed solemnem devotionem reddamus: a novissimo
ad primum; quia et nos a novissimis conamur ad
prima.</p>
        </div3>
<div3>
          <head>7.</head>
          <p>
 <hi>Petro jam sano praedicitur sua passio, cui infirmo
fuerat praedicta negatio.</hi> Petro sancto primo apostolo
Dominus ipse Jesus in Evangelio, quod modo
cum legeretur, audivimus, passionem suam praenuntiavit
dicens: <hi>Cum esses junior, cingebas te, et ibas
quo velles; cum autem senex fueris factus, extendes
manus tuas, et alter te cinget, et feret quo tu non vis.</hi> 
Et ipse Evangelista consequenter exposuit nobis quid
dictum fuerit: <hi>Hoc autem,</hi> inquit, <hi>dicebat Dominus,
significans qua morte clarificaturus erat Deum <note>(Joan. XXI,
18, 19)</note>
          </hi>. Passionem ejus, crucem ejus praenuntiavit ei
ipse Dominus Christus, sed jam amanti, non neganti.
Utrumque enim tempus servavit in eo medicus: negavit
infirmus, amavit sanus. Ostendit ei Dominus,
eidem Petro ostendit Petrum, quando temeraria quadam
fiducia promiserat pro Christo se esse moriturum,
cum venisset Christus pro Petro moriturus. <hi>Animam,</hi> 
 inquit, <hi>tuam pro me ponis? Amen dico tibi;
antequam gallus cantet, ter me negabis <note>(Id. XIII, 38)</note>
          </hi>.
Sanabo te: sed prius est ut aeger agnoscas te. Ergo
in illa negatione praedicta ostendit Dominus Petro
Petrum: in illo autem amore ostendit Dominus Petro
Christum. <hi>Amas me,</hi> inquit? <hi>Amo. Pasce oves meas <note>(Id. XXI, 15-17)</note>
          </hi>.
Hoc semel, hoc iterum, hoc tertio.
Ter amor confessus est, ter timor damnatus est.
Et quia amabat, indicatur ei passio ejus. Hoc enim
<pb n="1373"/>
erat amare, usque ad passionem per Christi amorem
pervenire.</p>
        </div3>
<div3>
          <head>8.</head>
          <p>
 <hi>Petrus quomodo nolens passurus. Mors poena peccati.</hi> 
Sed quid est illud, fratres, quem non moveat? <hi>Alter,</hi> 
 inquit, <hi>te cinget, et feret quo tu non vis.</hi> Non
ergo volens Petrus ad tantam gratiam passionis advenit?
Ecce Paulus, <hi>Ego enim jam immolor, et tempus
resolutionis meae instat;</hi> videtur in his verbis exsultando
quasi festinare ad passionem: huic autem, <hi>Alter te cinget, et feret quo tu non vis.</hi> 
 Volens Paulus
et nolens Petrus? Imo si intelligamus, volens Paulus
et volens Petrus, et nolens Paulus et nolens Petrus.
Hoc dum explicem ut possum, intentione vestra mihi
opus est. Amari mors non potest, tolerari potest.
Nam si amatur, nihil magnum fecerunt qui eam pro
fide susceperunt. Numquid si eos laetari videremus in
conviviis, diceremus magnos viros, diceremus fortes
viros? Si voluptatibus circumfluere cerneremus, fortitudinem
in eis aut patientiam laudaremus? Quare?
Num quia rem facerent contrariam doloribus, contrariam
molestiis, essent in gaudiis, in voluptatibus,
in deliciis; num quia tales, ut magni, ut fortes, ut
patientissimi laudarentur? Martyres autem non sic
laudamus. Magni viri, fortes viri, patientes viri.
Vis nosse quia tolerandum est, non amandum? Nomen
interroga: passio vocatur. Natura ergo, non
tantum homines, sed et omnes omnino animantes
recusant mortem et formidant. Ideo magni martyres,
quia quod valde durum est, pro regno coelorum fortiter
susceperunt, et cogitantes promissa tolerarunt
molestias. Videte Dominum dicentem, <hi>Majorem hac
charitatem nemo habet, ut animam suam ponat quis
pro amicis suis <note>(Joan. XV, 13)</note>
          </hi>. Si hoc durum non est,
quid magnum charitas facit, quia pro me amat delicias?
Non. Sed quia tolerat mortem. <hi>Propter verba
labiorum tuorum;</hi> martyrum vox est; <hi>Propter verba
labiorum tuorum,</hi> hoc est, propter monita et promissa
tua, <hi>ego custodivi vias duras <note>(Psal. XVI, 4)</note>
          </hi>. Ergo quantum
ad naturae modum et vim consuetudinis recusatur mors:
sed dum amatur quod erit post mortem, suscipitur quod
nolumus, ut perveniatur quo volumus. Ecce unde venit, <hi>Feret quo tu non vis.</hi> 
 Naturam expressit, non devotionem.
Hanc nostrae infirmitatis naturam in se ipse Dominus
transfiguravit, cum passurus ait Patri: <hi>Pater, si
fieri potest, transeat a me calix iste <note>(Matth. XXVI, 39)</note>
          </hi>. <hi>Ego enim jam immolor,</hi> 
 patientis verba sunt, non deliciantis.
Mors ergo nostra de poena est, propinata
nobis. A radice hanc accepimus, diffusio ramorum
generis humani. Adam primus hanc peccando meruit. <hi>A muliere initium factum est peccati,</hi> 
 sicut Scriptura
loquitur, <hi>et per illam omnes morimur <note>(Eccli. XXV,
33)</note>
          </hi>. Et, <hi>Per unum hominem peccatum intravit in mundum,
et per peccatum mors; et ita in omnes homines
pertransiit, in quo omnes peccaverunt <note>(Rom. V, 12)</note>
          </hi>.
Ergo in nostra natura et culpa et poena. Deus naturam
sine culpa fecit, et si sine culpa persisteret, nec
poena utique sequebatur. Inde venimus, inde utrumque
<pb n="1374"/>
traximus, et hinc multa contraximus. In nostra
igitur natura et culpa et poena: in Jesu carne et
poena sine culpa, ut et culpa sanaretur et poena. <hi>Alter
te,</hi> inquit, <hi>cinget, et feret quo tu non vis.</hi> Poena est haec:
sed per poenam tenditur ad coronam. Contemnebat
poenam Paulus: ergo attendens coronam, contemnebat
poenam, et dicebat, Jam immolor, debetur
mihi corona justitiae. Durum est qua transitur, sed
magnum est quo transitur. Et Petrus noverat quo
tendebat: ideo et ipse passionem plena devotione suscepit;
sed toleravit, non amavit passionem. Toleravit
passionem, quod sequebatur amavit, et quoniam
quo ibat amavit, qua ibat toleravit.</p>
        </div3>
<div3>
          <head>9.</head>
          <p>
 <hi>Paulum quoque mori noluisse ostenditur.</hi> Diximus
ambos noluisse et ambos voluisse; ambos, si fieri
posset, noluisse poenam, ambos tamen pariter coronam
adamasse. Sed ostendamus et Paulum poenam
noluisse. Petro enim testis factus est ipse Dominus:
quia et te transfiguravit in se, quando dixit, <hi>Pater, si
fieri potest, transeat a me calix iste.</hi> Petro ergo attestatus
est Dominus: Paulus autem ipse sibi. Ait enim quodam
loco de mortali isto corpore, <hi>Ingemiscimus gravati:</hi> 
secundum illud Scripturae alio loco, <hi>Corpus
quod corrumpitur, aggravat animam, et deprimit terrena
inhabitatio sensum multa cogitantem <note>(Sap. IX, 15)</note>
          </hi>.
Ergo ait, <hi>ingemiscimus gravati:</hi> sub sarcina scilicet
corruptibilis corporis. <hi>Ingemiscimus gravati.</hi> Si ingemiscis,
libenter pone sarcinam istam. Certe ingemiscere
se dixit sub hoc onere, gravari sub sarcina hac
corruptibilis corporis: vide utrum velit hoc onere
spoliari, sub quo gravatur, sub quo ingemiscit. Non
hoc sequitur: sed quid ait? <hi>In quo nolumus exspoliari.</hi> 
O vocem naturae, confessionem poenae! Grave
corpus est, onerosum corpus est, corruptibile corpus
est: gemitur sub illo, et non libenter deseritur, et
non libenter deponitur. <hi>Nolumus,</hi> inquit, <hi>spoliari.</hi> 
Sic remansurus es gemens? Et si ingemiscis gravatus,
quare spoliari non vis? Non, inquit. Vide quid sequitur: <hi>Nolumus spoliari, sed supervestiri.</hi> 
 Sub terrena
tunica gemo, ad coelestem festino: illam volo
accipere, istam nolo ponere. <hi>In quo nolumus spoliari,
sed supervestiri.</hi> Ergo, Paule, intelligam te, quid dicis?
Fiet injuria tanto illi coelesti vestimento, ut veniat
tibi super hos pannos mortalitatis et corruptionis,
ut hoc sit inferius, illud superius; hoc interius,
illud exterius? Absit, inquit: non sic dico. Nolo spoliari,
sed supervestiri. Non tamen ut sub incorruptione
lateat corruptio, sed ut <hi>absorbeatur mortale a
vita.</hi> Bene exclamasti, qui Scripturas nosti. Sed ne
aliquis ignarus Scripturarum verba mea putet subsecuta,
Pauli sunt verba, omnia ista apostolica verba
sunt: <hi>Ingemiscimus gravati, in quo nolumus spoliari,
sed supervestiri, ut absorbeatur mortale a vita <note>(II Cor.
V, 4)</note>
          </hi>. Bene tenes, quod alibi dicis de resurrectione
corporis loquens: <hi>Oportet corruptibile hoc induere incorruptionem,
et mortale hoc induere immortalitatem.
Cum autem corruptibile hoc induerit incorruptionem,
tunc fiet sermo qui scriptus est, Absorpta est mors in
victoriam.</hi> Quod illo loco ait, <hi>ut absorbeatur mortale a
<pb n="1375"/>
vita;</hi> hoc isto loco, <hi>Absorpta est mors in victoriam.</hi> 
Nusquam mors: non infra, non supra; non intra,
non extra. <hi>Absorpta est</hi> enim <hi>mors in victoriam. Ubi
est, mors, contentio tua?</hi> dicetur morti in futura corporis
resurrectione, et tali commutatione, ut absorbeatur
mors in victoria. <hi>Cum corruptibile hoc induerit
incorruptionem,</hi> dicetur morti, <hi>Ubi est, mors, contentio
tua?</hi> Ipsa contentio facit ut feraris quo non vis. <hi>Ubi est, mors, contentio tua? Ubi est, mors, aculeus
tuus? Aculeus autem mortis peccatum 
 <note>(I Cor. XV,
53-56)</note>
          </hi>.</p>
        </div3>
<div3>
          <head>10.</head>
          <p>
 <hi>Mortem a peccato esse contra Pelagianos probatur.</hi> 
Certe non est mors a peccato? De qua enim
morte alia loquebatur, cum de resurrectione corporis
loqueretur. Induetur incorruptibilitate hoc corruptibile:
absorbebitur mors in victoria. Haec corporis
resurrectio. Ibi dicetur, <hi>Ubi est, mors, contentio tua?</hi> 
Cui, nisi corporis morti? Quia sermo est de corporis
resurrectione. <hi>Ubi est, mors, contentio tua? Ubi est,
mors, aculeus tuus? Aculeus autem mortis peccatum.</hi> 
Peccatum aculeus mortis, quo aculeo facta est mors,
non quem aculeum fecit mors: quomodo venenum
poculum mortis, quia facit mortem, non quia fit a
morte. Dominus ergo in resurrectione finit hanc
poenam: mortem autem etiam et fidelibus et sanctis
relinquit ad luctam. Ad agonem tibi mors dimissa
est. Nam poterat Deus justificato tibi auferre mortem,
sed dimisit ad certamen, ut esset quod pro fide
contemneres. Nam de quibus voluit, fecit. Enoch
translatus est, et Elias translatus est, et vivunt. Justitia
ipsorum meruit hoc? an Dei gratia et Dei beneficium
et speciale concessum? Ut Creator ostendat in
omnibus potestatem, commendavit nobis quid possit.</p>
        </div3>
<div3>
          <head>11.</head>
          <p>
 <hi>Pelagianorum errori, mortem naturae esse, non
peccati, Enoch et Eliae exemplum nihil suffragatur.</hi> 
Frustra ergo isti, qui dicunt non de peccato nos
mori, quantum pertinet ad corporis mortem, sed naturae
esse quod morimur, et moriturum fuisse Adam
etiamsi non peccasset, frustra nobis istos opponunt,
Enoch et Eliam. Valde inconsiderate loquuntur;
et si attendant, contra se loquuntur. Quid enim dicunt?
Si peccati est mors, quare non mortui sunt
Enoch et Elias? Non vides, qui hoc loqueris, quia naturae
dicis esse mortem, qui negas esse peccati. Tu
dicis, naturae; ego dico, peccati: est naturae quidem,
sed jam vitiosae, jam isto supplicio condemnatae.
<pb n="1376"/>
Proinde tu naturae dicis, ego peccati dico esse
mortem corporis. Et interrogas me: Si peccati est
quare Enoch et Elias non sunt mortui? Et ego respondeo:
Imo si naturae est, quare Enoch et Elias non
sunt mortui? Vivunt Enoch et Elias; translati sunt,
ubicumque sint, vivunt. Et si non fallitur quaedam
ex Scriptura Dei conjectura fidei, morituri sunt.
Commemorat enim Apocalypsis quosdam duos mirabiles
prophetas, eosdemque morituros, et in conspectu
hominum resurrecturos, et ascensuros ad Dominum <note>(Apoc. XI, 3-12)</note>:
et intelliguntur ipsi Enoch
et Elias; quamvis illic nomina eorum taceantur. Et
si forte tu, qui ista sapis, hanc Scripturam non accepisti;
aut si accipis, contemnis et dicis, Non sunt nominatim
expressi: vivant, ut putas, nunquam morituri.
Adhuc dic mihi: Si peccati est mors, quare non
sunt mortui? Repono tibi: Si naturae est mors, quare
non sunt mortui? Ego dico, ut vivant, finitam esse
culpam: tu dic, si potes, finitam esse naturam.</p>
        </div3>
<div3>
          <head>12.</head>
          <p>
 <hi>Crebrescentes Pelagianos caveri jubet.</hi> Aliud
quidem ex alio et per occasionem diximus: sed
quod tamen sic pertinet ad fidei nostrae stabilitatem,
contra quosdam disputatores male crebrescentes.
Sed non vincant patientiam nostram: nec
tamen evertant fidem nostram. Cauti et circumspecti
simus adversus novitates disputationum, humanarum
utique, non divinarum. Apostolorum solemnitatem
hodie celebramus, Apostolum monentem
audiamus: <hi>Profanas vocum novitates evita; multum
enim proficiunt ad impietatem <note>(I Tim. VI, 20, et II Tim.
II, 16)</note>
          </hi>. <hi>Volumus autem vos sapientes quidem esse in
bono, integros autem a malo <note>(Rom. XVI, 19)</note>
          </hi>. Mortuus
est Adam, sed serpens ille nondum est mortuus.
Susurrat, et insibilare non cessat. Extremum illi
supplicium reservatur: sed comites suae damnationis
inquirit. Audiamus amicum sponsi, zelantem
sponso non sibi: <hi>Zelo enim vos zelo Dei; aptavi vos
uni viro virginem castam exhibere Christo. Et timeo,</hi> 
inquit, <hi>ne sicut serpens Evam seduxit astutia sua, sic
et vestrae mentes corrumpantur a castitate, quae est in
Christo. <note>(II Cor. XI, 2, 3)</note>
          </hi>. Verba apostolica omnes audivimus,
omnes observemus, omnes serpentis venena
caveamus. Non enim possumus dicere, Non audivimus,
non novimus, quando modo cantavimus, <hi>In
omnem terram exivit sonus eorum, et in fines orbis
terrae verba eorum <note>(Psal. XVIII, 5)</note>
          </hi>. Currentia verba in
fines terrae venerunt ad nos: excepimus, conscripsimus,
lectores instituimus. Non tacet lector, parturit
disputator: quare non cessat insidiator?
</p>
        </div3>
      </div1>

<div1>
        <head>SERMO CCC. In solemnitate martyrum Machabaeorum, I.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Christiani ante Christum
nonnulli exstitere.</hi> Istum diem nobis solemnem
<pb n="1377"/>
gloria Machabaeorum fecit: quorum mirabiles passiones,
cum legerentur, non solum audivimus, sed
etiam vidimus et spectavimus. Olim ista gesta sunt,
ante incarnationem, ante passionem Domini et Salvatoris
nostri Jesu Christi. In primo populo illo
exstiterunt, in quo Prophetae exstiterunt, qui haec
praesentia praedixerunt. Nec quisquam arbitretur,
antequam esset populus Christianus, nullum fuisse
populum Deo. Imo vero, ut sic loquar, quemadmodum
se veritas habet, non nominum consuetudo, christianus
etiam ille tunc populus fuit. Neque enim post
passionem suam coepit habere populum Christus: sed
illius populus erat ex Abraham genitus, cui perhibens
testimonium ipse Dominus ait, <hi>Abraham concupivit videre
diem meum; et vidit, et gavisus est <note>(Joan. VIII,
56)</note>
            </hi>. Ergo ex Abraham natus est ille populus,
qui servivit in Aegypto, et qui manu potenti per
Moysen famulum Dei de domo servitutis liberatus,
per mare Rubrum fluctibus descendentibus ductus,
in eremo exercitatus, legi subditus, in regno
collocatur. Unde, sicut dixi, exstiterunt Prophetae,
inde isti martyres floruerunt. Nondum quidem erat
mortuus Christus: sed martyres eos fecit moriturus
Christus.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Machabaei martyres, non appellatione,
sed reipsa christiani.</hi> Hoc ergo in primis commendandum
est charitati vestrae, ne, cum illos martyres
admiramini, putetis non fuisse christianos.
Christiani fuerunt: sed nomen Christianorum postea
divulgatum factis antecesserunt. Sed videlicet quasi
non eis erat confessio Christi, a rege impio et persecutore
non cogebantur negare Christum, quod postea
martyres, cum cogerentur, ne facerent, similem gloriam
consecuti sunt. Posteriores enim persecutores
populi christiani, ad negandum nomen Christi compellebant
eos quos persequebantur: illi in Christi nomine
perseverantissime consistentes, patiebantur
talia, qualia illos perpessos esse, cum legerentur,
audivimus. Istis ergo martyribus recentioribus,
quorum millibus terra purpurata est, imperabatur et
dicebatur a persecutoribus, Negate Christum. Quod
non facientes, patiebantur talia, qualia et isti perpessi
sunt. Istis vero dicebatur, Negate legem Moysi.
Non faciebant: patiebantur pro lege Moysi. Isti pro
nomine Christi, illi pro lege Moysi.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Machabaeorum passio merito celebratur
in Ecclesia. Christi mysterium in vetere Testamento velatum.
Clavis Testamenti veteris, crux.</hi> Existit aliquis Judaeus,
et dicit nobis: Quomodo istos nostros, vestros
martyres computatis? Qua imprudentia eorum memoriam
celebratis? Legite confessiones eorum: attendite
si confessi sunt Christum. Cui respondemus: Vere quia
unus es ex eis qui in Christum non crediderunt, et fracti
de oliva, oleastro succedente, foris aridi remanserunt <note>(Rom. XI, 17)</note>;
quid dicturus es unus ex perfidis? Non
confitebantur illi aperte Christum, quia adhuc velabatur
Christi mysterium. Testamentum enim vetus velatio
est novi Testamenti, et Testamentum novum revelatio
est veteris Testamenti. Vide ergo de infidelibus Judaeis
<pb n="1378"/>
patribus tuis, sed in malo fratribus tuis, vide
quid de talibus dicat apostolus Paulus. <hi>Usque nunc
quamdiu legitur Moyses, velamen super corda eorum positum
est. Idipsum autem velamen in lectione veteris Testamenti
manet, quod non revelatur, quoniam in Christo
evacuatur. Cum transieris,</hi> inquit, <hi>ad Christum, auferetur
velamen <note>(II Cor. III, 14, etc.)</note>
            </hi>. <hi>Velamen,</hi> inquit, <hi>in lectione veteris Testamenti manet, quod non
revelatur, quoniam in Christo evacuatur:</hi> 
 non lectio veteris
Testamenti, sed velamen quod ibi positum est.
Lectio denique veteris Testamenti non evacuatur, sed
impletur ab illo qui dixit, <hi>Non veni solvere legem, sed
adimplere <note>(Matth. V, 17)</note>
            </hi> Velamen ergo evacuatur, ut
quod obscurum erat intelligatur. Hoc utique clausum
erat, quia nondum clavis crucis accesserat.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Passione Christi impletae prophetiae
et omnia crucis in mysterio revelata.</hi> Intuere denique
Domini passionem, pone tibi ante oculos in ligno pendentem,
et tanquam leonem, cum voluit, recumbentem,
atque ut occideret mortem, non necessitate, sed
potestate morientem. Idipsum attende: vide quemadmodum
in cruce dixit, <hi>Sitio.</hi> Et cum Judaei nescientes
quid per eos ageretur, quid de nescientium manibus
impleretur, spongiam cum aceto ligarent cum arundine,
et ei sorbendam darent; ille hausto aceto respondit, <hi>Perfectum est. Et inclinato capite tradidit spiritum 
 <note>(Joan.
XIX, 28-30)</note>
            </hi>. Quis ita proficiscitur, ut ille defunctus
est? Quanta veritate, quanta potestate, quam ille qui
dixerat, <hi>Potestatem habeo ponendi animam meam, et
potestatem iterum sumendi eam. Nemo eam tollit a me;
sed ipse eam pono a me, et iterum sumo eam <note>(Id. X,
17, 18)</note>
            </hi>. Agnoscit regnum viventis, qui digne cogitaverit
potestatem morientis. Hoc autem dixerat per
prophetam ipsis Judaeis, <hi>Ego dormivi <note>(Psal. III, 6)</note>
            </hi>.
Tanquam diceret: Quid vos de mea morte jactatis?
quid, quasi me viceritis, inaniter gloriamini? <hi>Ego
dormivi.</hi> Ego dormivi, quia volui; non quia saevistis.
Ego implevi quod volui: vos in scelere remansistis.
Accepto ergo aceto et hausto, dixit, <hi>Perfectum est.</hi> 
Quid perfectum est? Quod de me scriptum est. Quid
de illo scriptum est? <hi>Dederunt in escam meam fel, et
in siti mea potaverunt me aceto <note>(Psal. LXVIII, 22)</note>
            </hi>. Circumspiciens
ergo cuncta quae gesta fuerant in passione
ejus; jam illi ante crucem caput agitaverant,
jam fel dederant, jam ossa pendentis et extenti numeraverant,
jam vestimenta divisa erant, jam super
tunicam indivisibilem sortem miserant: circumspectis
et quodam modo computatis omnibus quae de ipsius
passione Prophetae praedixerant, restabat nescio quid,
quod minus erat: <hi>Et in siti mea potaverunt me aceto.</hi> 
Ut hoc quod modicum remanserat adderetur, dixit, <hi>Sitio.</hi> 
 Accepto quod minus erat, respondit, <hi>Perfectum
est.</hi> Quo dicto, <hi>inclinato capite tradidit spiritum.</hi> Tunc
terrae fundamenta concussa sunt, tunc disruptis petris
inferorum secreta patuerunt, tunc sepulcra mortuos
reddiderunt; et ut dicam propter quod totum
diximus, quia jam tempus erat ut in mysterio crucis
omnia quae in veteri Testamento velabantur, revelarentur,
velum templi conscissum est.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
<pb n="1379"/> <hi>Christum alii martyres in Evangelio
revelatum, Machabaei in Lege velatum confessi sunt.</hi> 
Coepit ergo ex illo Christus post resurrectionem apertissime
praedicari. Coeperunt in eo quae praedicta erant
prophetica manifestissime impleri; coeperunt eum
martyres constantissime confiteri. Ipsum martyres in
manifesto confessi sunt, quem tunc Machabaei in occulto
confessi sunt: mortui sunt isti pro Christo in
Evangelio revelato; mortui sunt illi pro Christi nomine
in lege velato. Christus habet utrosque, Christus
pugnantes adjuvit utrosque, Christus coronavit
utrosque. Christus habet in ministerio suo utrosque,
tanquam quidam potentissimus incedens cum agmine
obsequentium, aliis praecedentibus, aliis sequentibus.
Ipsum ergo potius intuere in carnis vehiculo praesidentem:
et qui praecedunt, illi obsequuntur; et
qui sequuntur, illi devoti sunt. Nam ut noveris, aperteque
noveris quia pro lege Moysi morientes, pro
Christo sunt mortui; audi ipsum Christum, o Judaee,
audi; et aperiatur tandem cor tuum, velum tollatur
ab oculis tuis. <hi>Si crederetis Moysi, crederetis et
mihi.</hi> Hoc audi, hoc accipe, si potes. Si a me velamen
ablatum est, vide. <hi>Si crederetis,</hi> inquit, <hi>Moysi, crederetis
et mihi: de me enim ille scripsit <note>(Joan. V, 46)</note>
            </hi>. Si
de Christo Moyses scripsit; qui pro lege Moysi veraciter
mortuus est, pro Christo animam posuit. <hi>De me,</hi> 
inquit, <hi>ille scripsit.</hi> Cui servierunt linguae confitentium,
ei servivit calamus vera scribentium. Vos calamum
Moysi quomodo intelligere poteritis, qui in
calamo acetum ligastis? Utinam aliquando vinum
ejus bibatis, cui adhuc blasphemando acetum propinatis.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Machabaeis merito instituta solemnitas.
Basilica in eorum memoriam erecta Antiochiae.
Filios diligere matres discant a Machabaeorum matre.</hi> 
Machabaei ergo martyres Christi sunt. Ideo non incongrue,
neque importune, imo convenientissime dies
eorum et solemnitas eorum a Christianis potius celebratur.
Quid tale Judaei celebrare noverunt? Sanctorum
Machabaeorum basilica esse in Antiochia praedicatur:
in illa scilicet civitate, quae regis ipsius
persecutoris nomine vocatur. Antiochum quippe regem
persecutorem impium pertulerunt, et memoria
martyrii eorum in Antiochia celebratur; ut simul sonet
et nomen persecutoris, et memoria coronatoris. Haec
basilica a Christianis tenetur, a Christianis aedificata
est. Eorum ergo memoriam celebrandam nos habemus,
nos tenemus: apud nos passiones eorum millia
per orbem terrarum sanctorum martyrum imitata sunt.
Nemo ergo dubitet, fratres mei, imitari Machabaeos;
ne cum imitatur Machabaeos, putet se non imitari
christianos. Prorsus imitationis affectus ferveat in
cordibus nostris. Discant viri mori pro veritate. Discant
feminae, de matris illius tanta patientia, ineffabili
virtute; quae noverat servare filios suos. Habere
noverat, quae perdere non timebat. Isti in se singuli
sentiendo, illa videndo in omnibus passa est. Facta
mater septem Martyrum, septies martyr: a filiis non
separata spectando, et filiis addita moriendo. Videbat
<pb n="1380"/>
omnes, amabat omnes. Ferebat in oculis, quod in
carne omnes; nec solum non terrebatur, sed etiam
exhortabatur.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Filium qui reliquus erat, cohortatur
ad martyrium.</hi> Hanc Antiochus persecutor velut
matrem de caeteris matribus computavit. Persuade,
inquit, filio tuo, ne pereat. Et illa: Plane filio meo
vitam persuadebo, ad mortem cohortando: tu mortem
vis persuadere, parcendo. Qualis autem allocutio,
quam pia, quam materna, quam inter spirituales
et carnales in ambiguo suspensa!   Fili, miserere
mei. Fili,   inquit,   miserere mei, quae te novem
mensibus in utero portavi, cui lac triennio dedi, arque
ad hanc aetatem perduxi: miserere mei   <note>(II Machab.
VII, 27)</note>. Omnes exspectabant verba consequentia:
Consenti Antiocho, noli deserere matrem tuam.
Illa e contra: Consenti Deo, noli deserere fratres tuos.
Si me quasi deseris, tunc me non deseris. Ibi te habebo,
ubi ne perdam ulterius non timebo. Ibi te mihi
servabit Christus, unde non tollet Antiochus. Deum
timuit, matrem audivit, regi respondit, fratribus
adhaesit, matrem traxit.
</p>
          </div3>
        </div2>
      </div1>

<div1>
        <head>SERMO CCCI. In solemnitate SS. Machabaeorum, II.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Mater Machabaeorum in
filiorum passione quam fortis.</hi> Magnum spectaculum
positum est ante oculos fidei nostrae. Aure audivimus,
corde divimus optantem matrem ante se finire istam
vitam filios suos: longe contrariis votis consuetudini
humanae. Omnes enim homines filios suos ex hac vita
migrando praecedere volunt, non sequi: illa autem
optavit posterior mori. Non enim amittebat filios, sed
praemittebat: nec intuebatur quam vitam finirent,
sed quam inchoarent. Desinebant enim vivere, ubi
quandoque fuerant morituri; et incipiebant vivere,
sine fine victuri. Parum est fuisse spectatricem, mirati
sumus potius hortatricem. Fecundior virtutibus, quam
fetibus: videns certantes, in quibus omnibus ipsa
certabat; et in omnibus vincentibus ipsa vincebat.
Una mulier, una mater, quomodo nobis ante oculos
posuit unam matrem sanctam Ecclesiam, ubique exhortantem
filios suos pro illius nomine mori, de quo
eos concepit et peperit? Sic sanguine martyrum impletus
orbis praejactatis seminibus seges Ecclesiae pullulavit.
Unde hoc homini, nisi quia <hi>salus justorum a
Domino, et protector eorum est in tempore tribulationis <note>(Psal. XXXVI, 39)</note>
            </hi> 
?</p>
          </div3>
<div3>
            <head>2.</head>
            <p>
 <hi>Deus non tantum tribus pueris, sed etiam Machabaeis
adfuit. Cur tres pueri ab ignibus liberantur, Machabaei
consumuntur.</hi> Vidimus, novimus protectorer
fuisse Dominum in tempore tribulationis trium virorum
illorum, qui ambulabant inter ignes innoxios, et
Dominum sine ulla laesione laudabant. Ubi homo saeviebat,
flamma parcebat.
</p>
          </div3>
        </div2>

<div2>
          <head>CAPUT II.</head>
<p>Vidimus, novimus quemadmodum
salus eorum justorum a Domino fuit, ut in ignem mitterentur,
<pb n="1381"/>
et illum asperum regem, quem loquendo
irritaverant, vivendo converterent. Credidit quippe in
eorum Deum, et proposuit edictum, ut quicumque
blasphemaret Deum Sidrach, Misach et Abdenago, in
interitum iret, et domus ejus in direptionem <note>(Dan.
III, 96)</note>. Quam dissimilis jussio primae jussioni! Qualis
prima jussio? Pereat qui statuam auream non adoraverit.
Qualis secunda? Pereat qui Deum verum
blasphemaverit. Fideles homines non mutati, infidelem
hominem mutaverunt. Illum in perfidia stare non
permiserunt, quia ipsi in fide steterunt. Salus ergo
illorum manifeste a Domino fuit. Quando illi non ardebant
et laudabant, aderat Dominus. Quando isti
ardebant, confitebantur, tamen moriebantur, ubi erat
Dominus? An forte illi justi erant, isti peccatores?
Audivimus enim istos paulo ante, cum passio eorum
legeretur, confiteri peccata sua, et dicere quoniam
omnia illa irascente Domino sibi, sed et paterno merito
paterentur <note>(II Machab. VII)</note>. Quid illi? Legite, et
videbitis etiam ipsos peccata propria confiteri, et dicere
se merito perpeti. Aequaliter justi, confessores
aequaliter peccatorum; et ideo justi, quia confessores
aequaliter peccatorum. Ideo irreprehensibiles, quia
non mendaces. <hi>Si enim dixerimus,</hi> ait, Joannes, <hi>quia
peccatum non habemus; nos ipsos decipimus, et veritas
in nobis non est. Si autem peccata nostra confessi fuerimus;
fidelis est et justus, qui dimittat nobis peccata, et
emundet nos ab omni iniquitate <note>(I Joan. I, 8 et 9)</note>
            </hi>. Ad
justos ergo pertinet confessio peccatorum: ad superbos
pertinet defensio meritorum. Pariter ergo justi
peccata confitentes, pariter Deo gloriam dantes, pariter
pro ejus legibus mori parati.</p>
</div2>

<div2>
          <head>CAPUT III.</head>
<p>Quare illi ab ignibus liberantur, isti
ab ignibus consumuntur? Ergo illis Deus aderat, hos
deseruerat? Absit: imo utrisque adfuit; illis in aperto,
istis in occulto. Illos visibiliter liberabat: istos invisibiliter
coronabat. Illi quidem de morte liberati sunt;
sed in hujus vitae tentatione manserunt: ab igne liberati,
ad pericula reservati; uno tyranno victo, adhuc
certaturi cum diabolo. Fratres mei, sicut christiani
intelligite. Machabaei melius et tutius liberati sunt. Ab
illis tribus viris, caeteris remanentibus, illa una tentatio
superata est: ab istis ista vita finita, quae tota
tentatio est. Deinde divino judicio, occulto procul dubio,
sed tamen justo, Nabuchodonosor meruit converti,
Antiochus meruit obdurari. Ille invenit misericordiam,
iste auxit superbiam.</p>
</div2>

<div2>
          <head>CAPUT IV.</head>
<div3>
            <head>3.</head>
            <p>
 <hi>In eos qui felicitatem in hac vita
esse censent, ac de altera vita dubitant.</hi> Sed quantum et
quo usque auxit superbiam? <hi>Vidi impium exaltari super
cedros Libani.</hi> Quo usque? quamdiu? <hi>Transivi, et
ecce non erat: et quaesivi eum, et non est inventus locus
ejus <note>(Psal. XXXVI, 35, 36)</note>
            </hi>. Bene: quaesisti, et non
invenisti; quia transisti. Vis videre impium non esse?
vis quaerere eum, et locum ejus non invenire? Transi.
Quid dico, Transi? Noli expavescere: non dixi,
Morere. Putasti enim me dixisse, Transi de hac vita:
et ideo expavisti, quia non transisti. Quid est, non
transisti? Non transisti erectione cordis, temporalis
<pb n="1382"/>
felicitatis illecebras; non transisti blandimenta carnis,
non transisti suggestiones saeculi cor titillantes et
immittentes timorem miseriarum humanarum. Ideo
in hoc mundo putas esse felicitatem, in hoc mundo
non putas esse calamitatem. Felicitas regni coelorum
non tetigit cor tuum, non inde aspersa est aestibus
tuis aura refrigerii. Quando tibi dicitur, Falsa
est felicitas mundi; etsi non audeas ita dicere, video
tamen in corde tuo, forte os torques, subsannas, irrides,
et dicis tibi: O si hic mihi bene sit! postea quid
futurum sit nescio. Et non est parum quia vel nescio
dicis: ne forte etiam hoc dicas, <hi>Exiguum et cum taedio
est tempus vitae nostrae, et non est reversio in fine hominis,
et non est qui agnitus sit reversus ab inferis <note>(Sap.
II, 1)</note>
            </hi>. Vel nescio dic. Confessio ignorantiae, gradus
est scientiae. Sic ergo te alloquar, tanquam mihi dicas,
Nescio quid post mortem futurum sit: prorsus
ignoro an beati futuri sint justi, et miseri peccatores;
an utrique pariter non sint futuri. Illud tamen quamvis
nescias, non audebis dicere post mortem beatos
futuros peccatores, miseros justos. Non potes dicere,
illos etsi suspicaris pariter non futuros, in meliori tamen
statu futuros impios, et justos in malis post mortem
futuros. Nec ignorantia tua tibi potest suggerere
hoc. Ergo potes dicere: Utrum bene sit post mortem
justis, et male post mortem impiis, an utrique pariter
sine sensu futuri sint, nescio. O si hic mihi bene sit,
cum vivo, cum sentio! Vides quia nondum transisti.
Istas, inquam, istas cogitationes terrenas, pulvereas,
fumeas, vaporeas, carnales, mortales nondum transisti.
Ideo tibi videtur impius exaltari super cedros Libani:
ideo quaeris locum ejus, et invenis, quia non
transisti.
</p>
          </div3>
        </div2>

<div2>
          <head>CAPUT V.</head>
<div3>
            <head>4.</head>
            <p>
 <hi>Mali hic suo loco in usus bonos positi.</hi> 
Locum ejus quaeris, et invenis; sed hic. Habet
locum suum in hoc saeculo. Non enim frustra a Deo
praescio crearetur, aut frustra nutriretur, aut frustra
super eum sol oriretur, et pluvia funderetur, frustra
ei maligno et male viventi tanta Dei patientia parceretur.
Non est hoc frustra: habet hic locum suum. Et
si non omnia possumus nos invenire: sed Deo nota
sunt omnia, qui novit cuncta disponere. Ecce, ut de
aliis taceamus, qualem locum hic habuit iste miser
Antiochus? Per eum populus Dei flagellatus est et
probatus: per eum isti sancti juvenes coronati. Ergo
habuit hic locum suum. Malus erat; sed bene illo usus
est, qui malus esse non potest. Sicut enim mali homines
male utuntur creaturis bonis: sic Creator bonus
bene utitur hominibus malis. Novit quid inde agat,
qui totum creavit humanum genus. Aurifex portat,
aurifex appendit, aurifex librat. Pictor novit ubi ponat
nigrum colorem, ut sit decora pictura; et Deus nescit
ubi ponat peccatorem, ut sit ordinata creatura?
</p>
          </div3>
        </div2>

<div2>
          <head>CAPUT VI.</head>
<p>Nisi Deus anterioribus saeculis servaret
sua patientia peccatores, unde nascerentur hodie
<pb n="1383"/>
tot fideles? Alii mali servantur, ut boni inde nascantur.
Boni gratia Dei: nam tota damnata est massa
peccati. Quid diabolo nequius? et de illius nequitia
quanta bona fecit Deus? Non funderetur pro salute
nostra sanguis Redemptoris, nisi per nequitiam desertoris.
Lege Evangelium, et vide quid ibi scriptum
est: <hi>Immisit diabolus in cor Judae, ut traderet Christum <note>(Joan. XIII, 2)</note>
            </hi>.
Malus diabolus, malus Judas: qualis
organarius, tale organum. Usus est ergo male diabolus
suo vase: usus est ambobus Dominus bene. Conati
sunt ergo ad nostram perniciem: Deus hoc vertere
dignatus est ad nostram salutem.</p>
<div3>
            <head>5.</head>
            <p>
 <hi>Traditio Christi et a Juda et a Deo.</hi> Tradidit Judas
Christum, et damnatus est. Judas tradidit, et damnatur:
tradidit Filium Pater, et glorificatur. Tradidit,
inquam, Judas magistrum, et damnatur: tradidit
se ipse Filius, et laudatur. Quomodo Judas
tradidit Christum, omnes novimus: exspectatis fortassis
audire quomodo Pater tradidit Filium. Et
hoc nostis: sed commemorabo, ut recordemini.
Audi Apostolum dicentem de Deo Patre: <hi>Qui proprio
Filio non pepercit, sed pro nobis omnibus tradidit illum <note>(Rom. VIII, 32)</note>
            </hi>.
Audi et de Filio: <hi>Qui me,</hi> inquit, <hi>dilexit, et tradidit semetipsum pro me 
 <note>(Galat. II, 20)</note>
            </hi>.
Duos jam vide traditores: Patrem Filii traditorem,
Filium sui ipsius traditorem, sed utrumque salvatorem,
quia utrumque creatorem. Judas ergo quid fecit? Quid
enim boni fecit? Bonum de illo factum est, non ipse
bonum fecit. Neque enim ait Judas: Tradam Christum,
ut liberetur genus humanum. In Juda tradidit avaritia;
in Deo, misericordia. Non redditum est Judae
nisi quod fecit, non quod de illo Deus fecit.
</p>
          </div3>
        </div2>

<div2>
          <head>CAPUT VII.</head>
<div3>
            <head>6.</head>
            <p>
 <hi>Impio locus hic inter justos, non
in altera vita.</hi> Quare ista diximus? Quia est in hoc
saeculo impio locus: et prorsus novit Dominus qui
sunt ejus <note>(II Tim. II, 19)</note>; et novit quid pro ipsis faciat,
de illis qui non sunt ejus. Sed tu si transieris,
si terrena calcaveris, si non frustra sursum cor te
habere responderis; transeundo quaeres locum impii,
et non invenies. In illa enim vita futura quis locus
impii? Numquid adhuc opus habemus exerceri malis?
Numquid necesse habet aurum adhuc purgari per paleam?
Totus enim mundus fornax aurificis. Ibi justi
tanquam aurum: ibi impii tanquam palea. Ibi tribulatio
sicut ignis: ibi Deus sicut aurifex. Pius Deum
laudat, aurum rutilat: impius Deum blasphemat,
palea fumat. Ad unam tribulationem, tanquam ad
unum ignem, ille purgatur, ille vastatur: sed Deus
aurifex in utroque laudatur.
</p>
          </div3>
        </div2>

<div2>
          <head>CAPUT VIII.</head>
<div3>
            <head>7.</head>
            <p>
 <hi>De saeculari felicitate impiorum
ne perturbentur pii.</hi> Dicam, charissimi, exhortans vos
et me ipsum. Cogitationes carnales in adjutorio Domini
transeamus, sursum cor habeamus, de vita futura
cogitemus: ubi cum fuerit cor tuum, transisti.
Ubi est impius? Non ibi erit. Hic necessarius erat: ibi
quaeres eum, et non invenies locum ejus. Quando
ergo videtis, fratres, qui ex fide vivitis, quorum cor
rectum est, qui futuram eamdemque veram et sempiternam
felicitatem speratis; quando videtis gaudentes
<pb n="1384"/>
et laetantes homines in ista falsa et deceptoria felicitate,
si pii estis, dolete; si sani estis, flete. Sic
enim et ille cui commoti sunt pedes, reprehendit se,
quia Deum coeperat accusare, et ibi jam erat; sed
pene fuit, paulo minus fuit. Non negavit Deo scientiam:
sed tanquam motis pedibus nutavit. Quid est
nutare? Dubitare. Quando autem se reprehendit, quod
correctum non habuit, quid dixit? Quare mihi turbati
sunt pedes? <hi>Quia zelavi,</hi> inquit, <hi>in peccatoribus, pacem
peccatorum videns <note>(Psal. LXXII, 3-17)</note>
            </hi>. Quia vidi divites
iniquos, zelavi; et dixi quia perdidi justitiam, et <hi>sine
causa justificavi cor meum, et lavi inter innocentes manus
meas.</hi> Et cum dubito, sic coepi cognoscere. <hi>Sic
coepi,</hi> inquit, <hi>cognoscere: hoc labor est ante me.</hi> Magnus
labor, istam solvere quaestionem. Vere labor
est. Bene est illi, et malus est; male est illi, et bonus
est: et super ambos Deus judex est. Justus ergo
judex dat bona malis, et mala bonis. <hi>Labor est ante
me.</hi> Sed quousque labor est? <hi>Donec introeam in sanctuarium
Dei, et intelligam in novissima.</hi> Ergo si intellexeris
in novissima, erit requies inventionis, peribit
labor quaestionis.
</p>
          </div3>
        </div2>

<div2>
          <head>CAPUT IX.</head>
<div3>
            <head>8.</head>
            <p>
 <hi>Coelestis felicitas piis qualis parata.
Mundi felicitas piis, non honos, sed onus.</hi> Intellige in
novissimma, ubi nemo erit felix malus, nemo infelix
bonus. Quid enim ait? <hi>Quid enim mihi est in coelo?</hi> 
Postea cognovi quid mihi est in coelo, cum intrarem
in sanctuarium Dei, et intelligerem in novissima. <hi>Quid enim mihi est in coelo?</hi> 
 Incorruptio, aeternitas,
immortalitas, nullus dolor, nullus timor, nullus beatitudinis
finis. <hi>Quid</hi> ergo <hi>mihi est in coelo?</hi> quid mihi
servatur in coelo? <hi>Et a te quid volui super terram <note>(Psal. LXXII)</note>
            </hi>?
 <hi>Quid enim mihi est in coelo?</hi> Quid? dicam
quid? Quando explicabo quid? Ideo hoc admirans
dixit, non explicans, <hi>Quid enim mihi est?</hi> inquit.
Quare non dicis quid? Quomodo dico <hi>quod oculus non
vidit, nec auris audivit, nec in cor hominis ascendit <note>(I Cor. II, 9)</note>
            </hi>?
Calcate deorsum quid; quia nihil est:
sperate sursum quid; quia explicari non potest. Et
hanc fidem habentes, nolite zelare in peccatoribus,
quando videtis eos quasi felices, falso felices, revera
infelices. Et vos <hi>laetamini in Domino <note>(Psal. XXXI, 11)</note>
            </hi>.
Et si habetis forte secundum tempus divitias, honores,
potestates, nolite inde vos putare felices.
</p>
          </div3>
        </div2>

<div2>
          <head>CAPUT X.</head>
<p>Scienti laetari in Domino, et intelligenti
in novissima, felicitas mundi non est honor, sed
onus. Felix homo secundum saeculum periclitatur,
ne ipsa felicitate, non in corpore, sed in anima corrumpatur.
Nam ista felicitas falsa est. Tales, et si videntur
aliquid esse in hoc saeculo, non laetantur, in
praeceptis Domini delectantur. Tunc quod jubet Deus,
praeponitur mundo, et blandienti et minanti: calcatur
omne visibile, transitur; cogitando, non
ambulando, transitur. Non dixi, omne visibile;
facile est enim transire quod calcas: sed transitur,
dixi, omne mutabile. Quoniam quidquid visibile, mutabile:
non autem quidquid mutabile, visibile; quia
et animus mutabilis est, et tamen invisibilis. Transi
omne quod videtur; transi et quod non videtur, et
<pb n="1385"/>
tamen mutatur: ut venias ad eum, qui nec videtur,
nec mutatur. Cum veneris ad eum, venies ad Deum.</p>
</div2>

<div2>
          <head>CAPUT XI.</head>
<div3>
            <head>9.</head>
            <p>
 <hi>Breve tempus vitae.</hi> Sed modo
ambula ex fide, mores compone. Longe in alto est
ille: nutri pennas. Crede quod nondum potes videre,
ut merearis videre quod credis. Tanquam peregrini
vivamus, transire nos cogitemus; et minus peccabimus.
Agamus potius Domino Deo nostro gratias, quia
hujus vitae ultimum diem et brevem esse voluit et
incertum. A prima infantia usque ad decrepitam senectutem
breve spatium est. Qui tamdiu vixerat, quid
ei profuisset si Adam hodie mortuus esset? Quid diu
est, ubi finis est? Hesternum diem nemo revocat:
hodiernus a crastino urgetur, ut transeat. Ipso parvo
spatio bene vivamus, et illo eamus, unde non transeamus.
Et modo cum loquimur utique transimus.
Verba currunt, ex ore volant: sic actus nostri, sic
honores nostri, sic miseria nostra, sic ista felicitas
nostra. Totum transit: sed non expavescamus; <hi>Verbum
Domini manet in aeternum <note>(Isai. XL, 8)</note>
            </hi>.
</p>
          </div3>
        </div2>
      </div1>

<div1>
        <head>SERMO CCCII. In solemnitate martyris Laurentii, I.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Temporalia beneficia per
martyrum orationes cur Deus impertit. Apta similitudo.</hi> 
Beati martyris Laurentii dies solemnis hodiernus
est. Huic solemnitati sanctae lectiones congruae
sonuerunt. Audivimus, et cantavimus, et evangelicam
lectionem intentissime accepimus. Martyrum
ergo vestigia imitando sectemur, ne solemnitates
eorum inaniter celebremus. Cujus autem meriti sit
memoratus Martyr, quis ignorat? Quis ibi oravit, et
non impetravit? Quam multis infirmis meritum ejus
etiam temporalia beneficia praestitit, quae ille contempsit.
Concessa sunt enim, non ut precantium permaneret
infirmitas; sed ut deterioribus concessis,
amor fieret ad appetenda meliora. Quaedam enim
plerumque parva et ludicra concedit pater parvulis
filiis, quae maxime, nisi acceperint, plorant. Benigna
et paterna indulgentia haec impertit, haec donat, quae
non vult permanere in filiis suis jam grandiusculis,
jam proficientibus. Donat ergo pueris nuces, quibus
servat haereditatem. Ludentibus et de quibusdam
ludicris se oblectantibus cedit paterna pietas, ne deficiat
aetatis infirmitas. Blandientis est hoc, non aedificantis.
Quod aedificaverunt martyres, quod capere
potuerunt, quod grandi corde ceperunt, propter quod
sanguinem fuderunt, audistis in Evangelio: <hi>Merces
vestra copiosa est in coelis <note>(Matth. V, 12)</note>
            </hi>.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Duae vitae. Praesens vita quam aerumnosa,
et tamen vehementer amata. Aeterna vita sic diligatur
quomodo ista temporalis.</hi> Verumtamen, charissimi,
cum duae vitae sint, una ante mortem, alia post
<pb n="1386"/>
mortem; ambae istae habuerunt et habent amatores
suos. Qualis sit brevis haec vita, quid describere opus
est? Experimur quam aerumnosa, quam querelosa:
circumdata tentationibus, plena timoribus; ardens
cupiditatibus, subdita casibus; in adversis dolens, in
prosperis tumens; lucris exsultans, damnis excrucians.
Et in ipsis lucris exsultatione trepidat, ne quod
acquisivit, amittat; ne propter hoc quaeratur, qui antequam
haberet non quaerebatur. Vera infelicitas,
mendosa felicitas. Humilis cupit ascendere, sublimatus
timet descendere. Qui non habet, invidet habenti;
qui habet, contemnit non habentem. Et quis explicet
verbis, hujus vitae tantam et tam conspicuam foeditatem?
Et tamen ista foeditas habet amatores suos tales,
ut optemus invenire paucissimos, qui sic diligant
aeternam vitam, quam finire non possunt, quomodo
ista diligitur, quae et cito finitur, et si protendatur,
quotidie timetur, ne per horas singulas finiatur. Quid
faciamus? quid agamus? quid dicamus? Quos comminationis
aculeos, quos exhortationis ignes admoveamus
cordibus pigris et ducis, et terreni stuporis
glacie congelatis, ut torporem mundi aliquando decutiant,
et in aeterna inardescant? Quid, inquam,
faciamus? quid dicamus? Adjacet mihi, et interim
occurrit, quia res ipsae quotidianae admonent nos, et
suggerunt quid dicamus.
</p>
          </div3>
        </div2>

<div2>
          <head>CAPUT III.</head>
<p>Ab amore hujus temporalis vitae,
accede, si fieri potest, ad amandam aeternam vitam,
quam martyres amaverunt, qui haec temporalia contempserunt.
Rogo, obsecro, exhortor, non solum vos,
sed vobiscum et nos, diligamus aeternam vitam. Nolo
amplius, cum sit amplior; sic eam diligamus, quomodo
diligitur temporalis ab amatoribus suis: non
quomodo temporalis vita dilecta est a sanctis martyribus.
Istam enim aut nihil, aut minimum dilexerunt,
et ei facile sempiternam praeposuerunt. Non
ergo martyres attendi, quando dixi, Diligamus aeternam,
quomodo diligitur temporalis: sed quomodo
diligitur temporalis ab amatoribus suis, sic diligamus
aeternam, cujus amorem christianus profitetur.</p>
<div3>
            <head>3.</head>
            <p>
 <hi>Christiani sumus, non propter temporalem, sed
propter aeternam vitam. Crux Christi in fronte quid nos
admoneat.</hi> Ideo enim Christiani facti sumus, non propter
hanc temporalem vitam. Quam multi enim Christiani
immaturi rapiuntur, et sacrilegi homines usque
ad decrepitam aetatem in hac vita perdurant? Sed rursus
et apud eos multi moriuntur immaturi. Multa damna
Christianorum, et lucra impiorum: et rursus multa
damna impiorum, et lucra Christianorum. Et multi honores
impiorum et abjectiones Christianorum: et rursus
multi honores Christianorum, et abjectiones impiorum.
</p>
          </div3>
        </div2>

<div2>
          <head>CAPUT IV.</head>
<p>Cum sint ergo ista bona et mala
utrisque communia, numquid, fratres, quando Christiani
facti sumus, propter mala ista devitanda, vel
bona adipiscenda, nomen Christo dedimus, et frontem
tanto signo subjecimus? Christianus es, in fronte
portas crucem Christi. Character tuus docet quid profitearis.
Quando ille in cruce pendebat, quam crucem
portas in fronte (non signum ligni te delectat, sed
<pb n="1387"/>
signum pendentis): quando ergo ille pendebat in
cruce; saevientes circumspiciebat, insultantes ferebat,
pro inimicis orabat. Medicus etiam cum occideretur,
suo sanguine aegrotos sanabat. Dixit enim: <hi>Pater, ignosce illis, quia nesciunt quid faciunt 
 <note>(Luc.
XXIII, 34)</note>
            </hi>. Nec ista vox vacua vel inanis fuit. Et ex
ipsis postea millia crediderunt in eum quem occiderant,
ut discerent pati pro ipso, qui pro ipsis et ab
ipsis passus est.</p>
</div2>

<div2>
          <head>CAPUT V.</head>
<p>Hinc ergo intelligitur, fratres, ab
isto signo, ab isto charactere, quem accipit Christianus,
etiam cum fit catechumenus; hinc intelligitur
quare sumus Christiani, quia non propter temporalia
et transeuntia, vel bona, vel mala, sed propter vitanda
mala quae non transibunt, et propter adipiscenda
bona quae terminum non habebunt.</p>
</div2>

<div2>
          <head>CAPUT VI.</head>
<div3>
            <head>4.</head>
            <p>
 <hi>Vita temporalis multum diligitur;
non sic vita aeterna.</hi> Verumtamen, ut dicere coeperam,
fratres, quod admonueram, quod proposueram,
obsecro vos, attendamus, quomodo diligatur
vita ista temporalis ab amatoribus suis; in quam magno
timore sunt homines, ne moriantur morituri. Videas
hominem tremere, fugere, latebras quaerere, defensiones
aucupari, rogare, provolvi; si fieri potest,
quidquid habet, dare, ut vita donetur, ut uno die plus
vivatur, ut aetas incerta semper aliquanto diutius protendatur.
Tanta faciunt homines: quis tale aliquid pro
vita aeterna? Alloquamur amatorem praesentis vitae:
Quid agis? quid festinas? quid trepidas? quid fugis?
quid latebras quaeris? Ut vivam, inquit. Certe ut vivas?
Ut vivas semper victurus? Non. Non ergo mortem
satagis auferre, sed differre. Qui tanta agis, ut
paulo serius moriaris, age aliquid, ut nunquam moriaris.</p>
          </div3>
<div3>
            <head>5.</head>
            <p>
 <hi>Necessaria dat homo, ut hic diutius vel misere
vivat; non dat superflua, ut in aeternum cum Christo
regnet.</hi> Quam multos invenimus qui dicant, Tollat
fiscus res meas, ut serius moriar: quam raro invenimus
qui dicat, Tollat Christus res meas, ut nunquam
moriar. Et tamen, o amator temporalis vitae,
si tollat fiscus, te spoliat in hoc saeculo; si tollat
Christus, tibi servat in coelo. Propter hanc vitam
volunt habere homines unde vivant, et propter hanc
volunt dare unde vivant. Quod tibi servas unde vivas,
hoc das ut vivas, forte fame defecturus. Et tamen
dicis: Tollat, quid ad me? Mendicare volo. Das
unde vivis, mendicare paratus ut vivas. Paratus es,
datis etiam necessariis, mendicare in hoc mundo; et
non es paratus, erogatis superfluis, regnare cum
Christo?
</p>
          </div3>
        </div2>

<div2>
          <head>CAPUT VII.</head>
<p>Rogo, appende. Si aliqua statera
aequitatis invenitur in arca cordis tui, profer illam,
et haec duo impone in illa, et appende: Mendicare in
hoc mundo, et regnare cum Christo. Non est quod
appendere. Non enim in illius rei comparatione habet
hoc aliquod pondus. Si dicerem regnare in hoc mundo,
et regnare cum Christo; non esset quod appendere.
Poenitet me dixisse, Appende: prorsus non est
quod appendere. <hi>Quid prodest homini, si totum mundum
<pb n="1388"/>
lucretur, animae autem suae detrimentum patiatur <note>(Matth. XVI, 26)</note>
            </hi>?
Qui autem non passus fuerit detrimentum
animae suae, ipse regnabit pro Christo. Quis
autem in hoc mundo regnat securus? Fac quia regnat
securus; numquid regnat aeternus?</p>
<div3>
            <head>6.</head>
            <p>
 <hi>Immerito vitam istam sic amari.</hi> Illud advertite,
quod proponebam, quales amatores habeat praesens
vita, temporalis vita, brevis vita, foeda vita, quales
habeat amatores. Fit plerumque homo propter hanc
vitam nudus, mendicus. Quaeris ab eo quare? Sic respondet:
Ut viverem. Quid amasti, et quid amans
quo pervenisti? quid dicturus es, male amatae perverse
amator? quid dicturus es huic amatae vitae
tuae? Dic, alloquere, blandire, si potes. Quid dicturus
es? Ad istam nuditatem me perduxit pulchritudo
tua. Clamat tibi, Foeda sum, et tu amas? Clamat,
Dura sum, et tu amplecteris? Clamat, Volatica
sum, et tu sequi conaris? Ecce respondet tibi amata
tua, Non tecum stabo: etsi tecum aliquantum ero,
non tecum permanebo. Nudare te potui, beare non
potui.
</p>
          </div3>
        </div2>

<div2>
          <head>CAPUT VIII.</head>
<div3>
            <head>7.</head>
            <p>
 <hi>Vita aeterna Deus est; vita praesens,
vapor.</hi> Ergo quoniam Christiani sumus, implorato
adjutorio Domini Dei nostri adversus blanditias
male amatae, amemus illius pulchritudinem vitae,
quam nec oculus vidit, nec auris audivit, nec in cor
hominis ascendit. Hanc enim praeparavit Deus diligentibus
se <note>(I Cor. II, 9)</note>; et ipsa vita ipse Deus est. Acclamastis,
suspirastis. Amemus hanc fortiter. Donet
Dominus ut amemus. Illi lacrymas pro hac non solum
adipiscenda, sed etiam diligenda fundamus. Quid monituri
sumus, quid demonstraturi? Numquid libros
recitamus, ut ostendamus quam sit ista incerta, quam
transitoria, quam pene nulla, quam verum sit quod
scriptum est, <hi>Quae enim est vita vestra? Vapor est ad
modicum apparens; deinceps exterminabitur (Jacobi
IV, 15)</hi>. Vivebat heri, non est hodie: paulo ante videbatur,
modo non est qui videbatur. Deducitur homo
ad sepulcrum: redeunt tristes, cito obliviscentes.
Dicitur quam nihil est homo: et hoc dicit ipse homo;
et non corrigit se homo, ut non nihil, sed aliquid sit
homo. Hujus ergo amatores martyres fuerunt, et hujus
vitae acquisitores sunt. Habent quod amaverunt,
uberius habebunt in resurrectione mortuorum. Hoc
ergo iter nobis magnis suis passionibus constraverunt.
</p>
          </div3>
        </div2>

<div2>
          <head>CAPUT IX.</head>
<div3>
            <head>8.</head>
            <p>
 <hi>Laurentius opes Ecclesiae quaerenti
eas persecutori quales profert.</hi> Sanctus Laurentius archidiaconus
fuit. Opes Ecclesiae ab illo a persecutore
quaerebantur, sicut traditur; unde tam multa passus
est, quae horrent audiri. Impositus craticulae, omnibus
membris adustus est, poenis atrocissimis flammarum
excruciatus est: vincens tamen omnes corporis molestias
magno robore charitatis, adjuvante illo qui
talem fecerat. <hi>Ipsius enim sumus figmentum, creati in
Christo Jesu in operibus bonis, quae praeparavit Deus,
ut in illis ambulemus <note>(Ephes. II, 10)</note>
            </hi>. Ut autem accenderet
in iram persecutorem hoc fecit, non illum
volens irasci, sed suam fidem cupiens posteris commendare,
et quam securus moreretur ostendere:   Pergant,  
<pb n="1389"/>
inquit,   mecum vehicula, in quibus apportem
opes Ecclesiae.   Missa sunt vehicula, oneravit ea
pauperibus, et redire jussit, dicens:   Hae sunt opes Ecclesiae.  
Et verum est, fratres: magnae opes sunt
Christianorum, necessitates egentium; si intelligamus
ubi debeamus servare quod habemus. Ante nos
sunt egentes: ibi si servaverimus, non perdemus.
Non timemus ne aliquis tollat: ille enim qui dedit
servat. Nec meliorem possumus invenire custodem,
nec fideliorem promissorem.
</p>
          </div3>
        </div2>

<div2>
          <head>CAPUT X.</head>
<div3>
            <head>9.</head>
            <p>
 <hi>Martyres imitandi.</hi> Hoc ergo cogitantes
impigre martyres imitemur, si volumus nobis
prodesse solemnitates, quas celebramus. Semper
haec admonuimus, fratres, nunquam cessavimus,
nunquam tacuimus. Vita aeterna diligenda est,
praesens contemnenda est, bene vivendum est, bonum
sperandum est. Mutandus est, qui malus erat;
mutatus instruendus est; instructus perseverare debet. <hi>Qui enim perseveraverit usque in finem, hic salvus
erit 
 <note>(Matth. X, 22; et XXIV, 13)</note>
            </hi>.
</p>
          </div3>
        </div2>

<div2>
          <head>CAPUT XI.</head>
<div3>
            <head>10.</head>
            <p>
 <hi>Saevire in malos non licet.</hi> Sed
dicunt multi mali multa mala. Et quid velles tu? An
a malis bona? Noli quaerere uvam in spinis: prohibitus
es, <hi>Ex abundantia cordis os loquitur <note>(Luc. VI, 45)</note>
            </hi>. Si
aliquid potes, si tu jam non es malus, opta malo ut
sit bonus. Quid saevis in malos? Quia mali sunt, inquis.
Addis te illis, saeviendo in illos. Consilium do:
displicet tibi malus, non sint duo. Reprehendis, et
adjungeris? auges ejus numerum, quem condemnas?
De malo vis vincere malum? de malitia vincere malitiam?
Erunt duae malitiae, ambae vincendae. Non
audis consilium Domini tui per Apostolum: <hi>Noli
vinci a malo, sed vince in bono malum <note>(Rom. XII, 21)</note>
            </hi>?
Forte ille pejor est: cum et tu sis malus, duo tamen
mali. Ego vellem ut vel unus esset bonus. Postremo
saevit usque ad mortem. Quid et post mortem,
ubi ad illum malum jam non pervenit poena, et
alterius mali tota exercetur malitia? Hoc insanire est,
non vindicare.
</p>
          </div3>
        </div2>

<div2>
          <head>CAPUT XII.</head>
<div3>
            <head>11.</head>
            <p>
 <hi>Prohibere suos quisque subditos
debet, ne malis noceant.</hi> Quid vobis dicam, fratres mei?
quid vobis dicam, Non vobis placeant tales? Itane vero de
vobis sensurus sum, quia placent vobis tales? Absit a nobis
ut sentiamus ista de vobis. Sed parum est ut tales
displiceant vobis, parum est: est aliquid quod de vobis
exigendum est. Ne quis dicat, Deus novit quia nolui
fieri. Ecce duas res dixisti: et non feci, et nolui fieri.
Adhuc parum est. Parum est prorsus si noluisti, si
non etiam prohibuisti. Habent mali judices suos,
habent potestates suas: de quibus Apostolus ait, <hi>Non enim sine causa gladium portat. Vindex est enim in
iram,</hi> 
 sed <hi>ei qui male agit.</hi> In iram vindex ei qui male
agit. <hi>Quod si malum,</hi> inquit, <hi>feceris, time. Non enim
sine causa gladium portat. Vis autem non timere potestatem?
Bonum fac, et habebis laudem ex illa <note>(Rom. XIII)</note>
            </hi>.
</p>
          </div3>
        </div2>

<div2>
          <head>CAPUT XIII.</head>
<div3>
            <head>12.</head>
            <p>
 <hi>Qui bonum facit, quomodo ex
<pb n="1390"/>
potestate laudem meretur.</hi> Quid ergo, ait aliquis, sanctus
Laurentius malum fecerat, ut a potestate occideretur?
Quomodo in illo impletum est, <hi>Bonum fac,
et habebis laudem ex illa,</hi> quando propter bonum
tantos cruciatus meruit ex illa? Si non haberet laudem
ex illa, hodie non honoraretur, non a nobis
praedicaretur, non tanto praeconio laudaretur. Habet
ergo laudem ex illa, etiam nolente illa. Non enim
ait Apostolus, Bonum fac, et laudabit te potestas
ipsa. Bonum enim fecerunt Apostoli omnes et martyres;
et non eos laudaverunt, sed interfecerunt potius
potestates. Ergo si diceret, Bonum fac, et laudabit
te potestas, deciperet te. Modo autem temperavit
verba, circumspexit, appendit, moderatus est, circumcidit.
Discite quod audistis: <hi>Bonum fac, et habebis
laudem ex illa;</hi> etiam ipsa laudante, si bona est.
Si autem iniqua est, mortuus pro fide, pro justitia,
pro veritate, habebis laudem ex illa; etiam saeviente
illa. Ex illa enim habebis, non ipsa laudante,
sed ipsa tibi laudis occasionem praebente. Ergo bonum
fac, et habebis, et securus eris.
</p>
          </div3>
        </div2>

<div2>
          <head>CAPUT XIV.</head>
<div3>
            <head>13.</head>
            <p>
 <hi>Malos interficere non cuilibet
licet.</hi> Sed malus ille tanta fecit, tantos oppressit,
tantos ad mendicitatem egestatemque perduxit. Habet
judices suos, habet potestates suas. Ordinata est
respublica. <hi>Quae enim sunt, a Deo ordinatae sunt <note>(Rom.
XIII, 1-4)</note>
            </hi>. Tu quare saevis? Quam potestatem accepisti,
nisi quia non sunt ista publica supplicia, sed
aperta latrocinia? Quid enim? Considerate in ipsis
ordinibus potestatum, destinatum supplicio et damnatum,
cui gladius imminet, non licere feriri, nisi ab
illo qui ad hoc militat. Militat quaestionarius: ab illo
percutitur damnatus. Si damnatum, jam supplicio
destinatum, percutiat exceptor, nonne et damnatum
occidit, et tanquam homicida damnatur? Certe quem
occidit, jam damnatus est, jam supplicio destinatus:
sed inordinate ferire, homicidium est. Si homicidium
est, inordinate ferire damnatum; quid
est, rogo vos, velle ferire inauditum, velle ferire
non judicatum, velle ferire nulla accepta
potestate hominem malum? Non enim malos defendimus,
aut dicimus malos non esse malos. Reddent
inde rationem qui judicant. Quare de morte
aliena tu vis reddere difficultatem rationis, qui
non portas sarcinam potestatis? Liberavit te Deus,
ut non sis judex: quid tibi usurpas alienum? De te
redde rationem.
</p>
          </div3>
        </div2>

<div2>
          <head>CAPUT XV.</head>
<div3>
            <head>14.</head>
            <p>
 <hi>Sententia Domini in homines
immisericordes.</hi> O Domine, quomodo pupugisti corda
saevientium, quando dixisti, <hi>Qui sine peccato est,
prior in illam lapidem mutat.</hi> Verbo gravi et acuto
compunctis cordibus conscientias suas agnoverunt,
et justitiae praesenti erubuerunt; et unus post unum
abscedentes, solam mulierem miseram reliquerunt.
Sed non fuit sola rea: quia cum illa erat judex,
nondum judicans, sed misericordiam praerogans. Dimissae
sunt enim, discedentibus saevientibus, misera
et misericordia. Et ait illi Dominus: <hi>Nemo te condemnavit?</hi> 
<pb n="1391"/>
Respondit: <hi>Nemo, Domine. Nec ego,</hi> inquit, <hi>te damnabo: vade, et deinceps jam noli peccare <note>(Joan. VIII, 3-11)</note>
            </hi>.
</p>
          </div3>
        </div2>

<div2>
          <head>CAPUT XVI.</head>
<div3>
            <head>15.</head>
            <p>
 <hi>Milites non militia, sed malitia
bonos esse non sinit. Teloneariis quid praeceptum,
quid universis.</hi> Sed tanta mihi fecit miles iste. Vellem
nosse, si militares, utrum similia non faceres.
Nec volumus talia fieri a militibus, quibus pauperes
opprimuntur: volumus et ipsos audire Evangelium.
Non enim benefacere prohibet militia, sed malitia.
Venientes autem milites ad baptismum Joannis, dixerunt: <hi>Et quid nos faciemus?</hi> 
 Ait illis Joannes: <hi>Neminem
concusseritis, nulli calumniam feceritis; sufficiat
vobis stipendium vestrum.</hi> Et vere, fratres, si
tales essent milites, felix esset ipsa respublica.
</p>
          </div3>
        </div2>

<div2>
          <head>CAPUT XVII.</head>
<p>Sed non solum miles talis esset,
sed et telonearius talis esset, qualis ibi describitur.
Nam dixerunt ei publicani, id est, telonearii: <hi>Et nos
quid faciemus?</hi> Responsum est: <hi>Nihil amplius exigatis,
quam constitutum est vobis.</hi> Correptus est miles,
correptus est telonearius: corrigatur et provincialis.
Habes universalem directam correctionem.
Quid faciemus omnes? <hi>Qui habet duas tunicas, communicet
cum non habente; et qui habet escas, similiter
faciat <note>(Luc. III, 11-14)</note>
            </hi>. Volumus ut audiant milites
quod praecepit Christus: audiamus et nos. Non enim
Christus illis est, et nobis non est. Omnes audiamus,
et concorditer in pace vivamus.</p>
</div2>

<div2>
          <head>CAPUT XVIII.</head>
<div3>
            <head>16.</head>
            <p>
 <hi>Negotiator fraudi et perjurio
obnoxius. In malos non saeviunt nisi mali.</hi> Oppressit
me, cum essem negotiator. Tu ipsum negotium bene
egisti? In ipso negotio fraudem non fecisti? In ipso
negotio falsum non jurasti? Non dixisti, Per illum
qui me trajecit, per ipsum mare, quia tanti emi,
quod non tanti emisti? Fratres, dico vobis expresse,
et quantum Dominus donat, libere: Non saeviunt in
malos, nisi mali. Alia est potestatis necessitas. Nam
judex plerumque cogitur eximere gladium, et ferire
nolens. Quantum enim ad ipsum pertinet, volebat
servare sententiam incruentam: sed perire noluit
forte publicam disciplinam. Pertinuit ad ejus professionem,
ad ejus potestatem, ad ejus necessitatem.
Ad te quid pertinet, nisi rogare Deum, <hi>Libera nos
a malo <note>(Matth. VI, 13)</note>
            </hi>? O qui dixisti, <hi>Libera nos
a malo:</hi> liberet te Deus a te ipso.
</p>
          </div3>
        </div2>

<div2>
          <head>CAPUT XIX.</head>
<div3>
            <head>17.</head>
            <p>
 <hi>Episcopus pius rem habere cogitur,
cum saecularibus potestatibus.</hi> Ad summam, fratres,
quid vitemus? Omnes christiani sumus: nos
etiam majoris periculi sarcinam sustinemus. Saepe
de nobis dicitur, Ivit ad illam potestatem: et
quid quaerit episcopus cum illa potestate? Et tamen
omnes nostis quia vestrae necessitates nos cogunt venire
quo nolumus: observare, ante ostium stare, intrantibus
dignis et indignis exspectare, nuntiari, vix
aliquando admitti: ferre humilitates, rogare, aliquando
<pb n="1392"/>
impetrare, aliquando tristes abscedere. Quis
vellet haec pati nisi cogeremur? Dimittamur, non illa
patiamur, nemo nos cogat: ecce concedatur nobis,
date nobis ferias hujus rei. Rogamus vos, obsecramus
vos, nemo nos cogat: nolumus habere rationem cum
potestatibus; novit ille quia cogimur. Et ipsas potestates
sic habemus, quomodo Christianos habere debemus,
si Christianos in eadem potestate invenimus; et Paganos,
quomodo Paganos habere debemus; omnibus
bona volentes. Sed moneam, inquit, potestates, ut
bona faciant. Vobis praesentibus monituri sumus?
Scitis, si monuimus? Nescitis, sive fecerimus, sive
non fecerimus. Hoc novi, quia nescitis, et temere
judicatis. Tamen, fratres mei, obsecro vos, de potestatibus
potest mihi dici: Moneret illum, et bona faceret.
Et respondeo ego: Monui, sed non me audivit.
Et ibi monui, ubi tu non audisti. Populum quis monet
in parte? Vel potuimus unum hominem in parte
admonere, et dicere: Sic age, vel sic age, ubi alius
nullus esset. Quis ducat populum in partem, et nullo
sciente moneat populum?</p>
          </div3>
<div3>
            <head>18.</head>
            <p>
 <hi>Malus mortuus, bis dolendus.</hi> Ista necessitas
nos coegit talia vobis loqui, ne malam rationem reddamus
Deo de vobis; ne dicatur nobis, Tu moneres,
tu dares, ego exigerem <note>(Luc. XIX, 23)</note>.
</p>
          </div3>
        </div2>

<div2>
          <head>CAPUT XX.</head>
<p>Avertite ergo vos, ergo omnino
avertite vos ab istis cruentis factis. Non ad vos pertineat,
cum talia videtis et auditis, nisi misereri. Sed
malus mortuus est. Bis dolendus est; quia et mortuus,
et malus. Bis dolendus; quia bis mortuus, et temporaliter,
et in aeternum. Nam si bonus mortuus esset,
affectu humano doleremus; quia deseruit nos, quia
volebamus eum nobiscum vivere. Mali plus dolendi
sunt; quia post hanc vitam a poenis aeternis excipiuntur.
Dolere ergo ad vos pertineat, fratres mei; dolere
ad vos pertineat, non saevire.</p>
</div2>

<div2>
          <head>CAPUT XXI.</head>
<div3>
            <head>19.</head>
            <p>
 <hi>Civiles tumultus prohibere quisque
pro viribus debet.</hi> Sed parum est, ut dixi, parum
est ut non faciatis, parum est ut doleatis, nisi etiam ea
quae ad populi pertinent potestatem pro viribus vestris
prohibeatis. Non dico, fratres, quia potest aliquis vestrum
exire et populum prohibere: hoc nec nos possumus:
sed unusquisque in domo sua filium suum,
servum suum, amicum suum, vicinum suum, clientem
suum, minorem suum. Agite cum illis, ut ista
non faciant. Quibus potestis, suadete; et in quos potestatem
habetis, severitatem adhibete. Unum scio,
quod omnes mecum sciunt, in hac civitate multas inveniri
domos, in quibus non sit vel unus paganus;
nullam domum inveniri, ubi non sint Christiani. Et si
discutiatur diligenter, nulla domus invenitur, ubi non
plures Christiani sint quam pagani. Verum est, consentitis.
Videtis ergo quia mala non fierent, si Christiani
nollent. Non est quid respondeatur. Occulta
mala possent fieri, publica non possent, prohibentibus
Christianis; quia unusquisque teneret servum suum,
unusquisque teneret filium suum: adolescentem domaret
<pb n="1393"/>
severitas patris, severitas patrui, severitas magistri,
severitas boni vicini, severitas correctionis
majoris ipsius. Haec si sic agerentur, non multum nos
mala contristarent.
</p>
          </div3>
        </div2>

<div2>
          <head>CAPUT XXII.</head>
<div3>
            <head>20.</head>
            <p>
 <hi>Ira Dei ex populi peccatis.</hi> 
Fratres mei, iram Dei timeo. Deus non timet turbas.
Quam cito dicitur, Quod populus fecit, fecerit: quis
est qui vindicet populum? Itane, quis est? nec Deus?
Timuit enim Deus universum mundum, quando fecit
diluvium? Timuit tot civitates Sodomae et Gomorrhae,
quando coelesti delevit igne? Nolo jam dicere de praesentibus
malis, quanta et ubi facta sunt, et quae secuta
sunt; nolo commemorare, ne videar insultare.
Numquid in ira sua sejunxit Deus eos qui faciebant,
ab eis qui non faciebant? Sed junxit eos qui faciebant,
cum eis qui non prohibebant.
</p>
          </div3>
        </div2>

<div2>
          <head>CAPUT XXIII.</head>
<div3>
            <head>21.</head>
            <p>
 <hi>Populus ne sibi sumat quod
ad potestates pertinet, neve inordinate saeviat in malos.</hi> 
Explicemus ergo aliquando sermonem, fratres mei.
Hortamur vos, obsecramus vos per Dominum et ejus
mansuetudinem, ut mansuete vivatis, pacifice vivatis;
potestates facere quod ad illas pertinet, unde Deo
et majoribus suis redditurae sunt rationem, pacifice
permittatis: quotiescumque petendum est, honorifice
et pacifice petatis. Cum his qui mala faciunt, et infeliciter
atque inordinate saeviunt, non vos misceatis;
non talibus factis vel spectandis interesse cupiatis.
Sed quantum potestis, quisque in domo sua et in vicinia
sua, cum eo cum quo habet alicujus necessitudinis
et charitatis vinculum, moneatis, suadeatis,
doceatis, corripiatis; comminationibus etiam quibuslibet
a tantis malis coerceatis: ut aliquando Deus misereatur,
et finem det humanis malis, et non secundum
peccata nostra faciat nobis, neque secundum
iniquitates nostras retribuat nobis, sed quantum distat
ortus ab occidente, longe faciat a nobis peccata
nostra <note>(Psal. CII, 10 et 12)</note>; et propter honorem nominis
sui liberet nos, et propitius sit peccatis nostris, ne
forte dicant gentes, Ubi est Deus eorum <note>(Psal. LXXVIII,
9 et 10)</note>?
</p>
          </div3>
        </div2>
      </div1>

<div1>
        <head>SERMO CCCIII. In Natali martyris Laurentii, II.</head>
<div3>
          <head>1.</head>
          <p>
 <hi>Laurentius archidiaconus opes Ecclesiae proferre
jussus.</hi> Beati Laurentii illustre martyrium est, sed
Romae, non hic: tantam enim video vestram paucitatem.
Quam non potest abscondi Roma, tam non potest
abscondi Laurentii corona. Sed quare adhuc
istam civitatem lateret, scire non possum. Ergo pauci
audite pauca: quia et nos in hac lassitudine corporis
et aestibus non possumus multa. Diaconus erat, secutus
Apostolos: tempore post Apostolos fuit. Cum ergo
persecutio, quam modo ex Evangelio audistis praedictam
fuisse Christianis, Romae, sicut in caeteris locis,
vehementer arderet, et tanquam ab archidiacono postulatae
<pb n="1394"/>
essent res Ecclesiae; ille respondisse fertur, <hi>Mittantur mecum vehicula, in quibus apportem opes Ecclesiae.</hi> 
Aperuit fauces avaritia: sed sciebat quid faceret
sapientia. Continuo jussum est: quot vehicula
poposcit, tot ierunt. Poposcit autem multa: et quanto
plura erant vehicula, tanto erat major spes praedae
corde conceptae. Implevit vehicula pauperibus, et reversus
est cum eis: et dictum est ei, Quid est hoc?
Respondit, <hi>Hae sunt divitiae Ecclesiae.</hi> Illusus persecutor
flammas poposcit; sed non erat ille frigidus, ut flammas
timeret: ardebat pene furore, sed plus anima
charitate. Quid pluribus? Craticula admota est, et
tostus est. Et cum ex uno latere arsisset, dicitur tanta
tranquillitate illa tormenta tolerasse, ut impleretur in
eo quod modo in Evangelio audivimus, <hi>In patientia
vestra possidebitis animas vestras <note>(Luc. XXI, 19)</note>
          </hi>. Denique
flamma ustus, sed patientia tranquillus: <hi>Jam,</hi> 
inquit, <hi>coctum est; quod superest, versate me, et manducate.</hi> 
Tale duxit martyrium: ista gloria coronatus
est. Beneficia ejus Romae tam clara sunt, ut numerari
omnino non possint. Iste est de quo dixit Christus: <hi>Qui perdiderit animam suam propter me, salvabit eam <note>(Id. IX, 24)</note>
          </hi>.
Salvavit eam per fidem, salvavit per
contemptum mundi, salvavit per martyrium. Quanta
est gloria ejus apud Deum, dum tanta est laus ejus
apud homines?</p>
        </div3>
<div3>
          <head>2.</head>
          <p>
 <hi>Martyrum merces Christum sequentibus parata.</hi> 
Sequamur vestigia ejus fide, sequamur et contemptu
mundi. Non solum martyribus praemia promittuntur
coelestia, sed etiam integra fide et perfecta charitate
Christum sequentibus. Nam inter martyres honoratus
est, ipsa veritate pollicente, ac dicente: <hi>Nemo est
qui relinquat domum, aut agrum, aut parentes, aut fratres,
aut uxorem, aut filios, et non recipiat septies tantum
in isto tempore, in saeculo autem futuro vitam aeternam
habebit <note>(Matth. XIX, 29)</note>
          </hi>. Quid est gloriosius homini,
quam sua vendere, et Christum emere, offerre
Deo acceptissimum munus, incorruptam virtutem
mentis, incolumem laudem devotionis; Christum
comitari, cum venire coeperit vindictam de inimicis
recepturus; lateri ejus assistere, cum sederit judicaturus;
cohaeredem Christi fieri, Angelis adaequari,
cum Patriarchis, cum Apostolis, cum Prophetis, coelestis
regni possessione laetari? Has cogitationes quae
persecutio potest vincere, quae possunt tormenta superare?
Dura, fortis, et stabilis religiosis meditationibus
fundata mens, et adversus omnes zabuli terrores
et minas mundi animus immobilis perstat, quem
<pb n="1395"/>
futurorum fides certa et solida corroborat. Clauduntur
oculi in persecutionibus; sed patet coelum. Minatur
Antichristus; sed tuetur Christus. Mors infertur;
sed immortalitas sequitur. Occiso mundus eripitur;
sed restituto paradisus exhibetur. Vita temporalis exstinguitur;
sed aeterna reparatur. Quanta est dignitas
et quanta securitas exire hinc laetum, exire inter
pressuras et angustias gloriosum; claudere in momento
oculos, quibus homines videbantur et mundus;
aperire eos statim, ut Deus videatur, etiam feliciter
migrando! Quanta velocitas! Terris repente retraheris,
ut regnis coelestibus reponaris. Haec oportet
mente et cogitatione complecti, haec die ac nocte
meditari. Si talem persecutio invenerit Dei militem,
vinci non poterit virtus ad praelium prompta. Vel si
accersitio ante pervenerit; fidei, quae erat ad martyrium
praeparata, sine damno temporis, merces Deo
judice redditur. In persecutione militia, in pace constantia
coronatur.
</p>
        </div3>
      </div1>

<div1>
        <head>SERMO CCCIV  In solemnitate Laurentii martyris, III.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Diaconi officium, ministrare
sanguinem Christi. Coenae Dominicae mysterium,
ut cujus sanguinem sumimus, pro ipso animam ponamus.</hi> 
Beati Laurentii triumphalem diem, quo calcavit
mundum frementem, sprevit blandientem, et in
utroque vicit diabolum persequentem, hodiernum
nobis Ecclesia Romana commendat. Quam gloriosa
enim, et quanta virtutum multitudine, quasi florum
varietate, distincta Laurentii martyris sit corona,
universa testis est Roma. In ipsa enim Ecclesia, sicut
soletis audire, diaconi gerebat officium. Ibi sacrum
Christi sanguinem ministravit: ibi pro Christi
nomine suum sanguinem fudit. Ad mensam potentis
prudenter accesserat. Ad illam mensam, de qua nobis
modo Salomonis proverbia loquebantur, ubi scriptum
est: <hi>Si sederis coenare ad mensam potentis, cognoscens
intellige quae apponuntur tibi; et sic extende
manum tuam, sciens quoniam similia te oportet praeparare <note>(Prov. XXIII, 1, 2)</note>
            </hi>.
Hujus coenae mysterium
beatus apostolus Joannes evidenter exposuit, dicens: <hi>Sicut Christus pro nobis animam suam posuit, sic et nos
debemus animas pro fratribus ponere 
 <note>(I Joan. III, 16)</note>
            </hi>. Intellexit
hoc, fratres, sanctus Laurentius; intellexit, ac
fecit: et prorsus qualia sumpsit in illa mensa, talia
praeparavit. Amavit Christum in vita sua, imitatus est
eum in morte sua.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Christum sequi omnes debemus.</hi> 
Et nos ergo, fratres, si veraciter amamus, imitemur.
Non enim meliorem reddere poterimus dilectionis
<pb n="1396"/>
fructum, quam imitationis exemplum; <hi>Christus</hi> enim <hi>pro nobis passus est, relinquens nobis exemplum, ut sequamur
vestigia ejus 
 <note>(I Petr. II, 21)</note>
            </hi>. In hac sententia
vidisse videtur apostolus Petrus, quod pro his tantum
passus est Christus, qui sequuntur vestigia ejus,
neque prosit quidquam Christi passio, nisi illis qui
sequuntur vestigia ejus. Secuti sunt eum martyres
sancti, usque ad effusionem cruoris, usque ad similitudinem
passionis: secuti sunt martyres, sed non
soli. Non enim postquam illi transierunt, pons incisus
est; aut postquam ipsi biberunt, fons ipse siccatus
est. Quae est enim spes fidelium bonorum, qui
vel sub foedere conjugali jugum matrimonii caste et
concorditer ducunt, vel sub continentia viduali domant
carnis illecebras, vel etiam sanctitatis apicem
celsius erigentes et in nova virginitate florentes sequuntur
agnum quocumque ierit? Quae istis, inquam,
quae nobis omnibus spes est, si non sequuntur Christum,
nisi qui pro ipso sanguinem fundunt? Perditura
est ergo filios suos, quos tanto fecundius, quanto
securius tempore pacis enixa est mater Ecclesia?
Quos ne perdat, oranda est persecutio, oranda tentatio?
Absit, fratres. Quomodo enim potest orare
persecutionem, qui quotidie clamat, <hi>Ne nos inferas in
tentationem <note>(Matth. VI, 13)</note>
            </hi>?
</p>
          </div3>
        </div2>

<div2>
          <head>CAPUT III.</head>
<p>Habet, habet, fratres, habet hortus
ille dominicus, non solum rosas martyrum, sed et
lilia virginum, et conjugatorum hederas, violasque
viduarum. Prorsus, dilectissimi, nullum genus hominum
de sua vocatione desperet: pro omnibus passus
est Christus. Veraciter de illo scriptum est, <hi>Qui
vult omnes homines salvos fieri, et in agnitionem veritatis
venire <note>(I Tim. II, 4)</note>
            </hi>.</p>
<div3>
            <head>3.</head>
            <p>
 <hi>In quibus licet Christum sequi, praeter martyrium.
Humilitas ipsius sectanda. Vindicta exemplo Christi,
non expetenda. Praesentia contemnenda.</hi> Intelligamus
ergo praeter effusionem cruoris, praeter periculum
passionis, quomodo Christum debeat sequi Christianus.
Apostolus dicit, loquens de Domino Christo: <hi>Qui cum in forma Dei esset, non rapinam arbitratus
est esse aequalis Deo.</hi> 
 Quanta majestas! <hi>Sed semetipsum
exinanivit, formam servi accipiens, in similitudinem
hominum factus, et habitu inventus ut homo.</hi> 
Quanta humilitas! Humiliavit se Christus: habes,
christiane, quod teneas. Christus <hi>factus est obediens:</hi> 
quid superbis? Quousque factus est obediens Christus?
Usque ad incarnationem Verbi, usque ad participationem
mortalitatis humanae, usque ad trinam
diaboli tentationem, usque ad irrisionem populi Judaeorum,
usque ad sputa et vincula, usque ad alapas
et flagella; si parum est, <hi>usque ad mortem;</hi> et si
adhuc aliquid etiam de genere mortis addendum, <hi>mortem autem crucis 
 <note>(Philipp. II, 6-8)</note>
            </hi>. Habemus tale
humilitatis exemplum, superbiae medicamentum.
</p>
          </div3>
        </div2>

<div2>
          <head>CAPUT IV.</head>
<p>Quid ergo intumescis, o homo?
O pellis morticina, quid tenderis? O sanies fetida,
quid inflaris? Anhelas, doles, aestuas, quia nescio
quis tibi fecit injuriam. Unde tu flagitas ultionem,
sitis arenti fauce vindictam; nec prius ab intentione
<pb n="1397"/>
desistis, donec de illo qui te laeserit, vindiceris? Si
Christianus es, exspecta regem tuum: prius se vindicet
Christus. Nondum enim vindicatus est, qui pro
te tanta perpessus est. Et utique illa majestas posset
vel nihil perpeti, vel continuo vindicari. Sed cum esset
in illo tanta potentia, ideo fuit etiam tanta patientia:
quia <hi>pro nobis est passus, relinquens nobis exemplum,
ut sequamur vestigia ejus.</hi> Videtis certe, dilectissimi,
quia praeter effusionem cruoris, praeter vincula et
carceres, praeter flagella et ungulas, sunt multa in
quibus sequi possumus Christum. Deinde hac humilitate
decursa, et morte prostrata, ascendit Christus
in coelum: sequamur eum. Audiamus Apostolum dicentem, <hi>Si consurrexistis cum Christo, quae sursum
sunt, sapite, ubi Christus est in dextera Dei sedens;
quae sursum sunt quaerite, non quae super terram 
 <note>(Coloss.
III, 1 et 2)</note>
            </hi>. Quidquid delectabile de temporalibus
rebus mundus ingesserit, respuatur: quidquid infremuerit
asperum atque terribile, contemnatur. Et
qui sic agit, non dubitet Christi se cohaerere vestigiis,
ut merito dicere audeat cum apostolo Paulo, <hi>Conversatio nostra in coelis est 
 <note>(Philipp. III, 20)</note>
            </hi>.</p>
</div2>

<div2>
          <head>CAPUT V.</head>
<div3>
            <head>4.</head>
            <p>
 <hi>Vera et invicta virtus charitas.</hi> 
Sed tunc potest in istis esse virtus invicta, si non sit
charitas ficta. Ille ergo dat nobis veram virtutem,
qui diffundit in nostris cordibus charitatem <note>(Rom. V,
5)</note>. Quando autem beatus Laurentius appositos extrinsecus
ignes non timeret, nisi intus flamma charitatis
arderet? Ideo, fratres mei, gloriosus Martyr
atroces incendiorum flammas non pertimescebat in
corpore, quia ardentissimo coelestium gaudiorum
desiderio flagrabat in mente. In comparatione fervoris,
quo pectus ejus ardebat, exterior persecutorum
flamma frigebat. Quando enim ferret tantorum aculeos
dolorum, nisi aeternorum diligeret gaudia praemiorum?
Postremo quando contemneret istam vitam,
nisi amando meliorem vitam? <hi>Et quis nocere
vobis potest,</hi> ait apostolus Petrus; <hi>quis,</hi> inquit, <hi>nocere vobis potest, si boni amatores fueritis 
 <note>(I Petr.
III, 13)</note>
            </hi>? Faciat in te licet persecutor malum: tu ne
deficias amando bonum. Si enim vere quod bonum
est, toto corde dilexeris, omne malum patienter et
aequanimiter sustinebis. Quid enim beato Laurentio
illa, quae a persecutoribus illata sunt, tormenta nocuerunt;
nisi quod eum clariorem ipsis suppliciis
reddiderunt, et hunc nobis festivissimum diem de
pretiosa ejus morte fecerunt?
</p>
          </div3>
        </div2>
      </div1>

<div1>
        <head>SERMO CCCV. In solemnitate martyris Laurentii, IV. Habitus ad Mensam S. Cypriani.</head>
<div3>
          <head>1.</head>
          <p>
 <hi>Granum morte multiplicatum.</hi> Agnoscit fides vestra
granum, quod in terram cecidit, et mortuum multiplicatum
est. Agnoscit, inquam, hoc granum fides
vestra, quia ipsum habitat in mente vestra. Hoc
enim quod de se ipso dixerit Christus, nullus ambigit
Christianus. Sed plane illo mortuo grano et multiplicato,
<pb n="1398"/>
multa grana sunt sparsa in terram: ex
quibus est et beatus Laurentius, cujus seminationem
hodie celebramus. De illis autem granis sparsis
toto orbe terrarum, quanta pullulaverit seges videmus,
gaudemus, sumus: si tamen et nos per illius gratiam
ad horreum pertinemus. Neque enim ad horreum
pertinet quidquid in segete est. Eadem quippe pluvia
utilis et nutritoria, et triticum pascit et paleam. Absit
ut simul utrumque in horreo recondatur; quamvis
simul utrumque in agro nutriatur, et simul utrumque
in area trituretur. Nunc tempus eligendi est. Antequam
veniat ventilatio, fiat morum separatio: sicut
in area, granum adhuc mundatione discernitur,
nondum ventilabro ultimo separatur.</p>
        </div3>
<div3>
          <head>2.</head>
          <p>
 <hi>Anima hic non amanda. Christus propinquante
morte turbatur, quia nos in se transfigurat.</hi> Audite me,
grana sancta, quae hic esse non dubito; nam si dubito,
nec ipse granum ero: audite, inquam, me;
imo audite primum granum per me. Non ametis in
hoc saeculo animas vestras: nolite amare, si amatis;
ut non amando servetis: quia non amando plus
amatis. <hi>Qui amat in hoc saeculo animam suam, perdet
eam <note>(Joan. XII, 24, 25)</note>
          </hi>. Granum loquitur, granum
quod in terram cecidit, et mortificatum est ut
multiplicaretur, loquitur: audiatur, quia non mentitur.
Quod admonuit, ipse fecit: instruxit praecepto,
praecessit exemplo. Non amavit Christus in hoc
saeculo animam suam; ideo venit, ut hic perderet
eam, pro nobis poneret eam, et cum vellet resumeret
eam. Sed quia ipse sic erat homo, ut et Deus esset:
Christus enim est Verbum, anima, et caro, Deus
verus et verus homo; sed homo sine peccato, qui
auferret mundi peccatum: majoris erat utique potestatis,
ut posset veraciter dicere, <hi>Potestatem habeo
ponendi animam meam, et potestatem habeo iterum sumendi
eam: nemo tollit eam a me; sed ipse pono eam a
me, et iterum sumo eam <note>(Id. X, 17, 18)</note>
          </hi>. Cum esset
ergo tantae potestatis, quare dixit, <hi>Nunc anima mea
turbata est <note>(Id. XII, 27)</note>
          </hi>? Homo Deus tantae potestatis
quare turbatur, nisi quia in illo imago est nostrae infirmitatis? <hi>Potestatem habeo ponendi animam meam,
et potestatem habeo iterum sumendi eam.</hi> 
 Quando hoc
audis a Christo, ipse est in se; quando hoc, inquam,
audis a Christo, ipse est in se: quando anima ejus
morte propinquante, turbatur, ipse est in te. Etenim
corpus ejus Ecclesia non esset, nisi et in nobis ipse
esset.</p>
        </div3>
<div3>
          <head>3.</head>
          <p>
 <hi>Christus potestate mortuus est, potestate resurrexit.</hi> 
Attende ergo Christum: <hi>Potestatem habeo ponendi
animam meam, et potestatem habeo iterum sumendi
eam: nemo tollit eam a me. Ego dormivi:</hi> hoc enim
dicit in Psalmo, <hi>Ego dormivi.</hi> Tanquam diceret: Quid
fremunt? quid exsultant? quid ventilantur laetitia Judaei,
quasi ipsi aliquid fecerint? <hi>Ego dormivi. Ego,</hi> 
inquit, ego qui potestatem habeo ponendi animam
meam, ponendo eam <hi>dormivi, et somnum cepi.</hi> Et
quoniam potestatem habebat iterum sumendi eam,
<pb n="1399"/>
adjunxit, <hi>Et exsurrexi.</hi> Sed dans gloriam Patri: <hi>Quoniam
Dominus,</hi> inquit, <hi>suscepit me <note>(Psal. III, 6)</note>
          </hi>. Haec
verba ubi ait, <hi>Quoniam Dominus suscepit me,</hi> non sic
occurrant mentibus vestris, quasi corpus suum non
suscitaverit ipse Christus. Suscitavit eum Pater, suscitavit
et ipse se ipsum. Unde docebimus quia suscitavit
et se ipsum? Recole quid dixit Judaeis: <hi>Solvite
templum hoc, et in triduo suscitabo illud <note>(Joan. II, 19)</note>
          </hi>.
Sic ergo Christum intellige potestate natum ex virgine,
non conditione, sed potestate: potestate mortuum,
potestate sic mortuum. Ad bonum suum utebatur
nescientibus malis, et frementem populum insanum
in usum suae virtutis ad nostram beatitudinem
transferebat, et in his a quibus moriebatur, suos
victuros secum videbat: et videns eos in insano populo
adhuc insanos, <hi>Pater,</hi> inquit, <hi>ignosce illis, quia
nesciunt quid faciunt <note>(Luc. XXIII, 34)</note>
          </hi>. Ego, inquit,
ego medicus tango venam, de ligno aegrotos inspicio;
pendeo, et tango; morior, et vivifico; sanguinem
fundo, et inde inimicis meis medicamentum salutis
conficio. Saeviunt et fundunt: credent et bibent.</p>
        </div3>
<div3>
          <head>4.</head>
          <p>
 <hi>Morte imminente turbatur, ne nos desperemus.</hi> 
Ipse ergo Christus Dominus et salvator noster, caput
Ecclesiae, natus ex Patre sine matre; ipse, inquam,
Dominus et salvator noster Jesus Christus, quantum
ad ipsum pertinet, potestate posuit animam suam,
potestate resumpsit eam. Ad hanc potestatem non
pertinet proprie, <hi>Anima mea turbata est.</hi> Nos in se
transfiguravit; nos vidit, nos inspexit, nos fatigatos
suscepit et fovit; ne forte quando veniret alicui membro
ejus ultimus dies, quo ista esset vita finienda,
turbaretur per infirmitatem, et desperaret salutem,
et diceret se ad Christum non pertinere, quoniam
non sic praeparatus esset ad mortem, ut nulla in illo
perturbatio exoriretur, nulla tristitia mentem devotissimam
nubilaret. Quoniam ergo periclitarentur
membra ejus desperatione, quando propinquante
morte aliquis turbaretur, nolens finire miseram vitam,
piger inchoare nunquam finiendam: ne ergo
desperatione frangerentur, ipsos infirmos suos intendit,
ipsa membra sua ultima non valde fortia collegit
in sinum suum, ipsa non valde fortia tanquam
gallina texit pullos suos; et tanquam alloquitur eos, <hi>Nunc anima mea turbata est.</hi> 
 Agnoscite vos in me, ut
quando forte turbati fueritis, non desperetis, sed ad
caput vestrum revocetis aspectum, et dicatis vobis,
Quando Dominus dicebat, <hi>Anima mea turbata est,</hi> nos
in illo eramus, nos significabamur. Turbamur, sed
non perimus. <hi>Quare tristis es, anima mea? et quare
conturbas me?</hi> Non vis finiri miseram vitam? Tanto
est misericr, quanto et misera amata est, et non vis
finiri: minus esset misera, si non amaretur. Qualis
est beata vita, quando sic amatur misera vita, tantum
quia vocatur vita? <hi>Quare</hi> ergo <hi>tristis es, anima
mea? et quare conturbas me?</hi> Habes quid agas. Defecisti
in te? <hi>Spera in Domino <note>(Psal. XLII, 5)</note>
          </hi>. Turbaris
in te? <hi>Spera in Domino,</hi> qui te elegit ante mundi constitutionem,
qui te praedestinavit, qui te vocavit, qui
te impium justificavit, qui tibi glorificationem sempiternam
<pb n="1400"/>
promisit, qui pro te mortem non debitam
sustulit, qui pro te sanguinem fudit, qui te in se
transfiguravit, quando dixit, <hi>Anima mea turbata est.</hi> 
Ad illum pertines, et times? Et aliquid tibi nociturus
est mundus, pro quo mortuus est, per quem factus
est mundus? Ad illum pertines, et times? <hi>Si Deus pro
nobis, quis contra nos? Qui proprio Filio non pepercit,
sed pro nobis omnibus tradidit illum; quomodo non et
cum illo omnia nobis donavit <note>(Rom. VIII, 31 et 32)</note>
          </hi>? Resiste
perturbationibus, ne consentias amori saeculi.
Titillat, blanditur, insidiatur: non ei credatur, Christus
teneatur.
</p>
        </div3>
      </div1>

<div1>
        <head>SERMO CCCVI. In Natali martyrum Massae Candidae.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Martyrum gloria insipientibus
abscondita. Malitia pro poena.</hi> Sicut audivimus,
et cantando respondimus: <hi>Pretiosa est mors
sanctorum Domini,</hi> sed <hi>in conspectu ejus <note>(Psal. CXV,
15)</note>
            </hi>, non in conspectu insipientium. <hi>Visi sunt</hi> enim <hi>oculis insipientium mori, et aestimata est malitia exitus
illorum.</hi> 
 Malitia in latino sermone non eam significationem
habere solet, quam habet in ea lingua qua
Scriptura locuta est. Malitia enim in latina lingua dici
solet, qua mali sunt homines: illa autem lingua malitia
dicitur etiam malum, quod patiuntur homines.
Malitia ergo isto loco poena intelligitur. Hoc itaque
dixit: <hi>Visi sunt oculis insipientium mori, et aestimata
est poena exitus illorum: illi autem sunt in pace. Et si
coram hominibus tormenta passi sunt,</hi> haec est malitia: <hi>spes eorum,</hi> 
 inquit, <hi>immortalitate plena est; et in paucis
vexati, in multis bene disponentur <note>(Sap. III, 2-5)</note>
            </hi>. <hi>Non enim condignae sunt passiones hujus temporis ad
futuram gloriam, quae revelabitur in nobis 
 <note>(Rom. VIII,
18)</note>
            </hi>. Sed donec reveletur abscondita est. Et quoniam
abscondita est, ideo <hi>visi sunt oculis insipientium mori.</hi> 
Sed numquid quia abscondita est, etiam Deo abscondita
est, apud quem pretiosa est? Ideo <hi>pretiosa est in
conspectu Domini mors sanctorum ejus.</hi> Huic igitur
abscondito sacramento oculos fidei debemus, ut quod
non videmus, credamus, et mala injuste perpessi
fortiter toleremus.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Poena non nocet, si bona est causa.
Massa Candida.</hi> Sit nobis electa causa, ne nobis noceat
poena. Nam mala causa nullum habet praemium,
sed justum tormentum. Non est igitur in hominis potestate
quo exitu hanc vitam finiat: sed est in hominis
potestate quomodo vivat, ut vitam securus finiat.
Neque hoc in potestate esset, nisi <hi>dedisset</hi> Dominus <hi>potestatem filios Dei fieri.</hi> 
 Sed quibus? <hi>Credentibus in
nomine ejus <note>(Joan. I, 12)</note>
            </hi>. Haec est prima Martyrum
<pb n="1401"/>
causa, haec est Candida Martyrum Massa. Si causa
candida, et Massa candida. Massa enim dicta est, de
numeri multitudine; Candida, de causae fulgore.
Tam multi comites non timuerunt latrones. Sed
etiamsi singuli ambularent, muniti essent adversus
latrocinium; quia ipsa via fuerat munimentum. <hi>Juxta
semitam,</hi> inquit, <hi>scandala posuerunt mihi <note>(Psal. CXXXIX,
6)</note>
            </hi>. Ideo qui non declinat a via, non cadit in scandalum.
Habemus autem et summam et fidelem pollicitationem
Domini nostri Jesu Christi dicentis, <hi>Ego sum
via, et veritas, et vita <note>(Joan. XIV, 6)</note>
            </hi>.</p>
          </div3>
<div3>
            <head>3.</head>
            <p>
 <hi>Beatam vitam omnes, in diverso licet vitae genere,
pariter volunt.</hi> Omnis autem homo, qualiscumque sit,
beatus vult esse. Hoc nemo est qui non velit, atque
ita velit, ut prae caeteris velit; imo quicumque vult
caetera, propter hoc unum velit.
</p>
          </div3>
        </div2>

<div2>
          <head>CAPUT III.</head>
<p>Diversis cupiditatibus homines rapiuntur,
et alius cupit hoc, alius illud: diversa genera
sunt vivendi, in genere humano; et in multitudine
generum vivendi alius aliud elegit et capessit: nemo
est tamen quocumque genere vitae electo, qui non
beatam vitam cupiat. Beata ergo vita, omnium est
communis possessio: sed qua veniatur ad eam, qua
tendatur, quo itinere tento perveniatur, inde controversia
est. Ac per hoc si quaeramus beatam vitam in
terris, nescio utrum invenire possimus: non quia
malum est quod quaerimus, sed quia non in loco suo
quaerimus. Alius dicit: Beati qui militant. Negat alius,
et dicit: Beati, sed qui agrum colunt. Et hoc negat
alius, et dicit: Beati qui in foro populari claritate
versantur, causasque defendunt, vitam mortemque
hominum lingua moderantur. Et hoc alius negat, et
dicit: Beati, sed qui judicant, qui potestatem habent
audiendi et discernendi. Negat hoc alius, et dicit:
Beati qui navigant, multas regiones discunt, multa
colligunt lucra. Videtis, charissimi, in omni ista multitudine
generum vivendi non placere unum omnibus:
et tamen beata vita placet omnibus. Quid est hoc, ut
cum omnibus non placeat quaecumque vita, omnibus
placeat beata vita?</p>
</div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Beata vita quid sit. Omnes vivere
volunt, et sani esse.</hi> Ergo definiamus, si possumus,
beatam vitam, de qua omnes respondeant, Hoc volo.
Quia ergo nemo est, qui interrogatus utrum beatam
vitam velit, dicat, Nolo, quaerimus autem quae sit ipsa
vita beata; tale aliquid definire debemus, cui sensus
omnis consentiat, et quod nullus dicat, Nolo. Quid
ergo, fratres mei, quid est beata vita, quam volunt
omnes, et non habent omnes? Quaeramus ergo. Si cui
dicatur, Vis vivere? numquid sic audit, quomodo si
diceretur, Vis militare? In illa enim interrogatione,
quod est, Vis militare? aliqui mihi dicerent, Volo:
et forte plures, Nolo. Si autem dicam, Vis vivere?
puto nemo est qui dicat, Nolo. Omnes enim natura
habent insitum, vivere velle, mori nolle. Item si dicam.
<pb n="1402"/>
Vis sanus esse? puto nemo est qui dicat, Nolo:
nemo enim vult dolere. Sanitas etiam in divite pretiosa,
certe in paupere est sola. Sed quid prodest
opulentia diviti, si sanitas non sit ibi, quae patrimonium
est pauperi? Valde vellet dives lectum argenteum
cum pauperis mutare cilicio, si posset aegritudo
migrare cum lecto. Ecce ad duo ista consensit mihi
omnium sensus, vitam et sanitatem. Numquid omnium
sensus consensit ad militiam? numquid omnium ad
agriculturam? numquid omnium ad navigationem?
Omnium ad vitam et sanitatem.
</p>
          </div3>
        </div2>

<div2>
          <head>CAPUT V.</head>
<p>Cum ergo est homo vivus et sanus,
nihilne plus quaerit? Si sapiat, forte nihil plus debet
quaerere. Ubi enim est perfecta vita et perfecta sanitas,
si quaeritur amplius, quid erit nisi vitiosa cupiditas?</p>
<div3>
            <head>5.</head>
            <p>
 <hi>Vita in doloribus non proprie vita. Vita non censenda,
nisi quae beata.</hi> Habebunt vitam in cruciationibus
impii. <hi>Veniet</hi> enim <hi>hora,</hi> sicut Evangelium loquitur, <hi>quando omnes qui sunt in monumentis, audient
vocem ejus: et procedent qui bene egerunt, in resurrectionem
vitae; qui vero male egerunt, in resurrectionem
judicii 
 <note>(Joan. V, 28 et 29)</note>
            </hi>. Ergo illi ad praemium, illi ad
tormentum; et utrique vivunt, nec aliquis eorum mori
potest. Illi qui vivunt in praemio, amplectuntur dulcissimam
vitam: qui autem vivunt in tormento, cupiunt,
si fieri possit, finire talem vitam; et nemo eis
dat interitum, ut nemo auferat cruciatum. Sed vide
Scripturam loquentem et discernentem: non est dignata
talem vitam vocare vitam. In cruciatibus, in
tormentis, in ignibus sempiternis noluit appellare vitam:
ut ipsum nomen vitae laudis sit, non moeroris;
ut ubicumque audis vitam, tormenta non cogites. Nam
in tormentis esse semper, aeterna mors est, non aliqua
vita. Ipsam vocant Scripturae mortem secundam <note>(Apoc. II, 11, et XX, 6, 14)</note>,
post hanc primam, quam
omnes humanae conditioni debemus. Et mors secunda,
et mors vocatur, et nemo ibi moritur. Satius et melius
dixerim, nemo ibi vivit. In doloribus enim vivere,
non est vivere. Et unde probamus sic locutam Scripturam?
Ecce unde; ex hoc testimonio, quod modo
commemoravi: <hi>Audient enim vocem ejus,</hi> inquit, <hi>et
procedent qui bene egerunt, in resurrectionem vitae.</hi> Non
dixit, Beatae vitae; sed, <hi>in resurrectionem vitae.</hi> 
</p>
          </div3>
        </div2>

<div2>
          <head>CAPUT VI.</head>
<p>Solum vitae nomen trahit beatitudinem.
Nisi enim consequentem haberet beatitudinem
nomen vitae, non diceretur Deo, <hi>Quoniam apud te est
fons vitae <note>(Psal. XXXV, 10)</note>
            </hi>. Non enim et ibi dictum
est, Quoniam apud te est fons beatae vitae. Non addidit,
beatae; tantummodo dixit, <hi>vitae,</hi> ut tu intelligas
beatae. Quare? Quia si miserae, jam nec vitae.</p>
<div3>
            <head>6.</head>
            <p>
 <hi>Idem ostenditur ex alio Scripturae loco. Vita beata
non est, nisi aeterna sit.</hi> Ecce aliud testimonium. Jam
duo diximus. Dictum est enim, <hi>Qui bene egerunt, in
resurrectionem vitae:</hi> item dictum est, <hi>Apud te est fons
vitae.</hi> Nusquam additum est, beatae: sed sola intelligitur
vita quae beata; quae autem non beata, nec vita.
Accipe aliud rursus ex Evangelio. Dives ille qui nolebat
dimittere quod habebat, et de rerum suarum
<pb n="1403"/>
amissione indignabatur, quas moriendo dimittere cogebatur:
credo in illa rerum magnarum, sed tamen
terrenarum profluentissima copia cum gauderet, interpellabatur
timore mortis, et quasi dicebat ei cor
suum, Ecce gaudes in bonis, et nescis quando veniat
una febris. Colligis, acquiris, comparas, et servas, et
gaudes: anima tua repetitur a te; haec quae parasti,
cujus erunt <note>(Luc. XII, 20)</note>? Hac cogitatione, quantum
intelligitur, cum velut quibusdam timoris stimulis
saepe compungeretur, accessit ad Dominum, et ait
illi: <hi>Magister bone, quid faciam, ut vitam aeternam consequar <note>(Matth. XIX, 16)</note>
            </hi>?
Timebat mori, et cogebatur
mori. Non erat qua iret, ne periret. Constipatus necessitate
moriendi, et cupiditate vivendi, accessit ad
Dominum et ait: <hi>Magister bone, quid faciam, ut vitam
aeternam consequar?</hi> 
</p>
          </div3>
        </div2>

<div2>
          <head>CAPUT VII.</head>
<p>Audivit inter caetera, ut potius dicamus
quod ad rem praesentem pertinet: <hi>Si vis venire
ad vitam, serva mandata <note>(Matth. XIX, 17)</note>
            </hi>. Hoc est
quod me dixeram probaturum. Nec ille qui interrogavit,
dixit, <hi>Quid faciam, ut vitam consequar</hi> beatam;
sed tantummodo <hi>vitam</hi> dixit <hi>aeternam.</hi> Nolendo mori,
quaesivit vitam quae non habet finem. Et numquid
non, sicut dixi, etiam in tormentis impiorum vita non
habet finem? Sed hanc ille non vocabat vitam. Quae
esset in doloribus et cruciatibus, vitam non esse sciebat:
mortem potius appellandam esse noverat. Ideo
vitam aeternam quaerebat: ut ubi vita auditur, de
beatitudine non dubitetur. Et Dominus ad illum non
dixit, Si vis venire ad vitam beatam, serva mandata:
sed etiam ipse solam vitam nominavit, et ait, <hi>Si vis
venire ad vitam, serva mandata.</hi> Ergo illa vita in tormentis
non est vita; et illa vita sola est, quae beata:
nec beata esse potest, nisi fuerit aeterna. Propterea
dives ille sciens se interpellari quotidie timore mortis,
vitam aeternam quaerebat. Nam vitam beatam,
sicut ei videbatur, jam habebat. Erat enim dives et
sanus, et credo quia dicebat sibi: Nihil volo amplius,
si possit esse perpetuum. Habebat enim quasi amabiles
voluptates, quia satiabat stultas cupiditates.
Proinde Dominus uno eum nomine vitae, si ille intellexit,
correxit. Non ait, Si vis venire ad vitam aeternam,
quam ille quaerebat, quasi jam habens beatam:
nec ait, Si vis venire ad vitam beatam; sciens quia
si misera est, nec vita dicenda est: sed ait, <hi>Si vis
venire ad vitam;</hi> ibi est aeterna, ibi beata; <hi>Si vis venire
ad vitam, serva mandata.</hi> Ergo vita, quae aeterna
et beata: quia si non aeterna, nec beata; si autem
aeterna in poenis, nec vita.</p>
</div2>

<div2>
          <head>CAPUT VIII.</head>
<div3>
            <head>7.</head>
            <p>
 <hi>Vita vera est, quae aeterna et
beata. Ad beatam vitam, necessaria certitudo aeternitatis.</hi> 
Quid est, fratres? Cum quaererem utrum velletis vivere,
omnes respondebatis velle vos; utrum velletis
sani esse, omnes respondebatis velle vos. Sed sanitas
et vita si timetur ne finiatur, jam non est vita. Non
est enim semper vivere, sed semper timere. Si semper
timere, semper cruciari. Si cruciatus sempiternus,
ubi vita aeterna? Tenemus certe non esse beatam, nisi
vitam aeternam; imo non esse beatam, nisi vitam:
<pb n="1404"/>
quia si non aeterna, et si non cum satietate perpetua,
procul dubio nec beata, nec vita. Invenimus, omnes
consentiunt. Invenimus plane in cogitatione, nondum
in possessione. Haec est possessio quam omnes quaerunt:
nemo est qui non quaerat. Malus sit, bonus sit,
ipsam quaerit: sed bonus fidenter, malus impudenter.
Quid quaeris bonum, male? Nonne tibi respondet ipsa
postulatio tua, quam sis improbus, cum quaeris bonum
malus? Nonne rem quaeris alienam? Si ergo summum
bonum quaeris, hoc est, vitam; bonus esto, ut ad bonum
pervenias. <hi>Si vis venire ad vitam, serva mandata.</hi> 
Cum autem pervenerimus ad vitam, quid addam
aeternam? quid addam beatam? semel vitam, quia
ipsa est vita, quae et aeterna et beata: cum pervenerimus
ad vitam, certum nobis erit in ea nos semper
futuros. Nam si erimus ibi, et utrum ibi semper futuri
simus, incerti erimus; etiam ibi erit timor. Et si
erit timor, cruciatus erit, non carnis, sed, quod pejus
est, cordis. Ubi autem cruciatus, quae beatitudo? Erit
ergo nobis certum quia in illa vita semper erimus, et
eam finire non poterimus: quia in illius regno erimus,
de quo dictum est, <hi>Et regni ejus non erit finis <note>(Luc. I, 33)</note>
            </hi>.
</p>
          </div3>
        </div2>

<div2>
          <head>CAPUT IX.</head>
<p>Et gloriam sanctorum Dei, quorum
mors est pretiosa in conspectu ejus, cum Sapientia
demonstraret, ait, sicut in fine lectionis audisti, <hi>Et
regnabit eorum Dominus in perpetuum <note>(Sap. III, 8)</note>
            </hi>.
Erimus ergo in regno magno et sempiterno; et ideo
magno et sempiterno, quia justo.</p>
<div3>
            <head>8.</head>
            <p>
 <hi>A felicitate regni Dei procul suspiciones falsae,
quae hic sunt origo malorum.</hi> Nemo fallit ibi, nemo
fallitur: non est illic ut male suspiceris de fratre tuo.
Pleraque enim mala generis humani non aliunde oriuntur,
nisi de suspicionibus falsis. Credis de homine
quod oderit te, qui forte amat te; et per pravam suspicionem
fis inimicissimus amicissimo. Quid faciat,
cui non credis, et cor suum tibi demonstrare non
valet? Loquitur tibi dicens, Amo te. Sed quia posset
tibi hoc dicere et mentiens (ea sunt enim verba mentientis,
quae vera dicentis), non credendo adhuc odisti.
Ideo securum te facere voluit ab eo peccato, qui
tibi dixit, <hi>Diligite inimicos vestros <note>(Matth. V, 44)</note>
            </hi>.
Christiane, dilige et inimicos tuos, ne incautus oderis
et amicos. Corda ergo nostra in hac vita videre
non possumus, <hi>donec veniat Dominus, et illuminet
abscondita tenebrarum, et manifestabit cogitationes
cordis; et tunc laus erit unicuique a Deo <note>(I Cor. IV, 5)</note>
            </hi>.
</p>
          </div3>
        </div2>

<div2>
          <head>CAPUT X.</head>
<div3>
            <head>9.</head>
            <p>
 <hi>Vitae, ut sit beata, adesse debet veritas
et amicorum cognitio sine metu deceptionis.</hi> Ergo
si quis nobis modo diceret, cui procul dubio crederemus,
si Propheta diceret, si Deus quomodo vellet,
et per quem vellet, diceret: Vivite securi, omnia
vobis abundabunt, nemo vestrum morietur, nemo
aegrotabit, nemo dolebit; abstuli mortem de genere
humano, nolo quisquam moriatur, si diceret; quasi
securi facti exsultaremus, et nihil amplius requireremus.
Sic nobis videtur omnino. Si hoc audiremus,
continuo vellemus et hoc nobis addi, ut corda invicem
videremus, nec invideremus; ut non humana
<pb n="1405"/>
suspicione, sed divina veritate videremus: ne essem
sollicitus de amico meo, de vicino meo, ne me
odisset, ne mihi malum vellet, et ipsa sollicitudine
prius malum facerem, quam paterer. Quaereremus
hoc sine dubio, quaereremus certam vitam, et invicem
cognitionem cordium nostrorum. Jam enim intelligitis
quam dicam vitam; ne saepius commendando
obtundam potius quam instruam. Ergo vitae vellemus
addi veritatem, ut corda nostra invicem nosceremus,
ne nostris suspicionibus falleremur: ut de ipsa vita
perpetua, quod ab ea non caderemus certi essemus.
Adde vitae veritatem, et invenis vitam beatam. Nemo
enim vult falli, quomodo non vult mori. Da mihi hominem
qui falli velit. Qui fallere velint, quam multi
inveniuntur: qui falli velit, nemo. Compone tecum.
Non vis falli, noli fallere: quod pati non vis, noli facere.
Vis venire ad vitam ubi non fallaris, age modo
vitam ubi non fallas. Vis venire ad vitam, ubi non
fallaris? quis nolit? Delectat merces; non dedigneris
opus, cujus merces est. Age modo vitam, ubi non fallas;
et venies ad vitam, ubi non fallaris. Veraci merces
reddetur veritas, et temporaliter bene viventi merces
reddetur aeternitas.</p>
          </div3>
<div3>
            <head>10.</head>
            <p>
 <hi>Via ad vitam et veritatem Christus. Viam duram
post Christum tenuerunt martyres, et nobis linierunt.</hi> 
Ergo omnes hoc volumus, fratres, vitam et veritatem.
Sed qua venimus, qua imus? Nam quo veniamus, etsi
nondum possessione tenemus, jam tamen cogitatione
et ratione credimus et videmus: ad vitam tendimus et
veritatem. Ipse Christus est. Qua ire quaeris? <hi>Ego sum,</hi> 
inquit, <hi>via.</hi> Quo ire quaeris? <hi>Et veritas et vita <note>(Joan.
XIV, 6)</note>
            </hi>.
</p>
          </div3>
        </div2>

<div2>
          <head>CAPUT XI.</head>
<p>Ecce quod martyres amaverunt,
ideo praesentia et transitoria contempserunt. Nolite
mirari fortitudinem, amor vicit dolorem. Massae ergo
Candidae solemnitatem candida conscientia celebremus;
et vestigia martyrum sectantes caputque martyrum
et nostrum intuentes, si ad tam magnum bonum
venire concupiscimus, iter durum non timeamus.
Qui promisit verax est, qui promisit fidelis est,
qui promisit fallere non potest. Dicamus ergo ei candida
conscientia, <hi>Propter verba labiorum tuorum ego
custodivi vias duras <note>(Psal. XVI, 4)</note>
            </hi>. Quid times vias
duras passionum et tribulationum? Transiit ipse. Respondes
forte: Sed ipse. Transierunt Apostoli. Adhuc
respondes: Sed Apostoli. Accipio. Responde:
transierunt postea et multi viri. Erubesce: transierunt
et feminae. Senex venisti ad passionem? noli timere
mortem, vel quia vicinus es morti. Juvenis es?
transierunt et juvenes, qui adhuc vitam sibi sperabant:
transierunt et pueri, transierunt et puellae. Quomodo
adhuc via aspera est, quam multi ambulando linierunt?
Haec ergo est solemnis et assidua commonitio
nostra ad vos, fratres, ut solemnitates martyrum,
non vana solemnitate celebremus; sed quos in suis solemnitatibus
amamus, etiam fide simili imitari non formidemus.</p>
</div2>
      </div1>

<div1>
        <head>SERMO CCCVII. In Decollatione beati Joannis Baptistae, I.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
<pb n="1406"/> <hi>Joannis Baptistae caedes qua
occasione facta.</hi> Cum sanctum Evangelium legeretur,
crudele spectaculum ante oculos nostros constitutum
est, caput sancti Joannis in disco, feralis missus crudelitatis,
propter odium veritatis. Puella saltat, et
saevit mater: et inter delicias et lascivias convivantium
temere juratur, et impie quod juratur, impletur.
Factum est Joanni quod ipse praedixerat. De Domino
enim Jesu Christo dixerat, <hi>Illum oportet crescere,
me autem minui <note>(Joan. III, 30)</note>
            </hi>. Iste minutus est
in capite, ille crevit in cruce. Odium peperit veritas.
Non potuit aequo animo tolerari, quod homo Dei sanctus
monebat: qui utique salutem eorum quaerebat,
quos sic monebat. Responderunt illi mala pro bonis.
Quid enim ille diceret, nisi quo plenus erat? Et quid
illi responderent, nisi quo pleni erant? Ille triticum
seminavit, sed spinas invenit. Dicebat regi, <hi>Non licet
tibi habere uxorem fratris tui <note>(Marc. VI, 17-28)</note>
            </hi>.
Vincebat enim regem libido: tenebat apud se prohibitam
uxorem fratris sui. Sed eum tamen sic libebat,
ut non saeviret. Honorabat eum a quo verum audiebat.
Sed mulier detestabilis odium concipiebat, quod aliquando
dato tempore pareret. Quando parturiebat,
peperit filiam, filiam saltantem. Et rex ille qui sanctum
virum habebat Joannem, qui eum propter Dominum
timebat, etsi ei non obediebat, posteaquam
ab illo petitum est caput Joannis in disco, contristatus
est. Sed propter jurationem et propter conrecumbentes,
misit spiculatorem, et implevit quod
juravit.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Juratio omnis prohibita propter periculum
falsae jurationis.</hi> Admonet nos locus iste, charissimi,
ut propter vitam et mores vestros aliquid vobis
de juramento tractemus. Falsa juratio non est leve
peccatum: imo tam magnum peccatum est, falsum
jurare, ut propter reatum falsae jurationis Dominus
prohibuerit omnem jurationem. Ait enim: <hi>Dictum est,
Non perjurabis, reddes autem Domino jusjurandum
tuum: ego autem dico vobis, non jurare omnino, neque
per coelum, quia thronus Dei est; neque per terram,
quia scabellum pedum ejus est; neque aliud
quodcumque juramentum; neque per caput tuum juraveris;
quia non potes facere capillum album aut
nigrum. Sit autem in ore vestro, Est, est; Non,
non. Si quid amplius est, a malo est <note>(Matth. V,
35-37)</note>
            </hi>.</p>
          </div3>
<div3>
            <head>3.</head>
            <p>
 <hi>Juratio a Deo adhibita.</hi> Invenimus autem in Scripturis
<pb n="1407"/>
sanctis Dominum jurasse, quando ei usque ad
immolationem dilecti filii obedivit Abraham. Locutus
est ei angelus de coelo dicens: <hi>Per memetipsum juro,
dicit Dominus, quia obaudisti vocem meam, et non pepercisti
filio tuo dilecto propter me, benedicens benedicam
te, et implebo semen tuum, sicut stellas coeli, et sicut
arenam maris; et benedicentur in semine tuo omnes
gentes <note>(Gen. XXII, 16-18)</note>
            </hi>. Quod videtis totum orbem
terrarum Christianos implere, exhibet verax juratio
Dei. Itemque in Psalmis de Domino Jesu Christo prophetatum
est, <hi>Juravit Dominus, et non poenitebit eum:
Tu es sacerdos in aeternum secundum ordinem Melchisedech <note>(Psal. CIX, 4)</note>
            </hi>.
Qui noverunt Scripturas, sciunt
quid protulerit Melchisedech sacerdos Dei excelsi,
quando benedixit Abraham <note>(Gen. XIV, 18-20)</note>. Non
oportet ut hoc memoremus, propter catechumenos.
Fideles tamen agnoscunt, quemadmodum ante prophetatum
sit, quod modo videmus impleri. Et unde
hoc? Quia juravit Dominus. Et <hi>juravit Dominus, et
non poenitebit eum:</hi> non quomodo Herodem poenituit
quia juraverat.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Nobis tamen merito prohibita.</hi> 
Cum ergo Dominus juraverit, quare Dominus Christus
suos jurare prohibuit? Dico quare. Non est peccatum,
verum jurare. Sed quia grande peccatum est falsum
jurare, longe est a peccato falsum jurandi qui omnino
non jurat: propinquat falsae jurationi, qui vel verum
jurat. Dominus ergo, qui prohibuit jurare, supra ripam
te noluit ambulare, ne pes tuus in angusto labatur,
et cadas. Sed Dominus juravit, inquit. Securus
jurat qui mentiri nescit. Non te moveat quia Dominus
juravit; quia forte non debet jurare nisi Deus. Tu
enim quando juras, quid facis? Testem Deum adhibes.
Tu illum, ipse se ipsum. Sed tu homo, quia in
multis falleris, plerumque adhibes testem veritatem
ad tuam falsitatem. Aliquando et nolens homo perjurat,
cum verum putat esse quod jurat. Non est quidem
tantum peccatum, quantum ejus qui scit falsum
esse, et tamen jurat. Quanto melior, et a peccato isto
gravi omnino longe fit, qui audit Dominum Christum,
et non jurat?
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Consuetudo jurandi ab Augustino
victa.</hi> Scio grave esse consuetudini vestrae: sed et
grave fuit consuetudini nostrae. Timendo Deum abstulimus
jurationem de ore nostro. Ecce vobiscum vivimus:
quis nos aliquando audivit jurantes? Numquid
non consueveram quotidie jurare? At ubi legi, et timui,
luctatus sum contra consuetudinem meam, in
ipsa luctatione invocavi Dominum adjutorem. Praestitit
mihi Dominus adjutorium non jurandi. Nihil mihi
facilius est, quam non jurare. Hoc ideo admonui Charitatem
vestram, ne dicatis, Quis potest? O si Deus
timeatur! o si perjuri expavescant! lingua frenatur,
veritas tenetur, juratio tollitur.
</p>
          </div3>
        </div2>
      </div1>

<div1>
        <head>SERMO CCCVIII. In eadem solemnitate, II.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
<pb n="1408"/> <hi>Herodes in angustiis aut
perjurii aut cruenti facinoris admittendi.</hi> Propter hunc
locum, quem hodie audivimus, cum Evangelium
recitaretur, dico Charitati vestrae: videtis miserum
istum Herodem, Joannem sanctum virum et Dei hominem
dilexisse: sed quoniam temere juravit ebrius
laetitia et delectatione saltantis, daturum se promisit
quidquid illa puella, quae saltando placuerat, poposcisset.
At ubi poposcit rem crudelem et nefariam,
contristatus est quidem; videbat enim tantum scelus
fieri: sed positus inter jurationem suam et puellae petitionem,
ubi videbat cruentum facinus, ibi rursus timebat
reatum perjurii; ne Deum offenderet perjurando,
Deum offendit saeviendo <note>(Marc. VI, 17-28)</note>. Dicit
mihi aliquis: Quid ergo debuit facere Herodes? Si
dixero, Non debuit jurare: quis non videat hoc eum
non facere debuisse? Sed non consulor de homine,
utrum jurare debeat; sed quid facere debeat qui juravit.
Ipsa est magna deliberatio. Temere juravit: quis
nesciat? Tamen lapsus est, juravit. Ecce puella petivit
caput sancti Joannis: quid facere debuit Herodes?
Demus illi consilium. Si dixerimus, Parce Joanni,
ne facias scelus; perjurium suademus. Si dixerimus,
Noli perjurare; ad scelus implendum provocamus.
Mala conditio.
</p>
          </div3>
        </div2>

<div2>
          <head>CAPUT II.</head>
<p>Antequam veniatis ergo ad istum bicipitem
laqueum, tollite de ore vestro temerarias jurationes:
antequam veniatis ad istam consuetudinem
malam, moneo fratres meos, moneo filios meos: quid
opus est, ut veniatis ad hunc articulum, ubi non possumus
invenire consilium?</p>
<div3>
            <head>2.</head>
            <p>
 <hi>Temeraria juratio non implenda admisso homicidio.
Perjurium Davidis magnum peccatum, licet minus
quam homicidium.</hi> Tamen Scripturis diligentius
perscrutatis, occurrit mihi unum exemplum, ubi video
pium hominem et sanctum in temerariam jurationem
cecidisse, et maluisse non facere quod juraverat,
quam jurationem suam fuso hominis sanguine implere.
Commemoro ergo Charitatem vestram. Quando
Sal sanctum David persequebatur ingratus, ille cum
suis ibat quocumque poterat, ne inveniretur a Sale,
et occideretur. Et quodam die ab homine divite, qui
vocabatur Nabal, et tondebat oves suas, petivit sustentaculum
victus, sibi et eis qui cum illo erant. Immisericors
dare noluit, et quod est gravius, contumeliose
respondit. Juravit sanctus David, eum occisurum se
esse. Erat enim armatus. Et quod facile fuerat, et juste
facere ira persuadente videbatur, incautus fudit
jurationem; et coepit ire, ut faceret quod juraverat.
Occurrit Abigail uxor Nabal, et tulit ei necessaria quae
poposcerat. Suppliciter eum rogavit, flexit, et a mariti
<pb n="1409"/>
sanguine revocavit <note>(I Reg. XXV)</note>. Juravit temere, sed
non implevit jurationem majore pietate.
</p>
          </div3>
        </div2>

<div2>
          <head>CAPUT III.</head>
<p>Proinde, charissimi, iterum redeo
ad monendos vos. Ecce sanctus David, non quidem
iratus sanguinem hominis fudit; sed eum falsum jurasse
negare quis poterit? De duobus peccatis elegit
minus: sed minus fuit illud in comparatione majoris.
Nam per se ipsum appensum, magnum malum est
falsa juratio. Prius ergo laborare debetis, et confligere
adversus consuetudinem vestram malam, malam,
malam, et valde malam; et tollere jurationem de oribus
vestris.</p>
<div3>
            <head>3.</head>
            <p>
 <hi>Jurans ab alio provocatus non sic peccat, quomodo
iste alius.</hi> Si quis autem provocaverit te ad jurationem,
ut forte sic sibi existimet satisfieri posse, si juraveris
de illa re quam putat te commisisse aut fecisse, et forsitan
non fecisti; ne remaneat in illo mala suspicio,
si juraveris tu, non sic peccas quomodo ille qui te provocavit:
quia dixit Dominus Jesus, <hi>Sit in ore vestro,
Est, est; Non, non. Si quid amplius est, a malo est <note>(Matth. V, 37)</note>
            </hi>.
Loquebatur autem de juratione, ubi
nos intelligere voluit ipsam jurationem a malo esse.
Si ab alio provocatus fueris, ab ipsius malo erit quod
juras, non a tuo. Et hoc est prope a malo communi
generis humani, quoniam corda nostra videre non
possumus. Nam si corda nostra videremus, cui juraremus?
Quando a nobis exigeretur juratio, quando
videretur oculis proximi ipsa cogitatio?
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Jurare compellens eum quem falsum
juraturum credit, pejor est homicida.</hi> Scribite in
cordibus vestris quod dico: Ille autem qui hominem
provocavit ad jurationem, et scit eum falsum esse juraturum,
vincit homicidam. Quia homicida corpus
occisurus est, ille animam; imo duas animas, et ejus
quem jurare provocavit, et suam. Scis verum esse
quod dicis, et falsum esse quod ille dicit, et jurare
compellis? Ecce jurat, ecce pejerat, ecce perit: tu
quid invenisti? Imo et tu peristi, qui de illius morte
te satiare voluisti.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Tutuslymeni ob hoc peccatum divina
correptione flagellatus.</hi> Aliquid dicam, quod nunquam
dixi Charitati vestrae, in hoc populo, quod contigit
in hac ecclesia. Fuit hic homo quidam simplex,
innocens, bene fidelis, a multis vestris, id est, Hipponensibus,
imo ab omnibus cognitus, Tutuslymeni
vocatus. Tutumlymeni quis vestrum non novit, qui
cives estis? Ab illo audivi quod dico. Nescio quis negavit
ei, vel quod commendaverat, vel quod ei debebatur;
et hominis fidei se commisit. Commotus provocavit
eum ad jusjurandum. Juravit ille, iste perdidit:
sed isto perdente, ille penitus periit. Dicebat
ergo iste Tutuslymeni homo gravis et fidelis, ipsa nocte
exhibitum se fuisse ad judicem, et cum magno
impetu atque terrore se pervenisse ad praesidentem
excelsum quemdam et admirabilem virum, cui parebat
officium similiter excelsorum, jussum fuisse perturbatum
retro revocari, et interrogatum fuisse his
verbis: Quare provocasti hominem ad jurationem,
quem sciebas falsum esse juraturum? Respondit ille:
<pb n="1410"/>
Negavit mihi rem meam. Responsum est illi: Et
nonne melius erat, ut rem tuam quam exigebas perderes,
quam animam hominis istius falsa juratione
perimeres? Prostratus jussus est caedi. Caesus est tam
graviter, ut in dorso evigilantis vestigia plagarum apparerent.
Sed dictum est illi, postquam emendatus
est: Parcitur innocentiae tuae, de caetero cave ne facias.
Fecit quidem ille grave peccatum, et emendatus
est: sed multo gravius peccatum faciet, qui post istum
meum sermonem et istam meam admonitionem et
exhortationem tale aliquid fecerit. Cavete a falsa juratione,
cavete a temeraria juratione. Ab his duobus
malis securissime cavebitis, si consuetudinem jurandi
a vobis abstuleritis.
</p>
          </div3>
        </div2>
      </div1>

<div1>
        <head>SERMO CCCIX. In Natali Cypriani martyris, I.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Cypriani passio recolitur.</hi> 
Sermonem a nobis debitum auribus et cordibus
vestris exigit tam grata et religiosa solemnitas,
qua passionem beati Martyris celebramus. Tristis
procul dubio tunc Ecclesia fuit, non damno cadentis,
sed desiderio recedentis; semper cupiens
videre praesentem tam bonum rectorem atque doctorem.
Sed quos afflixerat sollicitudo certaminis,
consolata est corona victoris. Et nunc, non solum
sine ulla tristitia, verum etiam cum ingenti laetitia
cuncta quae tunc gesta sunt legendo et diligendo recolimus;
dieque isto gaudere jam concessum est, non
timere. Neque enim eum formidamus terribiliter venientem,
sed expectamus hilariter redeuntem. Placet
itaque universam illam fidelissimi et fortissimi et
gloriosissimi Martyris passionem cum exsultatione
recordari praeteritam, quam tunc fratres cum sollicitudine
sustinuere futuram.</p>
          </div3>
<div3>
            <head>2.</head>
            <p>
 <hi>Exsilium ipsius. Reditus ab exsilio.</hi> Primo
igitur quod pro fide confessionis Christi in exilium
Curubin missus est, non sancto Cypriano aliquid
nocitum, sed multum illi praestitum est civitati. Quo
enim ipse mitteretur, ubi ille non esset, propter
cujus testimonium mittebatur? Christus ergo qui ait, <hi>Ecce ego vobiscum sum omnibus diebus usque ad consummationem
saeculi 
 <note>(Matth. XXVIII, 20)</note>
            </hi>, in omni loco
membrum suum excipiebat, quocumque furor inimici
pellebat. O stulta infidelitas persequentis! Si quaeris
exsilium quo Christianus jubeatur ire; prius, si potes,
inveni unde Christus cogatur exire. De patria sua in
alienam te arbitraris excludere hominem Dei, in
Christo nusquam exsulem, in carne ubique peregrinum.
Sed jam considerare et commemorare delectat post
illud, quod Cyprianus non senserat, sed inimicus
putabat exsilium, quid ex ordine passionis ipsius
consecutum sit. Cum enim Cyprianus sanctus martyr
electus a Deo de civitate Curubitana, in quam exsilio
<pb n="1411"/>
praecepto Aspasii Paterni proconsulis missus fuerat,
regressus esset; in hortis suis manebat: et inde
quotidie sperabat veniri ad se, sicut ostensum illi
erat.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Comprehensio a duobus apparitoribus.</hi> 
Quid jam fremeret persecutoris impetus adversus cor
semper paratum, accedente etiam Domini revelatione
firmatum? Quando enim desereret patientem, quem
non est passus praeoccupari nescientem? Jam ergo
quod ad eum passioni exhibendum duo missi sunt, qui
eum etiam secum in curriculum levaverunt in medioque
posuerunt; et hoc divinae admonitionis fuit, ut gaudens
recoleret ad ejus corpus se pertinere, qui inter
iniquos deputatus est. Christus namque inter duos latrones
ligno suspensus, ad exemplum patientiae praebebatur <note>(Marc. XV, 17, 28)</note>.
Cyprianus autem inter duos
apparitores, ad passionem curru portatus Christi
vestigia sequebatur.</p>
          </div3>
<div3>
            <head>4.</head>
            <p>
 <hi>Cypriani sollicitudo pastoralis.</hi> Quid illud quod
cum in alium diem dilatus apud custodes esset, atque
illuc se multitudo fratrum ac sororum congregans,
pro foribus pernoctaret, custodiri puellas praecepit,
quanta intentione considerandum? quanta laude praedicandum?
quanto praeconio commendandum est?
Vicina corporis morte, non moriebatur in animo pastoris
vigilantia pastoralis; et cura tuendi dominici
gregis usque ad extremum vitae hujus diem mente
sobria tenebatur: nec excutiebat ab animo diligentiam
fidelissimi dispensatoris, manus jam proxima cruenti
carnificis. Ita se martyrem cogitabat futurum, ut esse
non oblivisceretur episcopum: magis curans quam
rationem pastorum principi de commissis sibi ovibus
redderet, quam quid infideli proconsuli de fide propria
responderet. Amabat quippe eum, qui Petro
dixerat, <hi>Amas me? Pasce oves meas <note>(Joan. XXII, 17)</note>
            </hi>. Et
pascebat oves ejus, pro quibus sanguinem fundere illum
imitans praeparabat. Custodiri puellas praecepit,
sciens non solum se habere simplicem Dominum, sed
etiam versipellem adversarium. Itaque adversus leonem
aperte frementem in confessione virile pectus
armabat, adversus lupum insidiantem gregi sexum femineum
muniebat.
</p>
          </div3>
        </div2>

<div2>
          <head>CAPUT III.</head>
<div3>
            <head>5.</head>
            <p>
 <hi>Quomodo sibi consulendum. Dies
omnis pro extremo computandus. Proconsulis verba ad
Cyprianum, et hujus responsum.</hi> Ita vere sibi consulit,
qui Deum judicem cogitat, apud quem causam gestae
hujus vitae atque ab illo sibi muneris injuncti quisque
dicturus est: ubi omnis homo recipit, sicut testatur
Apostolus, <hi>quae per corpus gessit, sive bonum, sive malum <note>(II Cor. V, 10)</note>
            </hi>.
Ita sibi consulit, qui ex fide vivens,
et satagens ne ab extremo praeoccupetur die, extremum
computat omnem diem, et sic Deo placitos mores
perducit usque ad extremum diem. Ita sibi beatus
Cyprianus et episcopus misericordissimus, et martyr
fidelissimus, consulebat, non sicut eum lingua subdola
diaboli per os possessi a se impii judicis monere
videbatur dicens, <hi>Consule tibi.</hi> Cum enim ejus immobilem
mentem videret, quando ei dixit, <hi>Jusserunt te
<pb n="1412"/>
principes caerimoniari</hi>; responditque ille, <hi>Non facio:</hi> 
adjecit et ait, <hi>Consule tibi.</hi> Ipsa est lingua subdola diaboli:
etsi non hujus qui nesciebat quid loqueretur,
illius tamen qui per eum loquebatur. Loquebatur
enim proconsul, non tam secundum principes homines,
quorum jussa sibimet injuncta jactabat, quam
secundum principem potestatis aeris de quo Apostolus
dicit, <hi>Qui operatur in filiis diffidentiae <note>(Ephes. II, 2)</note>
            </hi>:
quem per hujus quoque linguam operari Cyprianus
noverat, quod ipse non noverat. Noverat, inquam,
Cyprianus, cum a proconsule audiret, <hi>Consule tibi</hi> 
quod caro et sanguis diceret stolide, hoc diabolum
dicere subdole: atque intuebatur in uno opere duos;
istum oculis, illum fide. Nolebat eum iste mori, nolebat
ille coronari: proinde circa istum placidus,
circa illum cautus; huic aperte respondebat, illum
occulte vincebat.
</p>
          </div3>
        </div2>

<div2>
          <head>CAPUT IV.</head>
<div3>
            <head>6.</head>
            <p>
 <hi>Cypriani verba. Sententia in Cyprianum.--Fac,</hi> 
inquit, <hi>quod tibi praeceptum est: in re
tam justa nulla est consultatio.</hi> Dixerat quippe ille, <hi>Consule tibi.</hi> 
 Ad hoc responsum est, <hi>In re tam justa
nulla est consultatio.</hi> Consulit enim qui consilium vel
impertit, vel quaerit. Sed proconsul non a Cypriano
consilium accipere volebat, sed eum potius ut a se
acciperet, admonebat. At ille, <hi>In re,</hi> inquit, <hi>tam justa
nulla est consultatio.</hi> Non adhuc consulo, quia non adhuc
dubito: abstulit enim mihi dubitationem ipsa justitia.
Justus autem, ut securus moriatur in carne,
certus vivit in fide. Praecesserant Cyprianum multi
martyres, quos flagrantissimis exhortationibus suis ad
vincendum diabolum accenderat; et erat utique justum
ut quos veridicus loquendo praemiserat, patiendo
intrepidus sequeretur: ergo <hi>in re tam justa
nulla est consultatio.</hi> Quid ad haec dicamus? quid ad
haec exsultemus? Tanta conceptione gaudiorum, in
quid erumpat cor nostrum et os nostrum, nisi in ipsam
venerabilis Martyris ultimam vocem? Cum enim Galerius
Maximus decretum ex libello recitasset: <hi>Tascium 
 Cyprianum gladio animadverti placet.</hi> Respondit
ille, <hi>Deo gratias.</hi> Habentes igitur de re tanta
memoriam praesentis loci, festivitatem solemnissimi
diei, propositionem saluberrimi exempli, omnibus
medullis nostris dicamus et nos, Deo gratias.
</p>
          </div3>
        </div2>
      </div1>

<div1>
        <head>SERMO CCCX. In Natali Cypriani martyris, II.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Natale Cypriani martyris
Africa tota percelebre.</hi> Spiritus sanctus doceat nos in
hac hora quae oporteat dicere: dicturi enim sumus aliquid
de laude Cypriani gloriosissimi martyris, cujus
Natalem hodie, sicut nostis, celebramus. Quod nomen
sic frequentat Ecclesia, id est, Natales, ut Natales
<pb n="1413"/>
vocet pretiosas martyrum mortes. Sic, inquam, hoc
nomen frequentat Ecclesia, ut etiam qui non sunt in
illa, hoc dicant cum illa. Quis enim hodie, non dicam
in hac nostra civitate, sed plane per Africam totam
transmarinasque regiones, non Christianus solum, sed
Paganus, aut Judaeus, aut etiam haereticus poterit inveniri,
qui non nobiscum dicat Natalem martyris
Cypriani? Quid est hoc, fratres? Quando natus sit,
ignoramus; et quia hodie passus est, Natalem ejus
hodie celebramus. Sed illum diem non celebraremus,
etsi nossemus. Illo enim die traxit originale peccatum:
isto autem die vicit omne peccatum. Illo die ex fastidioso
matris utero istam processit in lucem, quae
oculos carnis illecebrat: isto autem die ex occultissimo
naturae sinu illam discessit ad lucem, quae visum
mentis feliciter et beate illustrat.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Carthaginensis Ecclesia Cypriani
episcopatu et martyrio nobilitata. Mensa Cypriani apud
Carthaginem.</hi> Carthaginensem Ecclesiam vivens gubernavit,
moriens honoravit. Ibi episcopatum gessit,
ibi martyrium consummavit. In eo quippe loco, ubi
posuit carnis exuvias, saeva tunc multitudo convenerat,
quae propter odium Christi sanguinem funderet
Cypriani: ibi hodie venerans multitudo concurrit,
quae propter Natalem Cypriani bibit sanguinem Christi.
Et tanto dulcius in illo loco propter Natalem Cypriani
sanguis bibitur Christi, quanto devotius ibi
propter nomen Christi sanguis fusus est Cypriani.
Denique, sicut nostis, quicumque Carthaginem nostis,
in eodem loco mensa Deo constructa est; et tamen
mensa dicitur Cypriani, non quia ibi est unquam Cyprianus
epulatus, sed quia ibi est immolatus, et quia
ipsa immolatione sua paravit hanc mensam, non in
qua pascat sive pascatur, sed in qua sacrificium Deo,
cui et ipse oblatus est, offeratur. Sed ut mensa illa,
quae Dei est, etiam Cypriani vocetur, haec causa est;
quia ut illa modo cingatur ab obsequentibus, ibi Cyprianus
cingebatur a persequentibus: ubi nunc illa
ab amicis orantibus honoratur, ibi Cyprianus ab inimicis
frementibus calcabatur: postremo ubi illa erecta
est, ibi prostratus est. <hi>Cantate Deo, psalmum dicite
nomini ejus: qui ascendit super occasum <note>(Psal.
LXVII, 5)</note>
            </hi>, ipse fecit ista super occisum.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Cypriani mors pretiosa.</hi> Sed cum
Carthago habuerit cathedram ejus, Carthago habeat
memoriam ejus; unde nos celebraremus Natalitia
ejus, nisi esset <hi>pretiosa in conspectu Domini mors sanctorum
ejus <note>(Psal. CXV, 15)</note>
            </hi>? In omnem terram exiit
sonus ejus, et in fines orbis terrae verba ejus <note>(Psal.
XVIII, 5)</note>. Docuit fideliter quod facturus erat, fecit
fortiter quod docuerat. Ad pretiosam mortem juste
vivendo, ad gloriosam vero vitam injuste moriendo
pervenit; atque adeptus est triumphale martyris nomen,
quia perduxit usque ad sanguinem pro veritate
certamen.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Cyprianus et passione et scriptis
suis per orbem clarus.</hi> Verum quia non solum dixit
quae audirentur, sed scripsit etiam quae legerentur, et
ad alia loca per alienas linguas, ad alia vero per suas
<pb n="1414"/>
litteras venit, et innotuit regionibus multis, partim
per famam fortissimae passionis, partim per dulcedinem
suavissimae lectionis: alacres celebremus hunc
diem, et ita omnes unanimiter supplicemus, ut in Ecclesia
majore communem patrem audire et videre
mereamur; habituri et de sermone ejus gaudium, et
de passionis ejus gloria profectum, per Dominum nostrum
Jesum Christum. Amen.
</p>
          </div3>
        </div2>
      </div1>

<div1>
        <head>SERMO CCCXI. In Natali Cypriani martyris, III.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Solemnitates martyrum celebrandae
imitatione virtutum. Mundi blandientis errores
et saevientis terrores sapientia et patientia superati.</hi> Istum
nobis festum diem passio beatissimi Cypriani martyris
fecit: cujus nos victoriae celebritas in istum locum
devotissimos congregavit. Sed celebratio solemnitatis
martyrum, imitatio debet esse virtutum. Facile est
honorem martyris celebrari: magnum est fidem atque
patientiam martyris imitari. Hoc sic agamus, ut illud
optemus: hoc sic celebremus, ut illud potius diligamus.
Quid laudamus in fide martyris? Quia usque ad
mortem pro veritate certavit, et ideo vicit. Blandientem
mundum contempsit, saevienti non cessit: ideo
victor ad Deum accessit. Abundant in isto saeculo
errores et terrores: beatissimus Martyr, errores sapientia,
terrores patientia superavit. Magnum est quod
fecit: secutus agnum, leonem vicit. Quando persecutor
saeviebat, leo fremebat: sed quia agnus sursum
attendebatur, leo deorsum calcabatur: qui morte
mortem destruxit, ligno pependit, sanguinem fudit,
mundum redemit.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Apostoli de Domino quae ipsi viderant
confitendo mortui.</hi> Primi beati Apostoli arietes
gregis sancti, ipsum Dominum Jesum viderunt pendentem,
doluerunt morientem, expaverunt resurgentem,
amaverunt potentem, et ipsi sanguinem fuderunt
pro eo quod viderunt. Cogitate, fratres, quale
fuit mitti homines per orbem terrarum, praedicare
hominem mortuum resurrexisse, in coelum ascendisse;
et pro ista praedicatione perpeti omnia quae
insaniens mundus inferret, damna, exsilia, vincula,
tormenta, flammas, bestias, cruces, mortes. Hoc pro
nescio quo? Numquid enim, fratres mei, Petrus pro
sua gloria moriebatur, aut se ipsum praedicabat?
Alius moriebatur, ut alius honoraretur; alius occidebatur,
ut alius coleretur. Numquid hoc faceret,
nisi flagrantia charitatis, de conscientia veritatis?
Viderant quod dicebant: nam quando pro ea re
morerentur, quam non viderant? Quod viderant,
negare debebant. Non negaverunt: praedicaverunt
mortuum, quem sciebant vivum. Sciebant pro
qua vita contemnerent vitam: sciebant pro qua felicitate
ferrent transitoriam infelicitatem, pro quibus
praemiis ista damna contemnerent. Fides eorum cum
toto mundo non appenderetur. Audierant, <hi>Quid prodest
homini, si totum mundum lucretur, animae autem
suae detrimentum patiatur <note>(Matth. XVI, 26)</note>
            </hi>? Non retardavit
<pb n="1415"/>
illecebra saeculi festinantes, transitura migrantes,
quantumlibet et quomodo libet fulgens felicitas
hic dimittenda, ad aliam vitam non transferenda,
aliquando hic et a viventibus relinquenda.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Contemptum mundi martyres
exemplo docent.</hi> Contemnite ergo saeculum, Christiani;
contemnite saeculum, contemnite. Contempserunt
martyres, contempserunt Apostoli, contempsit
beatus Cyprianus, cujus hodie memoriam celebramus.
Divites esse vultis, honorati esse vultis, sani
esse vultis: totum ille contempsit, ad cujus memoriam
convenistis. Quid, obsecro, tantum amatis, quod
contempsit quem sic honoratis? quem, si ista non
contempsisset, non utique sic honoraretis. Quare te
invenio earum rerum amatorem, quarum veneraris
contemptorem? Certe illum, si haec amaret, non venerareris.
Et tu noli amare: non enim intravit, et
ostium contra te clausit. Contemne et tu; et intra
post illum. Patet qua intres: Christus est janua. Et
tibi est ostium apertum, quando est latus ejus lancea
perforatum. Quid inde manavit recole; et elige qua
possis intrare. De latere Domini pendentis et morientis
in ligno, posteaquam est lancea perforatum, aqua
sanguisque profluxit <note>(Joan. XIX, 34)</note>. In uno est mundatio
tua, in altero redemptio tua.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Rerum terrenarum amor viscus
animae.</hi> Amate, et nolite amare: ad aliquid amate,
et ad aliquid amare nolite. Est enim quod ad profectum
ametur, et est quod ad impedimentum ametur.
Noli amare impedimentum, si non vis invenire tormentum.
Quod amas in terra, impedimentum est:
viscum est pennarum spiritualium, hoc est virtutum,
quibus volatur ad Deum. Capi non vis, et viscum
amas? Numquid ideo non caperis, quia dulciter caperis?
Quanto magis delectat, tanto fortius strangulat.
Haec dico: et laudatis, et clamatis, et amatis.
Respondet tibi, non ego, sed sapientia: Mores volo,
non voces. Sapientiam lauda vivendo; non sonando,
sed consonando.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Cantica profana et saltationes
pulsae de ecclesia, ubi sepultus Cyprianus.</hi> Dominus
dicit in Evangelio, <hi>Cantavimus vobis, et non saltastis <note>(Matth. XI, 17)</note>
            </hi>.
Quando hoc ego dicerem, si non legerem?
Irridet me vanitas, sed juvat auctoritas. Si
non praemisissem quis hoc dixerit, quis me vestrum
posset ferre dicentem, <hi>Cantavimus vobis, et non saltastis?</hi> 
Numquidnam in hoc loco, etsi Psalmus cantandus
est, ab aliquo saltandum est? Aliquando ante annos
non valde multos etiam istum locum invaserat
petulantia saltatorum. Istum tam sanctum locum, ubi
jacet tam sancti Martyris corpus, sicut meminerunt
multi qui habent aetatem; locum, inquam, tam sanctum
invaserat pestilentia et petulantia saltatorum.
Per totam noctem cantabantur hic nefaria, et cantantibus
saltabatur. Quando voluit Dominus per sanctum
fratrem nostrum episcopum vestrum, ex quo
hic coeperunt sanctae vigiliae celebrari, illa pestis aliquantulum
reluctata, postea cessit diligentiae, erubuit
sapientiae.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
<pb n="1416"/> <hi>Canticum nostrum cui moribus,
tanquam saltatione, oportet consonare.</hi> Cum ergo modo
hic ista Deo propitio non fiant, quia non celebramus
daemoniis ludos, ubi solent ista fieri in eorum delectationem
qui coluntur, et immunditia sua solent suos
depravare cultores, sed celebratur hic sanctitas et
solemnitas martyrum; non hic saltatur, et ubi non
saltatur, tamen de Evangelio legitur, <hi>Cantavimus vobis,
et non saltastis.</hi> Reprehenduntur, increpantur, accusantur,
qui non saltaverunt. Absit ut redeat adhuc
illa petulantia: audite potius quid velit intelligi sapientia.
Cantat, qui praecipit: saltat qui facit. Quid
est saltare, nisi motu membrorum cantico consonare?
Quod est canticum nostrum? Non proferam ego, non
sit meum. Melius minister sum, quam actor. Dico
canticum nostrum: <hi>Nolite diligere mundum, neque ea
quae in mundo sunt. Quisquis dilexerit mundum, non
est charitas Patris in illo: quia omnia quae in mundo
sunt, concupiscentia carnis est, et concupiscentia oculorum,
et ambitio saeculi, quae non est ex Patre, sed ex
mundo est. Et mundus transit, et concupiscentia ejus:
qui autem fecerit voluntatem Dei, manet in aeternum,
sicut et Deus manet in aeternum <note>(Joan. II, 15-17)</note>
            </hi>.
</p>
          </div3>
        </div2>

<div2>
          <head>CAPUT VII.</head>
<div3>
            <head>7.</head>
            <p>
 <hi>Saltatores spirituali cantico mutatione
vitae consonantes.</hi> Quale canticum, fratres mei?
Audistis cantantem, audiamus saltantes: facite vos
congruentia morum, quod faciunt saltatores motu
membrorum. Intus hoc agite: mores consonent. Cupiditas
exstirpetur, charitas plantetur. De ista arbore
quidquid exit, bonum est. Cupiditas nihil boni potest
generare: charitas nihil mali. Et dicitur, et laudatur;
et nemo mutatur. Absit, non est verum quod dixi.
Mutati sunt piscatores, mutati sunt postea etiam plurimi
senatores: mutatus est Cyprianus, cujus hodie
memoriam frequentamus. Ipse scribit, ipse testatur,
cujus vitae fuerit aliquando, quam nefariae, quam impiae,
quam improbandae, ac detestandae <note>(Epist. 2,
ad Donatum)</note>. Audivit cantantem: exhibuit se, non
corpore, sed mente saltantem. Aptavit se cantico
bono, aptavit se cantico novo: aptavit, amavit, perseveravit,
certavit, superavit.
</p>
          </div3>
        </div2>

<div2>
          <head>CAPUT VIII.</head>
<div3>
            <head>8.</head>
            <p>
 <hi>Tempora mala non faciunt nisi
homines mali.</hi> Et dicitis: Molesta tempora, gravia
tempora, misera tempora sunt. Vivite bene, et mutatis
tempora vivendo bene: tempora mutatis, et non
habetis unde murmuretis. Quid sunt enim tempora,
fratres mei? Spatia et volumina saeculorum. Ortus
est sol, peractis horis duodecim ex alia mundi parte
occidit; alia die mane ortus iterum occidit; numera
quoties: ipsa sunt tempora. Quem laesit solis ortus?
quem laesit occasus solis? Ergo neminem laesit tempus.
Qui laeduntur, homines sunt; a quibus laeduntur,
homines sunt. O magnus dolor! homines laeduntur,
homines spoliantur, homines opprimuntur. A
quibus? non a leonibus, non a colubris, non a scorpionibus;
sed ab hominibus. Dolent qui laeduntur. Si
<pb n="1417"/>
possint, non faciunt ipsi quod reprehendunt? Tunc
invenimus hominem qui murmurabat, quando potuerit
facere unde murmurabat. Laudo, laudo, si non
fecerit quod accusabat.
</p>
          </div3>
        </div2>

<div2>
          <head>CAPUT IX.</head>
<div3>
            <head>9.</head>
            <p>
 <hi>Ex auro bonus multa bona praestat,
malus multa mala.</hi> Illi autem, charissimi, qui
potentes videntur in saeculo, quomodo laudantur
quando minus faciunt quam possunt? Ipsum laudavit
Scriptura, <hi>Qui potuit transgredi, et non est transgressus;
qui post aurum non abiit <note>(Eccli. XXXI, 8)</note>
            </hi>. Post te
debet ire aurum, non tu post aurum. Nam bonum est
aurum. Non enim aliquid mali creavit Deus. Tu noli esse
malus; et bonum est aurum. Ecce aurum pono inter
bonum hominem et malum. Tollat malus; inopes
opprimuntur; judices corrumpuntur, leges pervertuntur,
res humanae perturbantur. Quare hoc? Quia
aurum tulit malus. Tollat bonus; pauperes pascuntur,
nudi vestiuntur, oppressi liberantur, captivi
redimuntur. Quanta bona de auro quod habet
bonus? quanta mala de auro quod habet malus? Utquid
ergo dicitis aliquando stomachati: O si non esset
ipsum aurum? Tu noli amare aurum. Si malus es, is
post aurum: si bonus es, it post te. Quid est, it post te?
Tu ducis, non duceris: quia possides, non possideris.
</p>
          </div3>
        </div2>

<div2>
          <head>CAPUT X.</head>
<div3>
            <head>10.</head>
            <p>
 <hi>Boni inter males in Ecclesia non
desunt. Massa Candida. Cyprianus electum granum.</hi> 
Ergo redeamus ad verba sacrae Scripturae. <hi>Qui post
aurum non abiit. Qui potuit transgredi, et non est transgressus.
Quis est hic, et laudabimus eum <note>(Eccli. XXXI,
10?)</note>
            </hi> Quis est hic, aut quis est hic? Quam multi audiunt:
et quis est hic? Et tamen absit ut desperem
esse hic aliquem, imo non aliquem, sed aliquos. Absit
ut de area tanti patrisfamilias desperem. Qui longe
aream videt, solam paleam putat: invenit grana, qui
novit inspicere. Ubi te offendit palea, ibi latet granorum
massa. Ubi te offendit quod triturando
contunditur, ibi est, quod tritura purgatur: ibi
est, certus esto; ibi est. Postremo ille certus est
qui seminavit, qui messuit, qui ad aream congregavit:
novit ibi esse unde horreum repleatur, quando
fuerit ventilatum. Modica qualiscumque ventilatio fuit
tempore persecutionis: quae inde grana processerunt?
Inde floruit Uticencis Massa Candida: inde tam magnum
et electum granum hic beatissimus Cyprianus.
Quam multi divites tunc contempserunt quod habuerunt?
Quam multi pauperes tunc in tentatione defecerunt?
Ecce in tentatione illa, tanquam in ventilatione,
divitibus non obfuit habere aurum; pauperibus
quid profuit non habere aurum? illi vicerunt, illi defecerunt.
</p>
          </div3>
        </div2>

<div2>
          <head>CAPUT XI.</head>
<div3>
            <head>11.</head>
            <p>
 <hi>Res quarum est bonus et malus
usus. Bona alia bonorum propria, alia bonis et malis
communia.</hi> Non faciunt bonos mores, nisi boni amores.
Tollatur aurum de rebus humanis: imo adsit
aurum, ut probet res humanas. Praecidatur lingua
humana propter Dei blasphematores: et unde erunt
Dei laudatores? Quid tibi fecit lingua? Sit qui bene
<pb n="1418"/>
cantet, et bonum est organum. Da mentem bonam ad
linguam: bona dicuntur, discordes concordantur,
lugentes consolantur, luxuriosi corripiuntur, iracundi
refrenantur; Deus laudatur, Christus commendatur,
mens ad amorem inflammatur; sed divinum, non humanum;
spiritualem, non carnalem. Haec bona facit
lingua. Quare? Quia bona est mens quae utitur lingua.
Da malum hominem ad linguam: erunt blasphematores,
litigatores, calumniatores, delatores. Omnia
mala de lingua, quia malus est qui utitur lingua.
</p>
          </div3>
        </div2>

<div2>
          <head>CAPUT XII.</head>
<p>Non tollantur res de rebus humanis: sint
res, et adsit usus rerum bonarum. Alia enim sunbona,
quae non sunt nisi in bonis, et alia sunt bona
quae sunt communia bonis et malis. Bona quae
non sunt nisi in bonis, pietas, fides, justitia, castitas,
prudentia, modestia, charitas, et caetera hujusmodi.
Bona quae sunt communia bonis et malis, pecunia,
honor, hujus saeculi potestas, administratio, salus ipsa
corporis. Et haec bona sunt, sed bonos quaerunt.</p>
</div2>

<div2>
          <head>CAPUT XIII.</head>
<div3>
            <head>12.</head>
            <p>
 <hi>Cur et malis dantur a Deo bona
temporalia.</hi> Jam hic murmurator ille, qui quaerit
semper quod reprehendat; et hoc in Deo; qui utinam
ad se rediret, se videret, se reprehenderet, se corrigeret:
ille ergo reprehensor et argumentator mox
mihi objecturus est in Deo, Et quare Deus, qui omnia
gubernat, bona ista dat malis? Non illa daret nisi
bonis. Exspectas a me audire consilium Dei? Quis, a
quo, et quid? Tamen secundum meum, quantum capio,
quantum donare dignatur, indico tibi, quod fortasse
non sufficiat tibi, sed est hic aliquis cui sufficiat.
Ergo cantem: non enim vere in ista tanta multitudine
poterit mihi deesse qui saltet. Ecce audi, sapiens,
sed a contrario: audi. Quod ista bona dat Deus et
malis, si velis intelligere, eruditio tua est, non perversitas
Dei. Adhuc scio te non intellexisse quod dixi:
audi ergo quod dicebam, ille cui dicebam, qui reprehendis
Deum et accusas Deum, quia bona ista terrena
et temporalia dat etiam hominibus malis, quae secundum
sensum tuum putas non dare debuisse nisi solis
bonis. Hinc enim est unde quibusdam subrepsit letalis
impietas, ut omnino credant Deum non aspicere res
humanas. Dicunt enim et disputant: Numquid, si
Deus res humanas attenderet, haberet ille divitias,
haberet ille honores, haberet ille potestatem? Non
curat Deus res humanas: nam si curaret, ista solis
bonis daret.
</p>
          </div3>
        </div2>

<div2>
          <head>CAPUT XIV.</head>
<div3>
            <head>13.</head>
            <p>
 <hi>Ideo et malis dantur, ut a bonis
contemnantur, et meliora quaerantur. Divitiae quale
bonum.</hi> Redi ad cor, et inde ad Deum. De proximo
enim redis ad Deum, si redieris ad cor tuum. Nam
quando te ista offendunt, existi et a te: exsul factus
es pectoris tui. Moveris rebus quae sunt foris a te, et
perdis te. Tu intus es, ista foris adjacent; foris bona
sunt, sed foris sunt. Aurum, argentum, omnis pecunia,
vestis, clientela, familiae, pecora, honores, foris
sunt. Si ista bona infima, bona terrena, bona temporalia,
bona transitoria, non donarentur et malis,
magna crederentur a bonis. Ergo Deus qui dat malis
ista bona, te docet concupiscere meliora. Ecce dico,
<pb n="1419"/>
ista moderatione rerum humanarum quodam modo
te alloquitur Deus pater tuus: et quasi puerum desipientem
docet his verbis, quae, sicut possum, profero
ad te, tanto fidentius, quanto magis ille dignatur manere
in me. Constitue tibi dicere Deum, qui te renovavit
et adoptavit: O fili, quid est quod quotidie surgis,
et oras, et genu figis, et fronte terram percutis,
et aliquando etiam lacrymaris, et dicis mihi: Pater
meus, Deus meus, da mihi divitias? Si dem tibi, aliquid
boni te putas, et magni adeptum.
</p>
          </div3>
        </div2>

<div2>
          <head>CAPUT XV.</head>
<p>Quia petisti, accepisti: ecce fac
inde bene. Antequam haberes, humilis eras: habere
divitias coepisti, et pauperes contempsisti. Quale bonum
est, unde pejor factus es? Pejor factus es, quia
malus eras: et quid te pejorem posset facere nesciebas;
ideo haec a me petebas. Dedi, et probavi: invenisti,
et inventus es. Latebas quando non habebas.
Corrigere: evome cupiditatem, bibe charitatem. Quid
est magnum quod a me petis, dicit tibi Deus tuus?
Non vides quibus ea dederim? non vides qualibus ea
dederim? Si magnum bonum esset quod a me petis,
haberet hoc latro? haberet hoc perfidus? haberet hoc
blasphemator meus? haberet hoc infamis mimus? haberet
meretrix impudica? Hi omnes haberent aurum,
si magnum bonum esset aurum?</p>
</div2>

<div2>
          <head>CAPUT XVI.</head>
<p>Sed dicis mihi: Non est ergo bonum
aurum? Imo bonum est aurum. Sed mala faciunt
de bono auro mali: bona faciunt de bono auro boni.
Quia ergo vides quibus ea dederim; meliora pete a
me, majora pete a me; spiritualia pete a me, ipsum
me pete a me.</p>
</div2>

<div2>
          <head>CAPUT XVII.</head>
<div3>
            <head>14.</head>
            <p>
 <hi>Mundus amarus factus amari
non desinit; quid si dulcis esset.</hi> Sed mala, inquis,
fiunt in mundo, aspera, immunda, odiosa. Foedus est,
non ametur. Ecce talis est, et sic amatur. Ruinosa
est domus, et piget migrare. Matres sive nutrices, ne
pueri multum sugant, ubi eos grandescere viderint,
et non jam decere ut lacte nutriantur, illos tamen
moleste mammis inhiare, circumlinunt papillas suas
aliqua amaritudine, qua offensus parvulus, lac ulterius
non requirat. Quid ergo adhuc tam delectabiliter
sugitur, si amarus tibi factus est mundus? Implevit
Deus amaritudinibus mundum; et inhias tu, incumbis
tu, sugis tu; non nisi inde et inde voluptatem capis.
Quamdiu? Quid, si dulcis esset? quomodo amaretur?
Offendunt te ista? elige aliam vitam. Ama Deum, contemne
ista. Despice res humanas, quandocumque
hinc iturus: non enim hic futurus semper. Et tamen
sic, quomodo malus est, quomodo amarus est mundus,
quomodo plenus est calamitatibus mundus, si dictum
tibi esset a Deo quod semper hic esses, laetitia te non
caperes, exsultares, gratias ageres. Unde? Quia miseriam
non finires. Ipsa est major infelicitas, quae se
amari cogit. Minor esset, si non amaretur: tanto pejor
est, quanto plus amatur.
</p>
          </div3>
        </div2>

<div2>
          <head>CAPUT XVIII.</head>
<div3>
            <head>15.</head>
            <p>
 <hi>Thesaurizandum in coelo.
Sursum cor.</hi> Est alia vita, fratres mei: est post hanc
vitam alia vita, credite. Ad eam vos praeparate:
praesentia cuncta contemnite. Si habetis, bene inde
<pb n="1420"/>
facite: si non habetis, nolite cupiditate inardescere.
Migrate, transferte ante vos: quod hic habetis,
illuc eat quo secuturi eritis. Audite consilium Domini
vestri: <hi>Ne thesaurizetis vobis in terra, ubi tinea et
aerugo exterminant, et ubi fures effodiunt et furantur;
sed thesaurizate vobis thesaurum in coelo, quo fur non
accedit, quo tinea non corrumpit. Ubi est enim thesaurus
tuus, ibi est et cor tuum <note>(Matth. VI, 19-21)</note>
            </hi>. Audis
quotidie, homo fidelis, Sursum cor: et quasi contrarium
audias, tu mergis in terram cor tuum. Migrate.
Habetis unde? facite bene. Non habetis unde? adversus
Deum nolite murmurare. Audite me, o pauperes:
Quid non habetis, si Deum habetis? Audite me, o
divites: Quid habetis, si Deum non habetis?
</p>
          </div3>
        </div2>
      </div1>

<div1>
        <head>SERMO CCCXII. In Natali Cypriani martyris, IV.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Martyr non in ipso, sed in
Domino laudandus.</hi> Diei tam grati laetique solemnitas,
et coronae tanti Martyris tam felix et jucunda festivitas,
sermonem a me debitum flagitat. Sed tantam
sarcinam orationes illius mecum portant; ut si quid
minus quam debetur, exsolvero, non me despiciat loquentem
vobis, sed omnes reficiat precando pro
vobis. Faciam sane quod ei certum mihi est esse
gratissimum, ut eum in Domino laudem, cum de illo
Dominum laudo. Mitis enim erat, etiam cum vitae
hujus turbidae ac procellosae pericula in variis tentationibus
sustinebat, et Deo cantare vir ille bene noverat
corde veraci, <hi>Audiant mansueti, et laetentur <note>(Psal.
XXXIII, 3)</note>
            </hi>. Et nunc relicta terra morientium, beatus
possidet terram viventium. Hic enim de illis erat, de
quibus dictum est, <hi>Beati mites, quoniam ipsi possidebunt
terram <note>(Matth. V, 4)</note>
            </hi>. Sed quam terram, nisi de
qua dicitur Deo, <hi>Spes mea es tu, portio mea in terra
viventium <note>(Psal. CXLI, 6)</note>
            </hi>? Aut si terra viventium non
est, nisi corpus resurgentium, ex terra sumptum et
in coelestem gloriam commutatum; non ille adhuc
gemens in infirmitate mortalitatis hujus, cui manere
in carne non fuit optimum, sed necessarium propter
nos; sed solutus atque liberatus a nexu et debiti et
vinculi cum Christo quietus exspectat redemptionem
corporis sui. Qui enim vivae suae carnis tentatione
non victus est, de sepultae reparatione securus est.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Cyprianus qualis ante conversionem
ad fidem.</hi> In Domino ergo laudetur anima ejus, ut mites
audiant et laetentur. In Domino laudetur anima
bona, quo possidente fit bona, quo inspirante viget,
quo illuminante fulget, quo formante pulchra, quo implente
fecunda est. Hoc enim deserente, quondam mortua,
tenebrosa, deformis, sterilis fluctuabat, antequam
credidisset in Christum. Quid enim ei pagano proderat
eloquentia, qua tanquam poculo pretioso et bibebat
mortiferos, et propinabat errores? Cum autem
benignitas et humanitas illuxit Salvatoris nostri Dei <note>(Tit. III, 4)</note>,
mundavit eum credentem sibi a saecularibus
<pb n="1421"/>
cupiditatibus, et fecit vas in honorem utile domui
suae, ad omne opus bonum paratum <note>(II Tim. II,
21)</note>. Nec ille tanquam ingratus haec tacuit. Absit enim
ut cognoscens Deum non sicut Deum glorificaret: sed
gratias egit, pristina sua non impie resorbens quae
vomuerat, sed pie recolens quae mutaverat. Scribens
enim ad amicum suum, ut et ipse ex tenebris, quod
erat in se, fieret lux in Domino: <hi>Ego,</hi> inquit, <hi>cum in
tenebris atque in nocte caeca jacerem, cumque in salo
jactantis saeculi nutabundus ac dubius vestigiis oberrantibus
fluctuarem, vitae meae nescius, veritatis ac lucis
alienus.</hi>   Et paulo post: <hi>Nam ut ipse,</hi> inquit, <hi>plurimis
vitae meae prioris erroribus implicatus tenebar, quibus
exui me posse non crederem; sic vitiis adhaerentibus
obsecundans eram, et desperatione meliorum, malis
meis velut jam propriis ac vernaculis adfavebam <note>(Epist.
2, ad Donatum)</note>
            </hi>.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Dei gratia conversus factus est verus
Cyprianus.</hi> Ecce qualem Cyprianum Christus invenit:
ecce ad qualem animam percutiendam et sanandam
ille eradicator et plantator accessit. Neque
enim frustra dicit, <hi>Ego occidam, et ego vivere faciam;
ego percutiam, et ego sanabo <note>(Deut. XXXII, 39)</note>
            </hi>: aut
frustra in futurorum figura ad Jeremiam dictum est, <hi>Ecce constitui te hodie super gentes et regna, eradicare,
et effodere, et perdere, et reaedificare, et plantare <note>(Jerem. I, 10)</note>
            </hi>.
Accessit ergo ad illam animam eradicator
atque plantator; et evertit veterem Cyprianum,
positoque ibi fundamento ipso se, novum Cyprianum
aedificavit in se, et verum Cyprianum fecit ex se.
Christo enim dicit Ecclesia, <hi>Botrus cypri fratruelis
meus <note>(Cant. I, 13)</note>
            </hi>. Quando ergo ille factus est a Christo
christianus, tunc vere factus est etiam a cypro
Cyprianus. Christi enim bonus odor factus est in omni
loco, sicut ait apostolus Paulus: qui etiam ipse destructus
est persecutor, et aedificatus est praedicator. <hi>Christi,</hi> 
 inquit, <hi>bonus odor sumus Deo in omni loco, et
in iis qui salvi fiunt, et in iis qui pereunt: aliis quidem
odor vitae in vitam, aliis autem odor mortis in mortem.
Et ad haec quis idoneus <note>(II Cor. II, 15 et 16)</note>
            </hi>? Alii enim
Cyprianum imitando vixerunt: alii Cypriano invidendo
perierunt.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Ex forensi oratore factus praedicator
Christi.</hi> Illi laus, illi gloria, qui animam servi
sui per fidem justificando eruit ab impiis, et fecit
frameam suam, hoc est gladium bis acutum; ut per
illam linguam stultitia Gentium nudata feriretur; per
quam prius tecta atque velata pulchra prudentibus
videbatur; atque ut eloquii tam nobilis instrumentum,
quo ruinosis doctrinis daemoniorum indigna ornamenta
fiebant, in aedificationem converteretur Ecclesiae,
qua crescente illa laberentur; et ut tantae vocis
tuba, quae forensium mendaciorum certamina solebat
acuere, ad prosternendum pretiosis sanctorum
mortibus diabolum Christo militantes et in ipso gloriantes
devotos martyres excitaret. Inter quos et ipse
Cyprianus, cujus pio et sancto, non jam fabulosos
fumos emovente, sed dominica luce radiante accendebantur
<pb n="1422"/>
eloquio, moriendo vixit, judicatus judicem
superavit, adversarium percussus vicit, mortemque
occisus occidit. Qui enim in ludo perversitatis humanae
et suam et aliorum linguas docuerat loqui mendacium,
ut quod ab adversario objiceretur, astuta fallacia
negaretur, jam in alia schola didicerat confitendo
devitare adversarium. Ubi enim Christi nomen inimicus
convertit in crimen, ibi supplicium Christus
convertit in laudem.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Victoria martyrum de daemoniis
quam nunc evidens.</hi> Et si adhuc quisquam quaerit
forte quis vicerit, ut omittam regnum coeleste sanctorum,
quod infideles credere nolunt, quia videre non
possunt; nunc in ista terra, in ista vita, in domibus,
in agris, in civitatibus in orbe terrarum, ecce sunt
ferventes laudationes martyrum: ubi sunt furentes
accusationes impiorum? Ecce quemadmodum honorantur
memoriae peremptorum, nunc illi ostendant
idola daemoniorum. Quid eis judicando facturi sunt, qui
eorum templa moriendo everterunt? Quomodo eorum
superbas fallacias resurgentium militum suorum splendore
damnabit, qui eorum fumantes aras morientium
sanguine exstinxit?
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Cyprianus doctrina et exemplo inter
martyres praecellens. Locus sepulcri ipsius. Gratiae
beneficia in Cyprianum. Unitatem Ecclesiae quantum
dilexit Cyprianus.</hi> Inter has Christi legiones beatissimus
Cyprianus gloriosorum praeliorum doctor et gloriosus
ipse praeliator, ita quod facturus erat docuit,
et quod docuerat fecit; ut et in verbis docentis praenosceretur
animus martyris, et in animo patientis
recognoscerentur verba doctoris. Non enim erat similis
eorum, de quibus Dominus ait: <hi>Quae dicunt,
facite; quae autem faciunt, nolite facere: dicunt enim
et non faciunt <note>(Matth. XXIII, 3)</note>
            </hi>. Iste quia credidit, locutus
est; quia locutus est, passus est. Hoc ergo docuit
in vita, quod fecit; et hoc fecit in morte, quod
docuit. Illi laus, illi gloria, Domino Deo nostro, regi
saeculorum, creatori et recreatori hominum, qui suo
tali antistite hujus civitatis Ecclesiam ditavit, et tam
sancto corpore hujus loci amplitudinem consecravit.
Illi laus, illi gloria, qui dignatus est illum virum praedestinare
inter sanctos suos ante tempora, creare
inter homines opportuno tempore, vocare errantem,
mundare sordentem, formare credentem, docere
obedientem, regere docentem, adjuvare pugnantem,
coronare vincentem. Illi laus, illi gloria, qui hunc
talem fecit, in quo maxime ostenderet Ecclesiae suae
quantis malis opponenda et quantis esset bonis charitas
praeponenda, et quam nulla esset charitas Christiani,
a quo non custodiretur unitas Christi. Quam
sic ille dilexit, ut et malis pro charitate non parceret,
et malos pro pace toleraret; et liber in dicendo
quod ipse sentiret, et pacificus in audiendo quod fratres
sentire cognosceret. Merito in Ecclesia catholica
tanti honoris celsitudinem meruit, cujus concordissimum
vinculum tanta humilitate servavit. Quapropter,
<pb n="1423"/>
charissimi, tam gratae festivitati debito sermone
pro viribus persoluto, exhortor dilectionem devotionemque
vestram, ut istum diem honeste ac sobrie
peragamus, et hoc exhibeamus diei, quo Cyprianus
beatissimus passus est, quod amavit ut pateretur.
</p>
          </div3>
        </div2>
      </div1>

<div1>
        <head>SERMO CCCXIII. In Natali Cypriani martyris, V.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Cypriani laudibus nulla lingua
par est.</hi> Sanctissimus et solemnissimus dies, atque
huic Ecclesiae ornamento familiarior et praeclarior,
laetificandis nobis hodiernus illuxit, quem suae
nobis gloria passionis Cyprianus beatissimus illustravit.
Cujus reverendi episcopi et venerandi martyris
laudibus nulla lingua sufficeret, nec si se ipse laudaret.
In hoc itaque sermone nostro, quem de illo
debitum vestris auribus reddimus, magis approbate
voluntatis affectum, quam exigite facultatis
effectum. Sic enim et laudibus Dei, quibus non solum
oratio, sed ne cogitatio quidem ulla satis est, cum se
sanctus laudator minus idoneum cerneret, ait: <hi>Voluntaria
oris mei beneplacita fac, Domine <note>(Psal. CXVIII,
108)</note>
            </hi>. Hoc et ego dixerim: sit etiam ista mea devotio,
ut si par non sum ad explicandum quod volo, accepto
feratur, quia volo.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Martyrum laudes in Deum recidere.</hi> 
Quid enim nisi Dei sunt laudes tanti Martyris
laudes? Aut cujus honor est Cyprianus ad Deum toto
corde conversus, nisi ejus cui dictum est, <hi>Deus virtutum,
converte nos <note>(Psal. LXXIX, 8)</note>
            </hi>? Cujus opus est
Cyprianus doctor, nisi ejus cui dictum est, <hi>Doce me
justificationes tuas <note>(Psal. CXVIII, 135)</note>
            </hi>? Cujus opus est
Cyprianus pastor, nisi ejus qui dixit, <hi>Dabo vobis pastores
secundum cor meum, et pascent vos cum disciplina <note>(Jerem. III, 15)</note>
            </hi>?
Cujus opus est Cyprianus confessor,
nisi ejus qui dixit, <hi>Dabo vobis os et sapientiam,
cui non poterunt resistere inimici vestri <note>(Luc. XXI, 15)</note>
            </hi>?
Cujus opus est Cyprianus tantae illius persecutionis
pro veritate perpessor, nisi ejus cui dictum est, <hi>Patientia
Israel, Domine <note>(Jerem. XVII, 13)</note>
            </hi>; et de quo
dictum est, <hi>Quoniam ab ipso est patientia mea <note>(Psal.
LXI, 6)</note>
            </hi>? Postremo cujus opus est Cyprianus in omnibus
victor, nisi ejus de quo dictum est, <hi>In omnibus
supervincimus per eum qui dilexit nos <note>(Rom. VIII, 37)</note>
            </hi>?
Non ergo recedimus a laudibus Dei, quando laudamus
opera Dei, et praelia Dei in milite Dei.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Martyres et armantur a Deo, et
ab eodem armato adjuvantur.</hi> Sic enim exhortatur
Apostolus: <hi>State succinti lumbos vestros in veritate, et
induti lorica justitiae, et calceati pedes in praedicatione
Evangelii pacis: in omnibus sumentes scutum fidei, in
quo possitis omnia tela nequissimi ignea exstinguere; et
galeam salutis accipite, et gladium spiritus, quod est
verbum Dei <note>(Ephes. VI, 14-17)</note>
            </hi>. Quid est justitiae lorica
indui, et accipere scutum fidei, et galeam salutis,
et gladium spiritus, quod est verbum Dei, nisi a
<pb n="1424"/>
Domino donis ejus armari? Nec armari tantum sufficeret
huic militi, nisi impetrasset ab armato ipso, a
quo armatus fuerat, adjuvari. Neque enim piissimus
Martyr in illa conflictione passionis non oravit et
dixit: <hi>Judica, Domine, nocentes me, expugna impugnantes
me. Apprehende arma et scutum, et exsurge in
adjutorium mihi. Effunde frameam, et conclude adversus
eos qui me persequuntur: dic animae meae, Salus
tua ego sum <note>(Psal. XXXIV, 1-3)</note>
            </hi>. Quomodo vinceretur,
quem sic Dominus producebat armatum, sic adjuvabat
armatus?
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Armatus Deus quomodo intelligendus.
Framea Dei, Ecclesia. Framea Dei, anima justi.</hi> 
Absit autem ut armatum Deum quibusdam corporalibus
instrumentis puerili corde credamus. Cujusmodi
quippe arma sint illa, quibus ab armato Deo
solent ejus milites adjuvari, ipsi confitentur adjuti,
ubi exclamantes et gratias agentes dicunt: <hi>Domine,
ut scuto bonae voluntatis coronasti nos <note>(Psal. V, 13)</note>
            </hi>.
Framea vero Dei, hoc est gladius Dei, quam frameam
corpus Christi quod est Ecclesia, adversus eos qui se
persequuntur, precatur effundi atque concludi; potest
quidem intelligi, ubi ipse Salvator suo corpori dicit, <hi>Non veni pacem mittere in terram, sed gladium 
 <note>(Matth.
X, 34)</note>
            </hi>. Quo gladio spirituali  martyribus suis coelestia
concupiscentibus gaudia, terrenos male blandos
separavit affectus, quibus de coelo ad terram revocarentur
astricti, nisi gladius intercideret Christi. Sed
est etiam alia evidentissima Dei framea anima justi in
manu Dei; de qua illi in Psalmo dicitur: <hi>Erue animam
meam ab impiis, frameam tuam ex inimicis manus
tuae <note>(Psal. XVI, 13 et 14)</note>
            </hi>. Quod dixit, <hi>animam meam;</hi> 
hoc repetivit, <hi>frameam tuam;</hi> quod dixit, <hi>ab impiis;</hi> 
hoc repetivit, <hi>ex inimicis manus tuae.</hi> 
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Framea magna Dei Cypriani anima.
Altare erectum super corpus Cypriani.</hi> Hanc effudit
frameam spargendo usquequaque martyres suos:
et conclusit adversus eos qui persequebantur Ecclesiam;
ut quia praedicantium vocibus non flectebantur,
morientium virtutibus frangerentur. Fortia quippe sibi
adversus inimicos fabricat arma Deus, eos ipsos quos
facit amicos. Magna itaque framea Dei anima beatissimi
Cypriani, splendida charitate, acuta veritate,
pugnantis Dei acta et vibrata virtute, quae bella confecit?
quas contradicentium catervas redarguendo
superavit? quot percussit infensos? quot prostravit
adversos? In quam multorum inimicorum cordibus
ipsas inimicitias, quibus oppugnabatur, occidit, eosque
amicos quibus adversus alios Deus copiosius pugnaret,
effecit? Ubi autem venit tempus, ut tanquam
praevalescentibus hostibus prenderetur, tum vero ne
oppressus et victus ab impiis eorum manibus cederet,
adfuit ille per quem praestaretur invictus: suscepit
victoriam, postquam nullum certamen ulterius remaneret,
quam de hoc scilicet mundo et de mundi hujus
principe reportaret. Adfuit omnino fidelissimo suo
testi usque ad mortem pro veritate certanti, fecit quod
exoratus fuerat, eruit animam ejus ab impiis, frameam
suam ab inimicis manus suae. Cujus victricis
<pb n="1425"/>
animae sanctam carnem, tanquam frameae illius vaginam,
hoc loco sublimitate divini altaris ornamus;
eidem ipsi animae triumphali resurrectione reddendam
et nulla deinceps morte ponendam.
</p>
          </div3>
        </div2>
      </div1>

<div1>
        <head>SERMO CCCXIV. In Natali Stephani martyris, I.</head>
<div3>
          <head>1.</head>
          <p>
 <hi>Imitandus Stephanus, praesertim in dilectione inimicorum.</hi> 
Natalem Domini hesterna die celebravimus;
servi hodie Natalem celebramus: sed Natalem Domini
celebravimus, quo nasci dignatus est; Natalem
servi celebramus, quo coronatus est. Celebravimus
Natalem Domini, quo indumentum nostrae carnis
accepit: Natalem servi celebramus, quo suae carnis
indumentum abjecit. Natalem Domini celebravimus,
quo factus est similis nobis: celebramus Natalem
servi, quo factus est proximus Christo. Sicut enim
Christus nascendo Stephano, ita Stephanus moriendo
conjunctus est Christo. Sed Domini nostri Jesu Christi
ideo nativitatis et passionis diem geminae devotionis
obsequio frequentat Ecclesia, quoniam utrumque
medicina est. Nam et natus est, ut renasceremur:
mortuus est, ut in perpetuum viveremus. Martyres
autem ad mala certamina nascendo venerunt, trahentes
originale peccatum: moriendo autem ad bona
certissima transierunt, finientes omne peccatum.
Nam si in persecutione constitutos futurae beatitudinis
praemia non consolarentur, quando illa de diversis
passionibus supplicia sustinerent? Si beatus Stephanus
sub imbre lapidum constitutus futura praemia
non cogitasset, quomodo illam grandinem pertulisset?
Sed illius praeceptum gestabat in animo, cujus praesentiam
cernebat in coelo; et ad eum flagrantissimo
amore suspensus, carnem quantocius relinquere, et
ad ipsum cupiebat advolare: nec mortem jam timebat,
quia Christum, quem pro se occisum sciebat,
viventem videbat; ac per hoc festinabat etiam ipse
mori pro illo, ut viveret cum illo. Quid enim videret
beatissimus Martyr in illo agone constitutus, recolitis
sine dubio verba ejus, quae de Actuum Apostolorum
libro soletis audire. <hi>Ecce,</hi> inquit, <hi>video coelos apertos,
et Christum stantem a dextris Dei <note>(Act. VII, 55)</note>
          </hi>. Jesum
stantem videbat: ideo stabat, et non cadebat; quia
stans sursum et deorsum certantem desuper spectans,
invictas militi suo vires, ne caderet, suggerebat. <hi>Ecce,</hi> 
inquit, <hi>video coelos apertos.</hi> Beatus homo cui coeli patebant.
Sed quis coelum aperuit? Ille de quo in Apocalypsi
dicitur, <hi>Qui aperit, et nemo claudit; claudit,
et nemo aperit <note>(Apoc. III, 7)</note>
          </hi>. Quando Adam de paradiso
ejectus est, post illud primum nefandumque
peccatum, contra humanum genus clausum est coelum:
post passionem Christi latro primus intravit,
postea Stephanus apertum vidit. Quid miramur?
Quod fideliter vidit, fideliter indicavit, et violenter
invasit?
<pb n="1426"/>
</p>
        </div3>
<div3>
          <head>2. </head>
          <p>
<hi>Idem tractatur argumentum.</hi> Eia, fratres, sequamur
eum; si enim sequimur Stephanum, coronabimur. Maxime
autem sequendus et imitandus est nobis in dilectione
inimicorum. Nostis enim quia frequentium inimicorum
congregatione circumdatus, cum crebris hinc et
illinc saxorum ictibus tunderetur, placidus et intrepidus,
mitis et lenis inter lapides a quibus occidebatur, intuens
illum pro quo occidebatur, non ait, Domine judica
obitum meum; sed, <hi>accipe spiritum meum.</hi> Non
ait, Domine Jesu, vindica servum tuum, quem vides
isto supplicio mortis addictum; sed, <hi>ne statuas illis
hoc peccatum <note>(Act. VII, 58, 59)</note>
          </hi>. Persistens ergo beatissimus
Martyr in testimonio veritatis, et charitatis
ardens spiritu, sicut nostis, pervenit ad gloriosissimum
finem; et qui vocatus usque ad finem perseveravit,
in fine quod vocabatur adeptus est, sui nominis
gloria Stephanus perductus est ad coronam. Quando ergo
beatus Stephanus pro Christo primus sanguinem fudit,
quasi corona processit de coelo; ut eam sumerent
sequentes in praemio, qui praecedentis virtutem
imitarentur in praelio. Impleverunt postmodum terram
crebra martyria. Quicumque postea sanguinem
pro Christi confessione fuderunt, imposuerunt coronam
illam capiti suo, et eam secuturis integram servaverunt.
Et modo, fratres, de coelo pendet: quisquis
eam concupierit, ad eam velociter volabit. Et ut Sanctitatem
vestram breviter atque evidenter hortemur,
multis non opus est verbis: sequatur Stephanum,
quicumque desiderat coronam. Conversi ad Dominum,
etc.
</p>
        </div3>
      </div1>

<div1>
        <head>SERMO CCCXV. In solemnitate Stephani martyris, II.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Stephani gesta canonico
Libro contenta. Actuum Apostolorum liber legi
solitus a Dominico Paschae.</hi> Beatissimus Stephanus
quomodo fuerit diaconus ordinatus cum aliis sex
etiam ipse septimus, et quomodo pervenerit ad supernam
coronam, cum ipsa lectio legeretur, audistis.
Hoc primum primi Martyris meritum commendatum
est Charitati vestrae: quia cum aliorum martyrum
vix Gesta inveniamus, quae in solemnitatibus eorum
recitare possimus, hujus passio in canonico libro est.
Actus Apostolorum liber est de Canone Scripturarum.
Ipse liber incipit legi a Dominico Paschae, sicut
se consuetudo habet Ecclesiae. In hoc ergo libro, cui
titulus est, Actus Apostolorum, audistis quomodo sint
electi, et ab Apostolis ordinati septem diaconi, in quibus
sanctus Stephanus erat. Priores Apostoli, sequentes
diaconi. Et prior martyr de diaconis, quam
de Apostolis,: prior victima de agnis, quam de arietibus.</p>
          </div3>
<div3>
            <head>2.</head>
            <p>
 <hi>Stephani passio similis passioni Christi. Falsi testes
contra utrumque. Veritatis magna vis.</hi> Quantam autem
cum Domino suo et Salvatore suo habuit similitudinem
passionis! Falsi testes adversus istum, quomodo adversus
illum: et de ipsa re. Nostis enim et recolitis, falsi testes
<pb n="1427"/>
contra Dominum Christum quid dixerunt: <hi>Nos audivimus
eum dicere, Solvo templum hoc, et post triduum
aedifico alterum novum <note>(Marc. XIV, 58)</note>
            </hi>. Non autem
hoc Dominus dixerat: sed vicina voluit esse falsitas
veritati. Quomodo sunt falsi testes? Audierunt dixisse: <hi>Solvite templum hoc, et post triduum resuscitabo illud.</hi> 
Evangelista autem dicit: <hi>Hoc autem dicebat de templo
corporis sui <note>(Joan. II, 19-21)</note>
            </hi>. Falsi testes, pro eo quod
dictum est <hi>Solvite,</hi> dixerunt <hi>Solvo.</hi> Modicum in syllabis
mutaverunt: sed tanto falsi testes pejores fuerunt,
quanto propinquare veritati per calumniam voluerunt.
Et huic quid objectum? <hi>Nos audivimus eum
dixisse quia Jesus Nazarenus destruet templum hoc, et
mutabit consuetudinem Legis <note>(Act. VI, 14)</note>
            </hi>. Falsum
testimonium dicebant, et vera prophetabant. Quomodo
Caiphas ille, magister illorum, princeps sacerdotum,
dans consilium Judaeis, ut occideretur Christus,
hoc dixit: <hi>Expedit unum mori, quam ut tota gens
pereat.</hi> Ait autem evangelista: <hi>Hoc non a semetipso
dixit, sed cum esset pontifex anni illius, prophetavit
quia oportebat Christum mori pro gente <note>(Joan. XI, 50,
51)</note>
            </hi>. Quid hoc est, fratres? Magna vis est veritatis.
Oderunt veritatem homines, et veritatem prophetant
nescientes. Non agunt, sed agitur de illis. Processerunt
ergo isti falsi testes similes falsis testibus, sed
pro quibus occisus est Christus.
</p>
          </div3>
        </div2>

<div2>
          <head>CAPUT II.</head>
<div3>
            <head>3.</head>
            <p>
 <hi>Stephanus in concilium adductus
cur non exemplo Christi tacet. Super tectum praedicare.</hi> 
Illi adduxerunt eum in concilium, ut haberent majus
judicium. Amicus autem Christi, cum dixisset causam
suam, praedicavit veritatem Domini sui. Moriturus
erat: quare impiis pia lingua taceret? Quare non pro
veritate moreretur? Hoc uno impar Domino suo, certi
causa mysterii, quantum pertinet ad similitudinem
passionis. Nam ille Deus est excellentia majestatis.
Dominus quando ad passionem ductus est, interrogatus
tacere maluit: iste non tacuit. Quare ille tacere
maluit? Quia praedictum de illo erat: <hi>Sicut ovis ad
immolandum ductus est, et sicut agnus coram tondente
se sine voce, sic non aperuit os suum <note>(Isai. LIII, 71)</note>
            </hi>. Iste
autem quare tacere noluit? Quia ab ipso Domino dictum
erat: <hi>Quae dico vobis in tenebris, dicite in lumine;
et quae in aure auditis, praedicate super tecta <note>(Matth.
X, 27)</note>
            </hi>. Quomodo sanctus Stephanus super tectum
praedicavit? Quia domum luteam carnem calcavit. Qui
enim mortem non timet, carnem calcat. Hic prius
exposuit illis ab initio legem Dei, ab Abraham usque
ad Moysen, usque ad datam legem, usque ad introitum
in terram promissionis; ut commendaret quia
non erat verum testimonium, unde illi calumniam
commovebant. Deinde de Moyse dedit eis magnam
similitudinem ad Christum. Reprobatus ab eis Moyses,
et ipse eos liberavit: reprobatus liberavit. Non
reddidit malum pro malo: imo reddidit bonum pro
malo. Sic et Dominus Christus reprobatus a Judaeis,
ipse illos est postea liberaturus.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Judaeorum gens per Christum in
quibusdam liberata.</hi> Sed modo qui moritur, mortuus
est. Judaei quos vides, habebunt tempus liberationis
<pb n="1428"/>
suae, per ipsum quem reprobaverunt; sed nesciunt.
Modo qui blasphemant, pereunt: tunc alii erunt, non
isti. Quando ista dicimus, non aliis, sed sibi promittimus
salutem. Gens liberabitur, non isti. Intendite
et accipite similitudinem. Numquid non modo Gentes
liberat Deus? Credunt omnes gentes in Christum, et
fiunt de filiis diaboli filii Dei. Tamen illi parentes nostri,
de quibus nati sumus, qui idola coluerunt, cum
idolis perierunt.</p>
          </div3>
<div3>
            <head>5.</head>
            <p>
 <hi>Stephanus in Judaeos lingua ferox, corde lenis.</hi> 
Audistis, et spectacula cordis vidistis. Sonus erat in
auribus, visio in mentibus. Spectastis magnum agonem
sancti Stephani, qui in agone lapidabatur. Quis?
Qui jamdudum legem docebat. Quam legem docebat?
Quam illi in tabulis lapideis acceperunt. Merito lapidei
facti, amicum Christi lapidaverunt. <hi>Dura cervice</hi> 
(posteaquam docuit, objurgare coepit), <hi>et non circumcisi
corde et auribus. Quem prophetarum non occiderunt
patres vestri?</hi> Saevire videtur: lingua ferox, cor lene.
Clamabat, et amabat. Saeviebat, et salvos fieri volebat.
Quis non crederet iratum, quis non crederet
odiorum facibus inflammatum, quando dicebat, <hi>Dura
cervice, et non circumcisi corde et auribus?</hi> Interea de
coelo Dominus aspexit, et vidit. Apertum est coelum:
vidit Jesum tanquam exhortantem athletam suum.
Nec tacuit quod vidit: <hi>Ecce video,</hi> inquit, <hi>coelum
apertum, et Filium hominis stantem ad dexteram majestatis.</hi> 
Illi hoc audito, quasi blasphemia esset, quod
ille dixisset, aures obturaverunt, ad lapides cucurrerunt.
In Psalmo erat dictum, <hi>Sicut aspidis surdae, et
obturantis aures <note>(Psal. LVII, 5)</note>
            </hi>. Prorsus exhibuerunt
quod de illis praedictum erat. Coepit lapidari. Modo
attendite illum saevientem, recolite verba dura: <hi>Dura
cervice, et non circumcisi corde et auribus <note>(Act. VII, 51)</note>
            </hi>.
Quasi inimicus erat: tanquam, si fieri posset, omnes
occidere cupiebat. Hoc dicat, qui cor non videt. Latebat
cor ejus: sed audita sunt novissima verba ejus, et patuerunt
occulta ejus, cum lapidaretur. <hi>Domine Jesu,</hi> 
inquit, <hi>accipe spiritum meum.</hi> Tibi dixi: tibi morior. <hi>Domine Jesu, accipe spiritum meum.</hi> 
 Quia adjuvisti,
vicit quem suscipis. Accipe spiritum meum, de manu
eorum qui oderunt tuum. Hoc dixit sanctus Stephanus
stans.
</p>
          </div3>
        </div2>

<div2>
          <head>CAPUT IV.</head>
<p>Et post hoc fixit genu, et ait: <hi>Domine,
ne statuas illis hoc peccatum.</hi> Ubi est, <hi>Dura cervice?</hi> 
Hoc est totum quod clamabas? hoc est totum
quod saeviebas? Foris clamabas, et intus orabas.</p>
<div3>
            <head>6.</head>
            <p>
 <hi>Stephanus pro se orans stat, quia exigit debitum.
Homo ex se malus, Dei autem dono bonus.--Domine
Jesu, accipe spiritum meum:</hi> hoc stans. Exigebat
enim debitum, quando dicebat, <hi>Domine Jesu, accipe
spiritum meum.</hi> Exigebat debitum, quod martyribus
promissum erat: debitum, de quo dicit Apostolus, <hi>Ego enim jam immolor, et tempus resolutionis meae instat.
Bonum certamen certavi, cursum consummavi,
fidem servavi: de caetero reposita est mihi corona justitiae,
quam reddet mihi Dominus in illa die justus judex <note>(II Tim. IV, 68)</note>
            </hi>.
Reddet, reddet quod debet. Qui erat
ante debitor suppliciorum, postea coepit Deum tenere
<pb n="1429"/>
largitorem praemiorum. Unde fuit apostolus Paulus
debitor suppliciorum? Quia inimicus Ecclesiae, quia
persecutor. Ipsum audi: <hi>Non sum dignus dici apostolus,
quia persecutus sum Ecclesiam Dei. Non sum
dignus,</hi> dignus dicit. Quare non es dignus? Poenas pati,
in gehennas intrare, pro meis meritis cruciari,
hoc eram dignus: apostolus esse, non eram dignus.
Unde ergo hoc tibi, quo non eras dignus? Secutus
est: <hi>Sed gratia Dei sum quod sum <note>(I Cor. XV, 9, 10)</note>
            </hi>.
Malo meo fui quod fui: dono Dei sum quod sum. Ut
ergo postea exigeret debitum, prius accepit indebitum.
Quod debitum postea? <hi>Superest mihi corona
justitiae, quam reddet mihi Dominus in illo die justus
judex.</hi> Reddet mihi, debetur mihi: indebitum prius.
Quid? <hi>Non sum dignus vocari apostolus: sed gratia
Dei sum quod sum.</hi> Sic et sanctus Stephanus, <hi>Domine
Jesu,</hi> stans secum ad fiduciam, quia bene militaverat,
bene certaverat, hosti non cesserat, timorem
calcaverat, carnem spreverat, mundum et diabolum
vicerat: inde stabat cum diceret, <hi>Domine Jesu, accipe
spiritum meum.</hi> </p>
          </div3>
<div3>
            <head>7.</head>
            <p>
 <hi>Saulus in Stephani caede saevior persecutor. Saulus
 Sale dictus Paulus, modicus, parvus. Stephanus
pro inimicis fixo genu orat, quia petit indebitum.</hi> Quando
iste exigebat debitum, Paulus apostolus cumulabat
sibi debitum. Ille petebat debitum bonum: ille addebat
ad debitum malum. Quid enim putatis, fratres?
Quando lapidabatur Stephanus, audistis, sed forte
non advertistis, posuerunt falsi testes lapidaturi Stephanum,
posuerunt vestimenta sua ad pedes cujusdam
adolescentis, nomine Sauli.
</p>
          </div3>
        </div2>

<div2>
          <head>CAPUT V.</head>
<p>Iste Saulus, et postea Paulus: persecutor
Saulus, praedicator Paulus. Saulus enim nomen est
a Sale. Sal persecutor erat regis David. Talis fuerat
Sal in David, qualis Saulus in Stephanum. Postea
vero cum vocatus esset de coelo; vocatus, prostratus,
mutatus, ubi coepit apostolus praedicare verbum Dei;
mutavit sibi nomen, et dixit se Paulum. Et hoc quare
elegit? Quia Paulus modicus est, Paulus parvus est.
Nos solemus sic loqui: Videbo te post paulum, id est
post modicum. Unde ergo Paulus? <hi>Ego sum minimus
Apostolorum <note>(I Cor. XV, 9)</note>
            </hi>. Magna, divina spectacula!
Qui erat in caede Stephani persecutor, factus est regni
coelorum postea praedicator. Quantum saeviebat in illa
caede, vultis audire? Vestimenta lapidantium servabat,
ut omnium manibus lapidaret. Ergo posteaquam
Stephanus sanctus stans exigeret debitum dicens, <hi>Domine Jesu, accipe spiritum meum;</hi> 
 attendens inimicos
suos, qui sibi lapidando malum debitum faciebant,
et addebant ad thesaurum illum, de quo dicit
apostolus Paulus, <hi>Tu autem secundum duritiam tuam
et cor impoenitens, thesaurizas tibi iram in die irae et revelationis
justi judicii Dei <note>(Rom. II, 5)</note>
            </hi>: attendit eos,
et misertus est eis, et fixit pro eis genu. Pro se stabat,
pro eis genua figebat. Discrevit justum a peccatoribus:
pro justo stans petebat, quia mercedem
exigebat; pro peccatoribus genua fixit, quia sciebat
quam difficile pro tam sceleratis posset exaudiri.
Quamvis justus, quamvis sub ipsa corona constitutus,
<pb n="1430"/>
non praesumpsit, sed genu fixit: non attendens quid
ipse dignus esset petendo accipere, sed quid ipsi
digni essent, a quibus volebat horrenda supplicia removere. <hi>Domine,</hi> 
 inquit, <hi>ne statuas illis hoc peccatum.</hi> </p>
<div3>
            <head>8.</head>
            <p>
 <hi>Christus in crucis cathedra docens regulam pietatis.
Discipulum imitatorem habet Stephanum.</hi> Quod
Stephanus humilis, Christus sublimis: quod ille ad
terram inclinatus, hoc Christus in ligno suspensus.
Nam recolite quia et ipse ait: <hi>Pater, ignosce illis, quia
nesciunt quid faciunt <note>(Luc. XXIII, 34)</note>
            </hi>. Sedebat in cathedra
crucis, et docebat Stephanum regulam pietatis.
O Magister bone, bene pronuntiasti, bene docuisti.
Ecce discipulus tuus orat pro inimicis suis, orat pro
lapidatoribus suis. Ostendit quomodo te debuerit imitari
sublimem humilis, creatorem creatura, mediatorem
victima, Deum et hominem homo: Deum, sed
tamen in cruce hominem; Deum Christum, sed in
cruce hominem, quando dicebat clara voce, <hi>Pater,
ignosce illis, quia nesciunt quid faciunt.</hi> 
</p>
          </div3>
        </div2>

<div2>
          <head>CAPUT VI.</head>
<p>Dicit sibi ille: Ille oravit pro inimicis
suis, quia Christus, quia Deus, quia Unicus; ego qui
sum, qui hoc faciam? Si multum est ad te Dominus
tuus, nescis quia Stephanus est conservus tuus? Docuit
Deus per Stephanum non exinanitum. Si ista in
Evangelio praecessisse videtis, fratres mei, nemo dicat
in corde suo, Quis illud facit? Ecce Stephanus
fecit: de se? de suo fecit? Si autem de dono Dei
fecit; numquid intravit, et contra te clausit? Numquid
pontem transivit, et praecidit? Multum est ad te?
Pete et tu. Fons manat, non siccavit.</p>
<div3>
            <head>9.</head>
            <p>
 <hi>Mansuetudo erga inimicos. Ira scorpio est. Ira inimica,
praeter quam caeteri inimici minime nocent.</hi> Et vere
dico Charitati vestrae, fratres mei: exercete vos,
quantum potestis, ad exhibendam mansuetudinem,
etiam erga inimicos vestros. Frenate iram, quae vos
stimulat ad vindictam. Ira enim scorpio est. Si te suis
internis flammis excitaverit, magnum aliquid putas,
si te de inimico tuo vindicaveris. Si vindicare te vis
de inimico tuo, ad ipsam iram tuam te converte:
quia ipsa est inimica tua, quae occidit animam tuam.
O homo bone: nolo enim dicere homo male; melius
hoc dico quod te esse volo, quam quod es: homo
bone, quid tibi facturus est inimicus tuus? quid est
facturus, ut multum possit; ut Deus illum ad totum
permittat, quod cupit? Sanguinem tuum cupit fundere.
Difficile est quidem, et ipsi rari inimici sunt, qui
usque ad mortem saeviant. Solent et ipsi inimici, quando
viderint eos quos persequuntur affligi, convertere
iram in misericordiam. Difficile invenis inimicum qui
saeviat usque ad mortem. Sed fac, usque ad mortem.
Talem pone tibi inimicum qui saeviat usque ad mortem.
Quid facturus est? Quod Judaei Stephano: sib
poenam, illi coronam. Occisurus est te inimicus tuus
quasi non moriturum, quasi semper victurum? Hoc
tibi facturus est inimicus, quod quandoque factura
erat febris: si te occiderit, febri tuae similis erit. Tibi
ergo occidendo te, erit nociturus? Non: imo tibi, si
bene mortuus fueris, eumque dilexeris, ad coeleste
praemium aliquid additurus. Nescis quantum praestiterint
<pb n="1431"/>
isti lapidatores sancto Stephano? Numquid
sciebant, illi pro bonitate reddendam esse coronam,
illis pro malitia reddendam esse poenam? Diabolus
quanta praestitit? Omnes martyres ipse nobis fecit. Sed
numquid hinc iturus est? Sed de beneficiis suis,
quod nolebat, illi imputabitur quod ipse cupiebat,
non quod de illo Deus faciebat. Ergo inimicus tuus
quicumque fuerit usque ad mortem, nihil tibi nocebit.
</p>
          </div3>
        </div2>

<div2>
          <head>CAPUT VII.</head>
<div3>
            <head>10.</head>
            <p>
 <hi>Ira inimica nostra, quantum noceat.
Ira non potest interimi, sed reprimi potest.</hi> Ira vide
quid noceat. Agnosce inimicam tuam: agnosce cum
qua pugnas in theatro pectoris tui. Angustum theatrum;
sed Deus spectat: ibi doma inimicam tuam.
Vis videre quam sit ista vera tua inimica? Modo ostendo.
Oraturus es Deum: ventura est hora ut dicas, <hi>Pater noster, qui es in coelis.</hi> 
 Venturus es ad illum
versum, <hi>Dimitte nobis debita nostra.</hi> Quid sequitur? <hi>Sicut et nos dimittimus debitoribus nostris 
 <note>(Matth. VI,
9, 12)</note>
            </hi>. Ibi illa inimica stat contra te. Sepit viam orationis
tuae: murum erigit, et non est qua transeas.
Bene totum dixisti: <hi>Pater noster.</hi> Cucurrit: <hi>Dimitte
nobis debita nostra.</hi> Et quid postea? <hi>Sicut et nos dimittimus
debitoribus nostris.</hi> En ipsa adversaria contradicit;
nec ante velum, sed intus: in ipso secretario
cordis tui, ibi tibi clamat, contradicit. Qualis inimica,
fratres, quae contradicit? <hi>Sicut et nos dimittimus.</hi> Non
permittitur ut saevias contra inimicum tuum: in istam
saevias. <hi>Melior est qui vincit iram, quam qui capit civitatem,</hi> 
Scriptura dicit <note>(Prov. XVI, 32)</note>. Quod dixi
modo, scriptum est: <hi>Melior est qui vincit iram, quam
qui capit civitatem.</hi> Numquid non bellator imperator
quando venit ad aliquos hostes, et invenit civitatem
munitam, armatis instructam, optimam, adversantem
sibi, si illam ceperit, si illam vicerit, si illam everterit,
triumphos quaerit? Sicut autem narrat Scriptura, <hi>Melior est qui vincit iram, quam qui capit civitatem.</hi> 
 In
manu tua est. Non potes illam interimere, potes
illam reprimere. Si fortis es, iram vince: et civitati
parce. Video vos attentos, scio quam bene accepistis.
Deus adsit certaminibus vestris, ut prosit vobis quod
tanti Martyris agonem spectastis; ut quomodo vincentem
vidistis et vincenti favistis, sic et vos in corde
vestro vincatis.
</p>
          </div3>
        </div2>
      </div1>

<div1>
        <head>SERMO CCCXVI. In solemnitate Stephani martyris, III.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Stephanus inter diaconos
primus. Prodigia a Stephano facta, sed per nomen
Christi.</hi> Beatissimus et in Christo gloriosissimus martyr
Stephanus jam sermone suo saginavit nos: sed
post illam saginam appono vobis de sermone ministerii
mei quasi secundam mensam. Et quid dulcius
invenio quod in ea ponam, quam Christum et Martyrem
ipsum? Ille enim Dominus, iste servus: sed Stephanus
de servo amicus. Nos autem sine dubio servi:
<pb n="1432"/>
ille praestet ut simus et amici. Tamen quales servi?
Tales qui possimus salva conscientiae fronte cantare, <hi>Mihi autem valde honorificati sunt amici tui, Deus <note>(Psal. CXXXVIII, 17)</note>
            </hi>.
Antequam occideretur sanctus
Stephanus in aperto, et in occulto coronaretur, audistis
qualis fuerit electus ab Apostolis. Inter diaconos
illos nominatur primus, sicut inter Apostolos Petrus.
Ergo cum esset ab Apostolis ordinatus, in brevi
ad passionem praecessit ordinatores suos: ab eis est
ordinatus, sed prior est coronatus. Quid ergo audistis,
cum ejus passio legeretur? <hi>Stephanus autem
plenus gratia et Spiritu sancto, faciebat prodigia et signa
magna in plebe, per nomen Domini Jesu Christi <note>(Act. VI, 8)</note>
            </hi>.
Intelligite quis, per cujus nomen. Qui
nostis amare Stephanum, in Christo amate. Hoc enim
vult, hoc illi gratum est: inde gaudet, hoc acceptum
habet. Non enim nomen suum voluit jactare apud lapidatores
suos. Attendite quem confitebatur, quando
lapidabatur; quem confitebatur in terra, quem videbat
in coelo; pro quo tradebat carnem suam, cui
commendabat animam suam. Numquid enim legimus,
aut in doctrina sana alicubi legere possumus, quia faciebat
aut facit signa Jesus per nomen Stephani?
Fecit Stephanus, sed per nomen Christi. Hoc facit et
modo: quidquid videtis quia fit per memoriam Stephani,
in nomine Christi fit; ut Christus commendetur,
Christus adoretur, Christus exspectetur judex vivorum
et mortuorum, et ab eis qui illum diligunt ad
dexteram stetur. Quando enim venerit, stabunt ad
dexteram, stabunt ad sinistram: beati, qui ad dexteram;
miseri, qui ad sinistram.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Duri Judaei in Stephanum.</hi> Imitetur
tamen Dominum suum beatissimus Stephanus.
Miro modo inter lapides patiebatur duros, mittentes,
quid, nisi quod erant? Ut sciatis quia duros patiebatur;
hoc illis dixit: <hi>Dura cervice, et non circumcisi
corde et auribus, vos semper Spiritui sancto restitistis.</hi> 
Mori vis, festinas lapidari, ardes coronari. <hi>Vos semper
Spiritui sancto restitistis.</hi> Talia cum diceret, fremebant
illi, et stridebant dentibus suis. Adde, Stephane,
adde quod non ferant, adde quod sustinere
non possint: adde unde te possint lapidare, ut inveniamus
quod celebrare. Aperti sunt coeli: vidit Martyr
martyrum caput; vidit Jesum stantem ad dexteram
Patris: vidit, ut non taceret. Non illi videbant, sed
invidebant; et ideo non videbant, quia invidebant.
Non tacuit ille quod vidit, ut perveniret ad eum quem
vidit. <hi>Ecce,</hi> inquit, <hi>video coelos apertos, et Filium hominis
stantem ad dexteram majestatis.</hi> Illi continuerunt
aures suas, quasi contra blasphemiam. Agnoscitis
illos in Psalmo: <hi>Sicut aspidis,</hi> inquit, <hi>surdae et obturantis
aures suas, ne audiat vocem incantantis, et medicamentum
medicatum a sapiente <note>(Psal. LVII, 5, 6)</note>
            </hi>. Sicut
enim dicuntur aspides, quando incantantur, ut non
prorumpant et exeant de cavernis suis, premere
unam aurem ad terram, et de cauda sibi alteram obturare,
et tamen incantator producit illas: sic et isti
adhuc in cavernis suis stridebant, quando in suis cordibus
<pb n="1433"/>
aestuabant. Nondum prorumpebant: obturaverunt
aures suas. Jam prorumpant, appareant qui
sint: ad lapides currant. Cucurrerunt, lapidaverunt.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Dominum Stephanus moriens
imitatur, commendando spiritum suum et orando pro
interfectoribus suis.</hi> Quid Stephanus? quid? Attendite
prius illum, quem bonus amicus imitabatur. Dominus
Jesus Christus, cum penderet in cruce, dixit: <hi>Pater,
in manus tuas commendo spiritum meum.</hi> Hoc sicut homo,
sicut crucifixus, sicut natus ex femina, sicut carne
indutus; sicut pro nobis moriturus, sicut in sepulcro
futurus, sicut tertio die resurrecturus, sicut in coelos
ascensurus. Omnia enim ista in homine. Homo ergo: <hi>Pater, in manus tuas commendo spiritum meum.</hi> 
 Ille
dixit, <hi>Pater:</hi> Stephanus, <hi>Domine Jesu.</hi> Quid et ipse? <hi>Accipe spiritum meum.</hi> 
 Tu dixisti Patri, ego tibi. Mediatorem
agnosco. Venisti jacentem levare: non cecidisti
mecum. <hi>Accipe,</hi> inquit, <hi>spiritum meum.</hi> Hoc
pro se orabat: venit illi in mentem aliud, unde imitaretur
Dominum suum. Recolite pendentis verba in ligno,
et intendite verba ejus qui lapidabatur confitentis.
Quid ille? <hi>Pater, ignosce illis, quia nesciunt
quid faciunt <note>(Luc. XXIII, 46, 34)</note>
            </hi>. Forte in ipsis erat
tunc Stephanus, qui nesciebant quid faciebant. Multi
enim postea crediderunt. Et incertum est nobis unde
fuerit beatissimus Stephanus, utrum ex illis qui prius
in Christum crediderant, sicut Nicodemus qui ad eum
venit nocte <note>(Joan. III, 2)</note>, qui ibi sepeliri meruit ubi
et iste, quia per illum et iste inventus est: utrum
ergo in his fuerit, an forte in illis qui post ascensum
Domini veniente Spiritu sancto, quando impleti sunt
discipuli, et loquebantur linguis omnium gentium,
compuncti Apostolis dixerunt, <hi>Viri fratres, quid faciemus?</hi> 
indicate nobis. Desperabant enim de salute,
eo quod Salvatorem occiderant. Et ait illis Petrus: <hi>Agite poenitentiam, et baptizetur unusquisque vestrum in
nomine Domini nostri Jesu Christi; et accipietis Spiritum
sanctum, et remittentur vobis peccata vestra 
 <note>(Act.
II, 37, 38)</note>
            </hi>. Putas omnia? Quid peccatorum remanebat,
quando et illud peccatum remittebatur, quo remissor
occisus est peccatorum? Quid pejus, quam occidere
Christum? Hoc deletum est. Quid igitur? Forte
inter illos fuit Stephanus. Si inter illos fuit; et pro
illo valuit illa oratio, <hi>Pater, ignosce illis, quia nesciunt
quid faciunt.</hi> Tamen et Saulus inter illos fuit. Cum lapidaretur
Stephanus agnus, adhuc ille erat lupus, adhuc
sanguinem sitiebat; adhuc manus suas quibus
lapidaret parum putabat, lapidantium vestimenta
servabat. Ergo recolens quid pro se dictum sit, si et
ipse inter illos erat, de quibus dixit Dominus, quando
ait, <hi>Pater, ignosce illis, quia nesciunt quid faciunt;</hi> 
imitans ergo etiam in hoc ipso Dominum suum, ut
ejus amicus esset, dixit et ipse, <hi>Domine, ne statuas illis
hoc peccatum <note>(Id. VII, 59)</note>
            </hi>. Sed quomodo dixit? Posito
genu in terra. Se stans commendavit: quando oravit
<pb n="1434"/>
pro inimicis, genu fixit. Quare se stans commendavit?
Quia justum commendabat. Quare pro illis genua
fixit? Quia pro sceleratis orabat. <hi>Domine, ne statuas
illis hoc peccatum.</hi> 
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Saulus lupus, propter Stephani
orationem mutatus in ovem.</hi> Putas verba ista audivit
Saulus? Audivit, sed irrisit: et tamen ad orationem
Stephani pertinebat. Adhuc grassabatur, et jam pro
illo Stephanus exaudiebatur. Nostis enim jam, ut aliquid
dicam de Saulo, et postea Paulo; utique nostis:
in eodem libro scriptum est quemadmodum crediderit
Paulus. Occiso Stephano persecutionem gravissimam
Ecclesia Jerosolymis passa est. Fugati sunt fratres
qui ibi erant: soli Apostoli remanserunt; caeteri fugabantur.
Sed tanquam ardentes faces, quocumque
veniebant, accendebant. Stulti Judaei, quando illos
de Jerosolymis fugabant, carbones ignis in silvam
mittebant. Adhuc Saulus, cui non suffecit occisus
Stephanus, quod libenter recolimus, quia jam colimus,
quid fecit? Accepit epistolas a sacerdotibus et
Scribis, ut ubicumque inveniret viros viae hujus, id
est, Christianos, alligatos adduceret ad supplicia sumenda,
qualia sumpserat Stephanus. Et iratus ibat
Saulus, ibat lupus ad caulas, ad greges Domini: ut
rabidus lupus sanguinem sitiebat, caedes anhelabat,
ibat per viam. Et ille desursum: <hi>Saule, Saule, quid
me persequeris?</hi> Lupe, lupe, quid agnum persequeris?
Ego quando sum occisus, leonem occidi. <hi>Quid me persequeris?</hi> 
Exue te lupo: esto de lupo ovis de ove pastor <note>(Act. VIII et IX)</note>.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Pictura Stephani lapidationem et Sauli
conversionem exhibens.</hi> Dulcissima pictura est haec, ubi
videtis sanctum Stephanum lapidari, videtis Saulum
lapidantium vestimenta servantem. Iste est <hi>Paulus Apostolus
Christi Jesu,</hi> iste est <hi>Paulus servus Christi Jesu.</hi> 
Bene audistis vocem, <hi>Quid me persequeris?</hi> Stratus es,
erectus es: prostratus persecutor, erectus praedicator.
Dic, audiamus: <hi>Paulus servus Christi Jesu, per
voluntatem Dei <note>(Rom. I, 1, et I Cor. I, 1)</note>
            </hi>. Numquid
per voluntatem tuam, o Saule? Per voluntatem tuam
scimus, vidimus fructus tuos: occisus est Stephanus
per voluntatem tuam. Per voluntatem Dei, videmus
fructus tuos: ubique legeris, ubique recitaris, ubique
ad Christum adversantia corda convertis, ubique pastor
bonus magnos greges colligis. Cum eo quem lapidasti,
cum Christo regnas. Ambo ibi vos videtis;
ambo modo sermonem nostrum auditis; ambo pro nobis
orate. Ambos vos exaudiet, qui vos coronavit,
unum prius, alterum postea: unum qui persecutionem
passus est, alterum qui persecutus est. Ille tunc
agnus erat, ille autem lupus erat: modo autem ambo
agni sunt. Agni agnoscant nos, et in grege Christi
videant nos: orationibus suis commendent nos, ut
quietam et tranquillam vitam impetrent Ecclesiae Domini
sui.
</p>
          </div3>
        </div2>
      </div1>

<div1>
        <head>SERMO CCCXVII. De Stephano martyre, IV.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
<pb n="1435"/> <hi>Reliquiae Stephani in
Africam translatae, ac ubique ob Dei beneficia diffamatae.
Praeceptum diligendi inimicos habet grande praemium.
Exemplum de Patre coelesti datum.</hi> Martyr Stephanus,
beatus et primus post Apostolos ab Apostolis
diaconus ordinatus, ante Apostolos coronatus; illas
terras passus illustravit, istas mortuus visitavit.
Sed mortuus non visitaret, nisi et mortuus viveret.
Exiguus pulvis tantum populum congregavit: cinis
latet, beneficia patent. Cogitate, charissimi, quae nobis
Deus servet in regione vivorum, qui tanta praestat
de pulvere mortuorum. Caro sancti Stephani per loca
singula diffamatur: sed fidei ejus meritum commendatur.
Sic exspectemus consequi temporalia beneficia,
ut eum imitando accipere mereamur aeterna. Quod
nobis beatus Martyr imitandum in sua passione proposuit,
hoc attendere, hoc credere, hoc implere,
vere est solemnia Martyris celebrare. Dominus noster
inter praecepta magna et salubria, divina et altissima
quae dedit discipulis suis, hoc videtur hominibus grave,
quod jussit ut diligant inimicos suos. Grave praeceptum,
sed grande praemium. Denique cum hoc moneret,
videte quid dixerit: <hi>Diligite inimicos vestros,
benefacite his qui vos oderunt, et orate pro persequentibus
vos.</hi> Audisti opus, exspecta mercedem; et vide
quid addat: <hi>Ut sitis,</hi> inquit, <hi>filii Patris vestri qui in
coelis est, qui solem suum facit oriri super bonos et malos,
et pluit super justos et injustos <note>(Matth. V, 44, 45)</note>
            </hi>.
Hoc videmus, hoc negare non possumus. Numquid
dictum est nubibus: Pluite super agros cultorum
meorum, et recedite ab agris blasphematorum meorum?
Numquid dictum est soli: Videant te qui me
colunt, non te videant qui mihi maledicunt? Beneficia
de coelo, beneficia de terra: scatent fontes, agri pinguescunt,
arbores fructibus onerantur. Habent ista
boni, habent et mali; habent grati, habent ingrati.
Qui praestat tanta bonis et malis, putamus nihil servat
bonis? Hoc dat bonis et malis, quod dedit et lapidatoribus
Stephani: hoc vero servat bonis, quod
dedit Stephano.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Exemplum aliud in Christo.</hi> Maxime
ergo, fratres, exemplo hujus Martyris, inimicos
nostros amare discamus. Exemplum propositum est de
Deo Patre, qui solem suum oriri facit super bonos et
malos. Dixit hoc etiam Filius Dei, post acceptionem
carnis suae, per os carnis suae, quam suscepit amando
inimicos suos. Qui enim amator inimicorum suorum
<pb n="1436"/>
in mundum venit, omnes prorsus inimicos suos invenit,
neminem amicum invenit. Pro inimicis sanguinem
fudit: sed sanguine suo inimicos convertit. Inimicorum
suorum peccata suo sanguine delevit: delendo
peccata, ex inimicis amicos fecit. De his amicis
erat etiam Stephanus: imo est et erit. Ostendit tamen
primus ipse Dominus in cruce, quod monuit.
Undique enim Judaeis frementibus, irascentibus, irridentibus,
insultantibus, crucifigentibus, ait: <hi>Pater,
ignosce illis, quia nesciunt quid faciunt <note>(Luc. XXIII,
34)</note>
            </hi>. Caecitas enim me crucifigit. Caecitas crucifigebat:
et crucifixus eis de sanguine suo collyrium faciebat.</p>
          </div3>
<div3>
            <head>3.</head>
            <p>
 <hi>Exemplum et in Stephano. Evangelium et instrumentum
est et testamentum.</hi> Sed homines pigri ad praeceptum,
avidi ad praemium, qui non diligunt inimicos
suos, sed de illis se vindicare affectant, nec attendunt
Dominum, qui si vellet se vindicare de inimicis suis,
non remaneret qui laudaret eum; quando audiunt locum
istum Evangelii, quo Dominus in cruce dixit, <hi>Pater, ignosce illis, quia nesciunt quid faciunt;</hi> 
 dicunt
sibi, Ipse hoc potuit, tanquam Filius Dei, tanquam
unicus Patris. Caro enim pendebat, sed Deus intus
latebat. Nos autem quid sumus, qui ista faciamus?
Fefellit qui jussit? Absit: non fefellit. Si multum ad
te putas imitari Dominum tuum, attende Stephanum
conservum tuum. Dominus Christus, unicus Dei Filius:
numquid hoc Stephanus? Dominus Christus, de
incorrupta virgine natus: numquid hoc Stephanus?
Dominus Christus venit, non in carne peccati, sed in
similitudine carnis peccati <note>(Rom. VIII, 3)</note>: numquid
hoc Stephanus? Sic natus est ut tu; inde natus est,
unde et tu; ab eo renatus est, a quo et tu; eo pretio
redemptus, quo et tu; tanti valet, quanti vales. Unum
instrumentum nobis factum est. Evangelium instrumentum
est, ubi omnes empti sumus: ubi tu, ibi
ille. Quia servi sumus, instrumentum est: quia filii
sumus, testamentum est. Ipsum attende, conservum
attende.
</p>
          </div3>
        </div2>

<div2>
          <head>CAPUT III.</head>
<div3>
            <head>4.</head>
            <p>
 <hi>Lucerna infirmis oculis accensa
in sanctorum exemplis. Inimicorum dilectio donum Dei.</hi> 
Multum est ad te, quia infirmos oculos habes, intueri
solem? lucernam vide. Suis enim discipulis dixit Dominus: <hi>Nemo accendit lucernam, et ponit eam sub modio,
sed super candelabrum, ut luceat omnibus qui in
domo sunt 
 <note>(Matth. V, 15)</note>
            </hi>. Domus, mundus est: candelabrum,
Christi crux est: lucerna in candelabro
lucens, Christus in cruce pendens. In ipso candelabro
lucebat etiam ille, qui prius lapidantium vestimenta
servabat, de Saulo Paulus, de lupo agnus, et
parvus et magnus; raptor agnorum, et pastor agnorum:
in ipso candelabro lucebat, quando dicebat, <hi>Mihi autem absit gloriari, nisi in cruce Domini nostri
Jesu Christi, per quem mihi mundus crucifixus est, et
ego mundo 
 <note>(Galat. VI, 14)</note>
            </hi>. <hi>Sic luceat,</hi> inquit, <hi>lumen
vestrum coram hominibus <note>(Matth. V, 16)</note>
            </hi>. Ecce lucet
lumen Stephani, lucet lucerna ista: attendamus illam.
Nemo dicat, Multum est ad me: homo erat, homo
<pb n="1437"/>
es. Sed non accepit a se. Numquid accepit, et clausit
tibi? Fons communis est: bibe unde bibit. Beneficio
Dei accepit: abundat qui dedit; et tu pete, et accipe.
</p>
          </div3>
        </div2>

<div2>
          <head>CAPUT IV.</head>
<div3>
            <head>5.</head>
            <p>
 <hi>Objurgatio amantis nonnunquam
acerba. Stephani amor erga suos interfectores.</hi> Dominus
amare et acerbe arguit Judaeos, sed amando: <hi>Vae vobis,
Scribae et Pharisaei hypocritae <note>(Matth. XXIII, 13)</note>
            </hi>.
Quando dicebat ista, quis non diceret quia oderat illos?
Venit ad crucem, et ait: <hi>Pater, ignosce illis, quia
nesciunt quid faciunt.</hi> Sic et Stephanus in sermone
suo prius arguit: <hi>Dura cervice, et non circumcisi corde
et auribus.</hi> Verba sunt sancti Stephani, quando Judaeos
alloquebatur: <hi>Dura cervice, et non circumcisi
corde et auribus; vos semper Spiritui sancto restitistis,
sicut et patres vestri. Quem prophetarum non occiderunt
patres vestri?</hi> Ista dicendo, quasi odit, quasi saevit.
Lingua clamat, cor amat. Audivimus linguam clamantem,
probemus animum diligentem. Nam cum ad
lapides cucurrissent, duri ad duros, jactabant in illum
pares suos. Petris lapidabatur, qui pro Petra moriebatur;
dicente Apostolo, <hi>Petra autem erat Christus <note>(I Cor. X, 4)</note>
            </hi>.
Et cum tanta esset in docendo constantia,
videte qualis exstiterit in morte patientia. Hi
enim ictibus lapidum corpus ipsius quatiebant, et ille
pro inimicis orabat: contundebatur homo exterior, et
supplicabat interior. Sed Dominus qui cinxerat, qui
probaverat, qui ei characterem, non in manu, sed in
fronte posuerat, spectabat desuper militem suum, juvaturus
certantem, coronaturus vincentem. Denique
ostendit se illi. <hi>Ecce</hi> enim, inquit, <hi>video coelos apertos,
et Filium hominis stantem ad dexteram Dei.</hi> Solus videbat,
quia illi soli apparebat. Et quid ait pro se? <hi>Domine
Jesu, accipe spiritum meum.</hi> Pro se rogans stetit,
pro illis genu flectit: pro se erectus, pro illis curvus;
pro se celsus, pro illis humilis: genu flexit, et
ait, <hi>Domine, ne statuas illis hoc peccatum.</hi> Et hoc
dicto, obdormivit <note>(Act. VII)</note>. O somnus pacis! Qui inter
lapides inimicorum dormivit, quomodo in suis
cineribus vigilabit? Dormivit securus, quietus in pace;
quia spiritum suum Domino commendavit.
</p>
          </div3>
        </div2>
      </div1>

<div1>
        <head>SERMO CCCXVIII. De martyre Stephano, V.</head>
<div3>
          <head>1.</head>
          <p>
 <hi>Reliquiae Stephani martyris in loco sacro collocatae.
Detectio corporum Gervasii et Protasii. Altare
Deo erectum super reliquias Stephani.</hi> Exspectat Sanctitas
vestra scire quid hodie in isto loco positum sit.
Reliquiae sunt primi et beatissimi martyris Stephani.
Audistis, cum passionis ejus lectio legeretur de libro
<pb n="1438"/>
canonico Actuum Apostolorum, quemadmodum lapidatus
sit a Judaeis, quemadmodum Domino commendaverit
spiritum suum, quemadmodum etiam in extremo
genibus fixis oraverit pro lapidatoribus suis <note>(Act. VII)</note>.
Hujus corpus ex illo usque ad ista tempora
latuit; nuper autem apparuit, sicut solent apparere
sanctorum corpora martyrum, revelatione Dei, quando
placuit Creatori. Sic ante aliquot annos, nobis juvenibus
 apud Mediolanum constitutis, apparuerunt
corpora sanctorum martyrum Gervasii et Protasii.
Scitis quod Gervasius et Protasius longe posterius
passi sunt, quam beatissimus Stephanus. Quare ergo
illorum prius, et hujus postea? Nemo disputet: voluntas
Dei fidem quaerit, non quaestionem. Verum autem
revelatum fuit ei, qui res ipsas inventas monstravit.
Praecedentibus enim signis locus demonstratus
est; et quomodo fuerat revelatum, sic et inventum
est. Multi inde reliquias acceperunt, quia Deus voluit,
et huc venerunt. Commendatur ergo Charitati
vestrae et locus et dies: utrumque celebrandum in
honorem Dei, quem confessus est Stephanus. Nos
enim in isto loco non aram fecimus Stephano, sed de
reliquiis Stephani aram Deo. Grata sunt Deo hujusmodi
altaria. Quaeris quare? Quia <hi>pretiosa in conspectu
Domini mors sanctorum ejus <note>(Psal. CXV, 15)</note>
          </hi>.
Redempti sunt sanguine, qui sanguinem pro Redemptore
fuderunt. Ille fudit, ut eorum salus redimeretur:
illi fuderunt, ut Evangelium ejus diffamaretur.
Reddiderunt vicem, sed non de suo: ut enim hoc
possent, ille donavit; et ut fieret quod ab ipsis fieri
potuit, ille donavit. Exhibendo dignationem, dedit occasionem.
Factum est, passi sunt, calcaverant mundum.</p>
        </div3>
<div3>
          <head>2.</head>
          <p>
 <hi>Martyres non tantum saeculi delicias, sed, quod
difficilius est, tormenta vicerunt. Certamen usque ad
sanguinem.</hi> Parum eis fuit contemnere delicias saeculi;
poenas, minas, tormenta vicerunt. Pro confessione
enim Dei contemnere quod delectat, valde magnum:
sed minus est contemnere quod delectat,
quam vincere quod molestat. Constitue alicui dictum
esse, Nega Christum, et do tibi quod non habes: contempsit
quod delectat, et non negavit. At ille persecutor
adjecit: Non vis accipere quod non habes?
tollo quod habes. Non sic sapit lucrum, quomodo dolet
damnum: quia facilius est non manducare, quam
vomere. Non acquisivit, non manducavit: quod acquisierat
perdidit, quod manducaverat vomuit. In
non manducando gula fraudatur, in vomendo stomachus
evertitur. Fortior est ergo in confessione Christi,
qui damna non timuit, quam qui lucra contempsit.
Sed damna qualia? Amissionem pecuniae, amissionem
patrimonii, amissionem rerum omnium, quas
habebat. Sed inimicus nondum proxime accessit. Res
perierunt, quae forinsecus adjacebant. Si non sunt
amatae cum haberentur, non contristaverunt cum
amitterentur. Et ut breviter dicam, quando amittuntur,
tantum moeroris dimittunt, quantum cum haberentur,
<pb n="1439"/>
amari potuerunt. Sed persecutori illorum
temporum, quando occidebantur sancti, parum fuit
dicere: Aufero quod habes. Torqueo, inquit, ligo,
occido. Hoc qui non timuit, mundum vicit. Certamen
pro veritate ad summum perduxerunt, qui usque ad
ista certaverunt. Hoc est quod dicit in Epistola ad
Hebraeos: <hi>Nondum enim usque ad sanguinem adversus
peccatum certastis <note>(Hebr. XII, 4)</note>
          </hi>. Ipsi sunt perfecti,
qui adversus peccatum usque ad sanguinem certaverunt.
Quid est adversus peccatum? Adversus magnum
peccatum: adversus negationem Christi. Nostis quomodo
certaverit adversus peccatum Susanna usque
ad sanguinem <note>(Dan. XIII)</note>. Sed ne solae feminae hinc
habeant consolationem, et viri de numero suo aliquid
quaerant tale, quale in Susanna extitit: nostis quemadmodum
Joseph contra peccatum usque ad sanguinem
certavit <note>(Gen. XXXIX)</note>. Similis est causa. Et illa
habuit falsos testes eos ipsos, quibus consentire noluit,
ne peccaret; et ille eam ipsam, cui noluit consentire.
Utrique quibus non est ad peccatum consensum,
falsum dixerunt testimonium; et qui audierunt
crediderunt: sed Deum non vicerunt. Liberatur illa,
liberatur et ille. Quid, si et morerentur, nonne amplius
liberarentur, quando securi coronarentur?
Quare dixi, securi coronarentur? Quia nulla tentatio
remaneret. Nam etsi liberata est Susanna, adhuc
tentanda; et ipse Joseph adhuc tentandus liberatus
est. Unde tentandus? quia <hi>tentatio est vita humana super
terram <note>(Job VII, 1)</note>
          </hi>. Usque ad mortem tota tentatio:
post mortem sola beatitudo; sed Sanctorum,
quorum mors pretiosa est in conspectu Dei. Et illa
ergo contra peccatum, id est contra adulterium, et
ille contra tale peccatum, usque ad sanguinem certaverunt.
Majus peccatum est Christum negare, quam
adulterium perpetrare. Adulterium carnis est, illicite
concumbere: adulterium cordis est, veritatem negare.
In fide, in mente, ibi debet esse castitas. Prima
ibi est parens Eva corrupta. Vis nosse in illa corruptione
magnitudinem iniquitatis? Attende in nobis,
qui inde nati sumus, magnitudinem calamitatis. Verbi
hujus mei sanctam Scripturam testem citabo: <hi>A muliere,</hi> 
inquit, <hi>initium factum est peccati, et propter illam
morimur omnes <note>(Eccli. XXV, 33)</note>
          </hi>. Quod illa accepit
in poena, hoc contemnunt martyres pro victoria.
Mortem illis comminatus est Deus, ne peccarent:
mortem martyribus inimicus comminatus est, ut peccarent.
Illi ut morerentur, peccaverunt: martyres
mortui sunt, ne peccarent. Unde illis poena inflicta,
inde istis gloria suscitata.</p>
        </div3>
<div3>
          <head>3.</head>
          <p>
 <hi>Martyrii quaedam lucta in tentationibus quotidianis.</hi> 
Certaverunt ergo, et vicerunt. Priores vicerunt:
sed non pontem quo transiere praeciderunt, et nostrum
accessum prohibuerunt. Patet cui placet: nec
qualem illi passi sunt, optanda est persecutio; sed
quotidiana est humanae vitae tentatio. Aliquando aegrotat
fidelis, et ibi est tentator. Promittitur illi pro salute
illicitum sacrificium, noxia et sacrilega ligatura,
nefanda incantatio, magica consecratio promittitur,
eique dicitur: Ille et ille pejus te periclitati sunt, et
<pb n="1440"/>
sic evaserunt; fac, si vis vivere; morieris, si non feceris.
Vide si non est, Morieris, si Christum non negaveris.
Quod dicebat aperte martyri persecutor, hoc
tibi ex obliquo dicit occultus tentator. Fac tibi hoc
remedium, et vives: nonne hoc est, Sacrifica, et vives?
Si non feceris, morieris: nonne hoc est, Si non
sacrificaveris, morieris? Invenisti parem pugnam,
quaere parem palmam. In lecto es, et in stadio es;
jaces, et luctaris. Permane in fide; et dum fatigatus
es, vincis. Habetis ergo, charissimi, non parvum solatium,
orationum locum. Martyr Stephanus hic honoretur:
sed in ejus honore coronator Stephani
adoretur.
</p>
        </div3>
      </div1>

<div1>
        <head>SERMO CCCXIX. De Stephano martyre, VI.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Stephani ad Judaeos oratio
quam prudens. Stephanus tanquam servus miracula facit
in Christi nomine.</hi> Donet mihi Dominus pauca dicere
salubriter, qui donavit sancto Stephano tanta dicere
fortiter. Sic coepit ad suos persecutores loqui,
quasi timeret eos: <hi>Viri fratres et patres, audite.</hi> Quid
lenius? quid clementius? Conciliabat auditorem, ut
commendaret Salvatorem. Blande coepit, ut diu audiretur.
Et quia hinc fuerat accusatus, quod verba dixerat
contra Deum et legem, ipsam legem illis exposuit,
ut ejus legis esset praedicator, cujus accusabatur
esse vastator. Hoc et audivimus et audistis: non sunt
nostra multa necessaria, quia multa audistis. Hoc
tantum exhortor ad Charitatem vestram aedificandam,
ut sciatis sanctum Stephanum honorem Christi quaesisse,
ut sciatis sanctum Martyrem testem Christi
fuisse, ut sciatis eum tanta tunc miracula in nomine
Christi fecisse. Hoc enim salubriter scitis, Stephanum
sanctum fecisse miracula in nomine Christi, nullum
autem miraculum fecisse Dominum Christum in nomine
Stephani: ut discernatis servum a Domino, cultorem
a Deo, adoratorem ab adorando. Quando enim
discernitis, tunc vos amat. Non enim pro se ille sanguinem
fudit, sed pro Christo fudit.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Spiritum suum Christo commendat.</hi> 
Videte cui animam suam commendaverit. <hi>Ecce,</hi> inquit, <hi>video coelos apertos, et Filium hominis stantem ad
dexteram Dei.</hi> 
 Vidit Christum confitens Christum, moriturus
pro Christo, perrecturus ad Christum; et in
extremis cum ictus crebrescerent lapidum, et dura
vulnera a duris cordibus jactarentur, vidit se vicinum,
non exitio, sed exitui; vidit animam suam jam exituram,
et commendavit eam. Cui? Illi quem vidit, illi
quem coluit, illi cui servivit, illi cujus nomen praedicavit,
illi pro cujus Evangelio animam posuit, illi commendavit
ipsam animam. <hi>Domine,</hi> inquit, <hi>Jesu, accipe
spiritum meum.</hi> Fecisti me victorem, recipe in triumphum.
 <hi>Accipe spiritum meum.</hi> Illi persequuntur, tu
suscipe: illi ejiciunt, tu intromitte. Dic spiritui meo, <hi>Intra in gaudium Domini tui 
 <note>(Matth. XXV, 21)</note>
            </hi>. Hoc est
enim, <hi>Accipe spiritum meum.</hi> 
<pb n="1441"/>
</p>
          </div3>
<div3>
            <head>3. </head>
            <p>
<hi>Quonam receptus ejus spiritus a Christo.</hi> Sed spiritum
illius quo accepit Jesus? in quam mansionem?
in quod coelum coeli? Quis comprehendit? quis explicat.
</p>
          </div3>
        </div2>

<div2>
          <head>CAPUT III.</head>
<p>Vis audire compendium? Audi
ipsum Christum: <hi>Pater, volo ut ubi ego sum, et illi
sint mecum <note>(Joan. XVII, 24)</note>
            </hi>. Esse ubi est Christus,
quae potest comprehendere cogitatio? cujus ad hoc
explicandum sufficit sermo? Fidei commendetur, a
lingua non exspectetur. Audistis, cum Evangelium
legeretur, <hi>Ubi ego sum, illic et minister meus <note>(Id. XII,
26)</note>
            </hi>. Graecum codicem legite, et diaconum invenietis.
Quod enim interpretatus est latinus, Minister; graecus
habet, Diaconus; quia vere diaconus graece, minister
est latine: quomodo martyr graece, testis latine; apostolus
graece, missus latine. Sed jam consuevimus
nominibus graecis uti pro latinis. Nam multi codices
Evangeliorum sic habent, <hi>Ubi sum ego, illic et diaconus
meus.</hi> Hoc putate dictum, quia hoc est dictum, <hi>Ubi sum ego, illic et diaconus meus.</hi> 
 Ergo bene diaconus
ipsius, <hi>Domine Jesu, accipe spiritum meum.</hi> Tu
promisisti Evangelium legi, Evangelium praedicavi, <hi>Ubi sum ego, illic et diaconus meus.</hi> 
 Exstiti tibi diaconus
tuus, ministravi tibi sanguinem meum, posui pro
te animam meam; redde mihi promissionem tuam.</p>
</div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Pro lapidatoribus suis cur genu
fixo orat.</hi> Et pro Judaeis, pro lapidatoribus suis, pro
cruentis cordibus, pro crudelibus animis quomodo
oravit? Genu fixit. Tanta humilitas Stephani, magnus
reatus est illius populi. Pro se stans rogavit, pro illis
genu fixit. Illos sibi praeposuit? Absit: non est credendum.
Diligebat inimicos: sed de proximo dictum
est, <hi>Diliges proximum tuum sicut te ipsum <note>(Matth. XXII,
39)</note>
            </hi>. Quare ergo genu fixit? Quia sciebat se pro sceleratis
orare; et quanto erant illi maligniores, tanto
se difficilius exaudiri. Dominus in cruce pendens, <hi>Pater,</hi> 
inquit, <hi>ignosce illis:</hi> Stephanus sub lapidibus genu
fixo, <hi>Domine, ne statuas illis hoc delictum <note>(Act. VII)</note>
            </hi>. Secutus
est vestigia pastoris sui, tanquam bona ovis:
bonus agnus secutus est Agnum, cujus sanguis tulit
peccatum mundi. Implevit quod ait apostolus Petrus: <hi>Christus pro nobis passus est, relinquens nobis exemplum,
ut sequamur vestigia ejus 
 <note>(I Petr. II, 21)</note>
            </hi>.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Stephanus in sua passione imitator
Christi patientis.</hi> Vide hominem sequentem vestigia
Domini sui. Christus in cruce, <hi>Pater, in manus tuas
commendo spiritum meum:</hi> Stephanus sub lapidibus, <hi>Domine Jesu, suscipe spiritum meum.</hi> 
 Christus in cruce, <hi>Pater, ignosce illis, quia nesciunt quid faciunt 
 <note>(Luc.
XXIII, 34, 46)</note>
            </hi>: Stephanus sub lapidibus, <hi>Domine Jesu,
ne statuas illis hoc delictum.</hi> Quomodo posset iste non
ibi esse ubi erat quem secutus est, ubi erat quem imitatus
est?
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Detectio corporis ejus. Orationes
ipsius multa impetrant, non omnia.</hi> Triumphavit, coronatus
est. Latuit tanto tempore corpus ejus, processit
quando Deus voluit, illuminavit terras, tanta miracula
fecit, mortuus vivos facit mortuos, quia nec mortuus.
<pb n="1442"/>
Ergo hoc commendo Charitati vestrae, ut sciatis
quod orationes ejus multa impetrant, non tamen omnia.
Nam invenimus etiam in libellis qui dantur, fuisse
illi difficultates impetrandi, et accepisse tamen postea
beneficium, non deficiente supplicis fide. Non cessatum
est, oratum est, et dedit postea Deus per Stephanum.
Sunt verba orantis Stephani, et responsum
est illi: Pro qua oras non est digna, hoc et hoc fecit.
Et tamen institit, rogavit, accepit.
</p>
          </div3>
        </div2>

<div2>
          <head>CAPUT VII.</head>
<p>Dedit nobis intelligere, quia in cujus
nomine faciebat antequam carnem deponeret, in
ejus nomine faciunt orationes ejus ut beneficia impetrentur,
quibus novit ea dari debere.</p>
<div3>
            <head>7.</head>
            <p>
 <hi>Stephanus conservus noster, non pro Deo colendus.</hi> 
Ille autem tanquam servus orat. Apocabatur angelus
quidam cum Joanne. Angeli tales sunt apud Deum,
ut si boni fuerimus, et perfecte eum promeruerimus,
Angelis aequemur: <hi>Erunt,</hi> dixit, <hi>aequales Angelis Dei <note>(Matth. XXII, 30)</note>
            </hi>.
Angelus ostendebat multa miracula
sancto Joanni evangelistae; turbatus miraculis adoravit
eum. Adoravit homo angelum; et angelus homini: <hi>Surge, quid facis? Illum adora: conservus enim tuus
sum et fratrum tuorum 
 <note>(Apoc. XIX, 10)</note>
            </hi>.
</p>
          </div3>
        </div2>

<div2>
          <head>CAPUT VIII.</head>
<p>Si tanta humilitas apparuit in angelo,
quantam putatis esse debere in martyre, sicut
est? Non ergo credamus superbum esse Stephanum,
cum putamus quia virtute sua facit quod facit. Per
conservum beneficia sumamus, honorem et gloriam
Domino demus. Quid vobis plus dicam et multum loquar?
Legite quatuor versus quos in cella scripsimus,
legite, tenete, in corde habete. Propterea enim eos
ibi scribere voluimus, ut qui vult legat, quando vult
legat. Ut omnes teneant, ideo pauci sunt: ut omnes
legant, ideo publice scripti sunt. Non opus est ut quaeratur
codex: camera illa codex vester sit. Aliquanto
quidem temperius solito processimus: sed quia longa
lectio recitata est, et graves aestus sunt, libellum beneficiorum
Dei per ipsum, quem lecturi hodie fuimus,
in diem dominicum differamus.</p>
</div2>
      </div1>

<div1>
        <head>SERMO CCCXX. <hi>De homine sanato per orationes S. Stephani. Ubi Augustinus episcopus se excusat, quod sermonem facere non potuerit.</hi> Habitus ipso die Paschae.</head>
<p>De miraculis Dei per orationes beatissimi martyris
Stephani libellos solemus audire. Libellus hujus, aspectus
est; pro scriptura notitia, pro charta facies demonstratur.
Qui nostis quid in illo dolentes videre soleatis,
in praesenti gaudentes legite quod videtis: ut
Dominus Deus noster abundantius honoretur, et quod
in libello conscriptum est, in vestram memoriam conscribatur.
Date veniam, quia diuturnum non reddo
sermonem: nostis etenim fatigationem meam. Ut heri
jejunus tanta agere possem et non deficere, ut et hodie
vobiscum loquar, orationes sancti Stephani praestiterunt.
Conversi ad Dominum, etc.</p>
</div1>

<div1>
        <head>SERMO CCCXXI. <hi>Ubi libellum sanati hominis promisit, feria secunda Paschae.</hi> </head>

<pb n="1443"/>
<p>Diximus quidem hesterno die, sicut meminit Charitas
vestra: Hujus libellus, aspectus est. Tamen quia
nonnulla nobis indicavit, quae nosse debetis, ad majorem
admirationem et Domini nostri gloriam, de
suorum sanctorum memoriis, de quibus dictum est, <hi>Pretiosa in conspectu Domini mors sanctorum ejus. <note>(Psal. CXV, 15)</note>
          </hi>;
etiam libellum dare decet, qui habet
omnia quae ex ejus ore cognovimus. Sed si Dominus
voluerit, hodie parabitur, et vobis die crastino recitabitur.</p>
</div1>

<div1>
        <head>SERMO CCCXXII. <hi>Ubi libellum promissum sanati hominis praesentavit, feria tertia Paschae.</hi> </head>
<p>Hesterno die libellum promisimus Charitati vestrae,
ubi de illo sanato audire etiam possitis, quae videre
non potuistis. Si ergo placet Charitati vestrae, imo
quia placere debet quod et mihi placet, ambo fratres
stent in conspectu vestro: ut qui illum non viderant,
in isto videant quid ille patiebatur. Stent ergo ambo,
unus cui donata est gratia, et alter cui petenda est
misericordia.
<l> <hi>Exemplar libelli a Paulo dati Augustino episcopo.</hi> </l>
Rogo, domine beatissime papa Augustine, ut hunc
libellum meum, quem ex praecepto tuo obtuli, sanctae
plebi jubeas recitari.</p>
<p>Cum adhuc in patria nostra Caesarea Cappadociae
moraremur, frater noster natu major gravibus atque
intolerandis communem matrem affecit injuriis, in
tantum ut ei etiam manus non dubitaret inferre.
Quod nos omnes filii pariter congregati patienter tulimus,
ut ne verbum quidem fratri nostro pro matre
nostra, cur hoc faceret, dixerimus. Illa autem feminei
doloris stimulis incitata, injuriosum filium maledicendo
punire constituit. Cumque ad sacri Baptismatis
fontem post gallorum cantus memorato filio suo iram
Dei imprecatura properaret, tunc ei nescio quis in
patrui nostri similitudine, ut intelligitur, daemon occurrit,
et ab ea prior quo pergeret requisivit. Cui
illa, ad maledicendum filio suo ob intolerabilem contumeliam
se ire respondit. Tunc autem ille inimicus,
quoniam in mulieris corde insaniente locum facile
invenire potuit, ut omnibus malediceret persuasit.
Illa autem vipereis inflammata consiliis, sacrum fontem
provoluta corripuit, et sparsis crinibus nudatisque
uberibus hoc a Deo potissimum postulavit, ut
extorres patria et circumeuntes alienas terras, omne
hominum genus nostro terreremus exemplo. Mox
maternas preces efficax vindicta prosequitur, eumdemque
continuo fratrem nostrum aetate culpaque
majorem tremor membrorum tantus invasit, quantum
in me usque ante hoc triduum vestra Sanctitas vidit.
Servato autem ordine, quo nati eramus, intra unum
annum eadem nos poena omnes corripuit. Videns autem
<pb n="1444"/>
mater maledictiones suas ad tantam efficaciam
pervenisse, impietatis suae conscientiam et opprobrium
hominum diutius ferre non potuit: sed laqueo
guttur astringens, luctuosam vitam termino funestiore
conclusit. Egressi ergo nos omnes, opprobrium nostrum
non ferentes, et communem patriam relinquentes
passim sumus per diversa dispersi. Ex nobis autem
omnibus decem fratribus, qui nascendi quoque
ordine primum sequitur ad gloriosi martyris Laurentii
memoriam, quae apud Ravennam nuper collocata
est, sicut audivimus, meruit sanitatem. Ego autem
qui nascendi ordine sum sextus illorum, cum hac sorore
mea, quae me aetate subsequitur, ubicumque
gentium, ubicumque terrarum loca esse sacra, in quibus
operaretur Deus miracula, comperissem, magno
desideratae sanitatis amore carpebam iter. Sed ut de
caeteris celeberrimis sanctorum locis taceam, etiam
ad Anconam, Italiae civitatem, ubi per gloriosissimum
martyrem Stephanum multa miracula Dominus operatur,
eadem circuitione perveni. Sed ideo alibi curari
non potui, quia huic loco divina praedestinatione
servabar. Nec Uzalim civitatem Africae praetermisi,
ubi beatus martyr Stephanus magna praedicatur frequenter
operari. Verumtamen ante hos tres menses,
id est, calendarum januariarum die, tam ego quam
soror mea, quae hic mecum est, eadem adhuc passione
detenta, evidenti sumus visione commoniti. Ait
enim mihi quidam aspectu clarus, et candido crine
venerabilis, quod intra tertium mensem desiderata
esset mihi sanitas adfutura. Sorori autem meae in visione
Sanctitas tua in ea effigie, in qua te praesentes
videmus, apparuit: per quod nobis significatum est,
ad istum locum nos venire debuisse. Nam et ego Beatitudinem
tuam saepius postea videbam per alias civitates
in itinere, quo veniebamus, talem prorsus, qualem
modo conspicio. Admoniti ergo evidenti auctoritate
divina, ad hanc venimus civitatem ante dies
ferme quindecim. Passionis meae vel oculi vestri testes
sunt, vel miserabilis soror mea, quae ad eruditionem
omnium, communis mali praebet exemplum: ut
qui in illa qualis ego fuerim vident, in me quantum
per Spiritum sanctum suum Dominus sit operatus,
agnoscant. Orabam ego quotidie cum magnis lacrymis
in loco ubi est memoria gloriosissimi martyris
Stephani. Die autem dominico Paschae, sicut alii qui
praesentes erant, viderunt, dum orans cum magno
fletu cancellos teneo, subito cecidi. Alienatus autem
a sensu, ubi fuerim nescio. Post paululum assurrexi,
et illum tremorem in corpore meo non inveni. Huic
itaque tanto Dei beneficio non ingratus, hunc libellum
obtuli; in quo etiam quae de nostris calamitatibus
<pb n="1445"/>
ignorabatis, et quod de mea incolumitate et salute cognovistis,
exhibui: ut et pro mea sorore orare dignemini,
et pro me agere Deo gratias.
</p>
      </div1>

<div1>
        <head>SERMO CCCXXIII. Habitus post libellum de sancto Stephano.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Parentum imprecationes in
filios, quam reformidandae.</hi> Misericordia quidem Dei,
fratres, sicut credendum est, omnes isti fratres, quos
una Dei ira materna plaga percussit, ad hujus de quo
gaudemus, quandoque perventuri sunt sanitatem. Verumtamen
discant filii obsequi, timeant parentes irasci.
Scriptum est, <hi>Benedictio patris firmat domum filiorum:
maledictio matris eradicat fundamenta <note>(Eccli. III,
11)</note>
            </hi>. Modo isti per terras in fundamentis patriae suae
non sunt: praebent ubique spectaculum, proponunt
suum supplicium; praebent oculis miseriam suam,
terrent superbiam alienam. Discite, filii, quod dicit
Scriptura, reddere honorem parentibus debitum. Sed
et vos, parentes, quando offendimini, parentes vos
esse recordamini. Oravit mater contra filios, exaudita
est; quia Deus vere justus est, quia vere injuriam
passa fuerat. Unus ipsorum et verba contumeliosa et
manus injecerat; et caeteri matris injuriam patienter
tulerunt, nec unum pro ea verbum contra fratrem
responderunt. Justus Deus qui audivit precantem,
audivit dolentem. Sed quid illa misera? Nonne unde
citius exaudita, inde plus punita? Discite hoc petere
a Deo, ubi non timeatis exaudiri.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Sanitas duobus fratribus non impetrata
Anconae, ut iis Hippone concederetur. Memoria
Stephani qua occasione apud Anconam ante corporis
ejus detectionem exstructa.</hi> Nos autem, fratres, satagamus
Domino Deo nostro gratias referre pro illo qui
sanatus est; et pro illa quae adhuc tenetur, preces
fundamus. Benedicamus Deum, quia dignos nos habuit,
ut hoc videremus. Quid enim sumus, quia ego
apparui istis nesciens? Illi enim me videbant, et ego
nesciebam: et admonebantur ut ad istam civitatem
venirent. Quis sum ego? Homo sum unus de multis,
non de magnis. Et vere, ut audiat Charitas vestra,
multum miror, et gaudeo nobis esse concessum:
quoniam iste homo nec Anconae curari potuit; imo
potuit, sed propter nos factum non est, quia facillime
fieri potuit. Sciunt enim multi quanta miracula per
beatissimum martyrem Stephanum in ista civitate
fiant. Et audite quod miremini: memoria ejus antiqua
ibi erat, et ipsa est ibi. Sed fortasse dicis: Corpus
ejus nondum apparuerat, memoria ibi unde erat?
Latet quidem causa: sed quid ad nos fama pertulerit,
non tacebo Charitati vestrae. Quando lapidabatur sanctus
Stephanus, aliqui etiam innocentes, et maxime
de iis qui jam in Christum crediderant, circumstabant:
dicitur lapis venisse in cubitum, et excussus
inde venisse ante quemdam religiosum. Tulit illum,
et servavit. Homo erat de navigantibus, sors navigationis
attulit illum ad littus Anconae, et revelatum est
illi ibi debere reponi lapidem illum. Ille obedivit revelationi,
<pb n="1446"/>
et fecit quod jussum est: ex illo coepit esse
ibi memoria sancti Stephani, et rumor erat quia brachium
sancti Stephani ibi est, nescientibus hominibus
quid contigisset. Verum autem intelligitur propterea
ibi fuisse revelatum, ut ibi poneret lapidem qui de
cubito Martyris excussus est, quia graece cubitum <foreign xml:lang="greek"></foreign>
 dicitur. Sed qui sciunt quae ibi miracula fiant,
ipsi nos doceant. Non ibi coeperunt fieri ista miracula,
nisi posteaquam corpus sancti Stephani apparuit.
Ecce ibi non est curatus iste juvenis, ut nostris oculis
servaretur.</p>
          </div3>
<div3>
            <head>3.</head>
            <p>
 <hi>De miraculis apud Uzalim factis.</hi> Apud Uzalim
ubi est episcopus frater meus Evodius, quanta miracula
ibi fiant quaerite, et invenietis. Praetermissis autem
aliis, indico vobis unum quod ibi factum est, ut
videatis quanta sit ibi praesentia majestatis.
</p>
          </div3>
        </div2>

<div2>
          <head>CAPUT III.</head>
<p>Mulier quaedam subito aegrotum
filium, cui succurrere festinando non potuit, in gremio
suo catechumenum amisit: quae clamans, Mortuus
est, inquit, filius meus catechumenus.</p>
<div3>
            <head>4.</head>
            <p>
 <hi>Populi clamor ex subita curatione puellae exortus.</hi> 
Et cum haec diceret Augustinus, populus de memoria
sancti Stephani clamare coepit, Deo gratias! Christo
laudes! In quo continuo clamore, puella quae curata
est ad absidam perducta est. Qua visa, populus cum
gaudio et fletu, nullis interpositis sermonibus, sed
solo strepitu interposito, aliquandiu clamorem protraxit:
et silentio facto, Augustinus episcopus dixit,
Scriptum est in Psalmo, <hi>Dixi, Proloquar adversum
me delictum meum Domino Deo meo, et tu dimisisti impietatem
cordis mei <note>(Psal. XXXI, 5)</note>
            </hi>. <hi>Dixi, Proloquar:</hi> 
nondum prolocutus sum: <hi>Dixi, Proloquar, et tu dimisisti.</hi> 
Commendavi istam miseram, imo ex misera,
commendavi eam vestris orationibus. Disposuimus
orare, et exauditi sumus. Sit gaudium nostrum actio
gratiarum. Citius exaudita est mater Ecclesia, quam
in perniciem maledicta mater illa. Conversi ad Dominum,
etc.
</p>
          </div3>
        </div2>
      </div1>

<div1>
        <head>SERMO CCCXXIV. <hi>Quo Augustinus complet partem sermonis mox praecedentis miraculo interrupti.</hi> </head>
<p> <hi>Miraculum apud Uzalim factum. Parvulo ante baptismum
extincto vita reddita, ut sacramenta perciperet.</hi> Debet a nobis hesternus sermo compleri, qui majori
interruptus est gaudio. Statueram enim et coeperam
loqui Charitati vestrae, quare mihi videntur isti
fratres divina auctoritate ad hanc civitatem esse directi,
ut hic in eis diu optata et exspectata sanitas
impleretur. Et hoc volens dicere, prius commendare
coeperam Charitati vestrae loca sancta, in quibus non
sunt sanati, et ad nos inde sunt directi. Et dixi de
Ancona civitate Italiae: coeperam de Uzali civitate dicere,
quae est in Africa (episcopum habet fratrem
meum, quem nostis, Evodium); quia et ad illam civitatem
eos venire, fama ejusdem martyris et operum
ejus compulisset. Non est illic datum quod dari potuit,
ut hic daretur ubi dari debuit. Cum autem opera
divina per sanctum Martyrem commemorare breviter
<pb n="1447"/>
vellem, omissis caeteris, unum institueram dicere:
quod cum dico, restituta illi puellae sanitate, subito
laetitiae tumultus exortus est, et nos aliter compulit
finire sermonem. Ergo tale ibi miraculum scimus factum
inter multa alia, quae commemorari utique cuncta
non possunt. Mulier quaedam amisit in gremio
aegrotantem filium catechumenum infantem lactentem.
Quae cum vidisset amissum et irreparabiliter perditum,
coepit eum magis flere fideliter, quam mater.
Non enim filii sui desiderabat vitam, nisi in futuro
saeculo, et hanc sibi ablatam et perisse plangebat.
Impleta affectu fiduciae tulit illum mortuum, et cucurrit
ad memoriam beati martyris Stephani, et coepit
ab illo exigere filium, et dicere: Sancte martyr, vides
nullum mihi remansisse solatium. Non enim possum
dicere filium praecessisse, quem nosti perisse: tu
enim vides quare plangam. Redde filium meum, ut
habeam eum ante conspectum coronatoris tui. Haec et
talia cum precaretur, lacrymis quodam modo non petentibus,
sed ut dixi, exigentibus, revixit filius ejus.
Et quia dixerat, Nosti quare illum quaeram: ostendere
voluit etiam Deus verum animum ipsius. Continuo
tulit illum ad presbyteros, baptizatus est, sanctificatus
est, unctus est, imposita est ei manus,
completis omnibus sacramentis, assumptus est. Illa
autem tali eum cum vultu deduxit, tanquam non
deduceret ad requiem sepulcri, sed ad sinum martyris
Stephani. Probatum est cor fidele mulieris. Ubi ergo
tale miraculum fecit Deus per Martyrem suum, non
potuit ibi istos curare? Et tamen huc nobis directi
sunt. Conversi ad Dominum, etc.</p>
</div1>

<div1>
        <head>SERMO CCCXXV. In Natali viginti Martyrum.</head>
<div3>
          <head>1.</head>
          <p>
 <hi>Solemnitates martyrum cur institutae.</hi> Die
solemni sanctorum Martyrum debitus sermo reddendus
est. De gloria martyrum locuturos, breviter justam
causam martyrum locuturos, adjuvent nos orationes
martyrum. Hoc enim per istas solemnitates
commemorari debet Sanctitas vestra, primum ne
arbitremur aliquid nos conferre martyribus, quia eorum
dies solemnissimos celebramus. Illi nostris festivitatibus
non egent, quia in coelis cum Angelis gaudent:
congaudent autem nobis, non si honoremus
eos, sed si imitemur eos. Quanquam et quod honoramus,
nobis prodest, non illis. Sed honorare, et
non imitari, nihil est aliud quam mendaciter adulari.
Ad hoc ergo istae festivitates in Ecclesia constitutae
sunt Christi, ut per eas congregatio membrorum
Christi admoneatur imitari martyres Christi. Haec est
omnino hujus festivitatis utilitas, alia non est. Si
<pb n="1448"/>
enim nobis proponatur imitandus Deus, respondet
humana fragilitas, multum esse ad se imitari eum,
cui non potest comparari. Si deinde ipsius Domini
nostri Jesu Christi ad imitationem nobis proponatur
exemplum, qui propterea cum Deus esset, mortali
carne vestitus est, ut hominibus mortalem carnem
gerentibus insinuaret praeceptum, et demonstraret
exemplum; de quo etiam scriptum est, <hi>Christus pro
nobis passus est, relinquens nobis exemplum, ut sequamur
vestigia ejus <note>(I Petr. II, 21)</note>
          </hi>: tamen et hic adhuc
respondet humana fragilitas, Quid simile ego et Christus?
Ille etsi caro, tamen Verbum caro. <hi>Verbum</hi> 
enim <hi>caro factum, ut habitaret in nobis <note>(Joan. I, 14)</note>
          </hi>:
carnem assumpsit, non Verbum perdidit; quod non
erat accepit, non quod erat amisit. <hi>Deus</hi> enim <hi>erat in
Christo mundum reconcilians sibi <note>(II Cor. V, 19)</note>
          </hi>. Quid
ergo simile ego et Christus? Ad tollendas igitur omnes
excusationes infidelis infirmitatis, martyres nobis
stratam construxerunt. Lapideis enim tabulis construenda
erat, qua securi ambularemus. Ipsi fecerunt
sanguine suo, confessionibus suis. Denique contemptis
corporibus suis, venienti ad gentes lucrandas
Christo, tanquam in jumento illo sedenti, corpora
sua sicut vestimenta straverunt <note>(Matth. XXI, 7, 8)</note>.
Quis est, quem pudeat dicere, Impar sum Deo?
Plane impar. Impar sum Christo? Etiam mortali Christo
impar. Petrus hoc erat quod tu, Paulus hoc erat
quod tu, Apostoli et Prophetae hoc erant quod tu. Si
piget imitari Dominum, imitare conservum. Praecessit
agmen servorum, sublata est excusatio pigrorum.
Postremo adhuc dicit: Impar sum Petro, impar sum
Paulo. Impar es veritati? Coronatur rusticitas, non
excusatur vanitas. Postremo impar es pueris? impar
es puellis? impar es sanctae Valerianae? Si adhuc sequi
piget, non vis adhaerere Victoriae? Sic enim nobis
sanctorum viginti Martyrum series recitata est. Coepit
ab episcopo Fidentio, clausit ad fidelem feminam
sanctam Victoriam. Initium a fide, finis ad victoriam.</p>
        </div3>
<div3>
          <head>2.</head>
          <p>
 <hi>In martyribus non poena attenditur, sed causa.
Donatistarum falsos martyres carpit.</hi> Videte ergo, fratres:
sic celebrate passiones martyrum, ut cogitetis
imitari martyres. Illi ut fructuosam haberent poenam,
elegerunt causam. Attenderunt enim Dominum dicentem,
non <hi>Beati qui persecutionem patiuntur;</hi> sed, <hi>Beati qui persecutionem patiuntur propter justitiam <note>(Matth. V, 10)</note>
          </hi>.
Elige causam, et non cures poenam.
Si autem non eligis causam, et hic et in futuro invenies
poenam. Non te commoveant supplicia et poenae
malefacientium, sacrilegorum, hostium pacis, et inimicorum
veritatis. Non enim illi pro veritate moriuntur:
sed ideo moriuntur, ne veritas annuntietur,
ne veritas praedicetur, ne veritas teneatur, ne unitas
ametur, ne charitas diligatur, ne aeternitas teneatur.
O causa pessima! ideo poena infructuosa. Non attendis,
qui te de poena jactas, tres cruces fuisse, quando
Dominus passus est? Inter duos latrones passus est
Dominus: poena non discernebat, sed causa discernebat.
<pb n="1449"/>
Ideo martyrum vox est in illo Psalmo, <hi>Judica
me, Deus.</hi> Non timet judicium: non enim habet quod
in illo ignis absumat; ubi totum aurum est, flamma
quid formidatur? <hi>Judica me, Deus, et discerne causam
meam de gente non sancta <note>(Psal. XLII, 1)</note>
          </hi>. Numquid
dixit, Discerne poenam meam? Diceretur ei, Poenam
passus est latro. Numquid ait, Discerne crucem
meam? Ibi et adulter inclusus est. Numquid dixit,
Discerne catenam meam? Ibi fures etiam colligati
sunt. Numquid dixit, Discerne vulnus meum? Ferro
etiam scelerati necati sunt. Cum ergo videret omnia
bonis malisque communia in passionibus, exclamavit,
et ait, <hi>Judica me, Domine, et discerne causam
meam de gente non sancta.</hi> Si discernis causam meam,
coronas patientiam meam. Haec Charitati vestrae pro
exhortatione in hoc sancto loco sufficiant; quoniam
dies parvi sunt, et adhuc nobis in majore basilica
restant quae agamus cum Charitate vestra.
</p>
        </div3>
      </div1>

<div1>
        <head>SERMO CCCXXVI. In Natali Martyrum.</head>
<div3>
          <head>1.</head>
          <p>
 <hi>Martyres ad felicitatem expediti cucurrerunt.</hi> 
Solemnitas beatissimorum Martyrum laetiorem nobis
reddidit diem. Laetamur, quia de terra laboris ad regionem
quietis Martyres transierunt: sed hoc non
saltando, sed orando; non potando, sed jejunando;
non rixando, sed tolerando meruerunt. Contristabantur,
credo, parentes eorum, quando ad passionem
abierunt: sed illi laetabantur et dicebant, <hi>Laetatus
sum in his quae dicta sunt mihi, in domum Domini ibimus <note>(Psal. CXXI, 1)</note>
          </hi>.
Nolite, parentes, nolite plangere
gaudia nostra. Si eos quos nutristis, non vultis in gehennam
ire; imitari debetis, non impedire. Illi noverant
quo pergebant, et parentes increduli sine causa
plangebant. Sed tunc amantes filios carnales lugebant:
postea credentes in Deum dicebant, <hi>Convertisti planctum
meum in gaudium mihi, conscidisti saccum
meum, et praecinxisti me laetitia <note>(Psal. XXIX, 12)</note>
          </hi>. Utinam,
fratres, rumpatur in nobis saccus poenitentiae, et
effundatur pretium indulgentiae. Martyres omnes sarcinas
lucrorum saeculi hujus hic posuerunt, hic dimiserunt,
et viam quae ducit ad vitam, expediti sicut boni
milites cucurrerunt; sicut scriptum est, <hi>Tanquam nihil
habentes, et omnia possidentes <note>(II Cor. VI, 10)</note>
          </hi>. Et
vere in terra nihil habebant, sed in coelo felicitatem
perpetuam possidebant. Ad coelum devote festinabant,
et viam vitae securi currebant; et adhuc longe
positi manus ad palmam extendebant. Currite,
sancti; sic currite, ut comprehendatis. <hi>Regnum coelorum
<pb n="1450"/>
vim patitur, et qui vim faciunt, diripiunt illud <note>(Matth. XI, 12)</note>
          </hi>.
Non est angustum: quisquis beatus
vult esse, ad regnum coelorum festinet. Nulli clausum
est, nisi ei qui se excluserit. Paratus est Christus suscipere
confessores suos. Ipse desuper dicit: Specto
vos, certantes adjuvabo, vincentes coronabo.</p>
        </div3>
<div3>
          <head>2.</head>
          <p>
 <hi>Persecutoris interrogationes et martyrum responsa.</hi> 
Hanc pollicitationem Martyres tenentes, terrores
et minas persecutoris pro nihilo habuerunt. Nam cum
persecutor diceret:   Sacrificate idolis;   responderunt:
  Non facimus, quia aeternum Deum in coelis
habemus, cui semper sacrificamus; nam daemoniis
non immolamus.   Et judex:   Quare ergo contra
praeceptum sacrum facitis?   Responderunt:   Quia
magister coelestis in Evangelio nobis dicit, <hi>Qui reliquerit
patrem et matrem, et uxorem, et filios, et
omnia quae possidet, propter nomen meum, centuplum
accipiet, et vitam aeternam possidebit</hi>   <note>(Id.
XIX, 29)</note>. Et judex:   Ergo non obtemperabitis
praeceptis Imperatorum?   Et responderunt:   Non.  
Et ille:   Quam ergo auctoritatem potestis habere,
cum vos videatis supplicio subjacere?   Et Martyres
dixerunt:   Auctoritatem Regis aeterni portamus,
ideo auctoritatem mortalis hominis non curamus.  
Tunc in carceribus missi, catenis onerati
sunt. Quantum dictum est ab impiis, <hi>Ubi est Deus
eorum <note>(Psal. CXIII, 2)</note>
          </hi>? Veniat Deus eorum, in quem
crediderunt, et liberet eos de carceribus, eripiat eos
a gladio, eripiat eos a bestiis. Omnia ista dicebant,
sed in petra positos non dejiciebant. Illi saeviebant,
sed illi non timebant. Sciebant ubi eos dimittebant,
et quo festinabant. Coronantur Martyres confessores,
et remanserunt judices desertores. Sic Deus vult
unumquemque christianum probare, ut probatum
velit cum Martyribus coronare.
</p>
        </div3>
      </div1>

<div1>
        <head>SERMO CCCXXVII. In Natali Martyrum.</head>
<div3>
          <head>1.</head>
          <p>
 <hi>Martyres a sceleratis discernit, non poena, sed causa.</hi> 
Cantavimus Deo martyrum voce, <hi>Judica me, Deus,
et discerne causam meam de gente non sancta <note>(Psal.
XLII, 1)</note>
          </hi>. Martyrum vox est. Quis audeat dicere, <hi>Judica
me, Deus,</hi> nisi qui habet optimam causam? Promissis
et minis tentatur anima, mulcetur illecebris,
torquetur doloribus: omnia pro Christo victa sunt ab
invictis martyribus. Victus est promittens mundus,
victus est saeviens mundus. Non tenuit voluptas, non
terruit cruciatus. Aurum in fornace purgatum ignem
gehennae non timet. Ideo tanquam purgatus igne tribulationis
beatissimus martyr securus dicit, <hi>Judica
me, Deus.</hi> Quidquid in me inveneris bonum, judica.
Donasti mihi quod tibi placeat; inveni in me, et judica
me. Non me tenuit dulcedo saeculi, non me a te
detorquet tribulatio saeculi. <hi>Judica me, et discerne causam
meam de gente non sancta.</hi> Multi patiuntur tribulationes;
parem habent poenam, sed parem non habent
<pb n="1451"/>
causam. Multa mala patiuntur adulteri, multa
mala patiuntur malefici, multa mala patiuntur latrones
et homicidae, multa mala patiuntur scelerati
omnes, multa mala, inquit, et ego martyr tuus patior:
sed <hi>discerne causam meam de gente non sancta,</hi> latronum,
homicidarum, scelestorum omnium. Pati talia,
qualia ego, possunt: habere talem causam non possunt.
Ego in fornace purgor; illi cinerescunt. Et
haeretici patiuntur, et plura a se ipsis; et volunt
martyres dici. Sed contra illos cantavimus, <hi>Discerne
causam meam de gente non sancta.</hi> Non facit martyrem
poena, sed causa.</p>
        </div3>
<div3>
          <head>2.</head>
          <p>
 <hi>Crucifixorum cum Domino una poena fuit, sed dispar
causa.</hi> In passione Domini tres cruces erant; una
poena, sed dispar causa. Ad dexteram unus latro, ad
sinistram alter latro: in medio judex, inter ambos
pendens in cruce, quasi pronuntians de tribunali, audivit
unum dicentem, <hi>Libera te, si justus es;</hi> audivit
alterum parem suum corripientem et dicentem, <hi>Tu
non times Deum? Nos pro malis nostris ista patimur;
nam iste justus est.</hi> Malam habebat causam, et discernebat
martyrum causam. Quid est enim aliud, <hi>Nos
pro malis nostris ista patimur; nam iste justus est?</hi> Quis
causam discerneret martyrum a causa impiorum
poenam patientium? Iste, inquit, justus agnoscitur;
nos pro nobis patimur, pro malis nostris patimur. <hi>Domine:</hi> 
 vide quid dicat socio poenae suae. Christus
pariter pendebat; sed non pariter vilescebat. Agnoscebatur
Dominus a pendente. Unum erat crucis consortium;
non erat unum praemium. Quid dico? Das
Christo praemium, qui dator est praemiorum? <hi>Domine,</hi> 
inquit, <hi>memento mei, cum veneris in regnum tuum.</hi> 
Pendentem videbat, crucifixum videbat; et regnaturum
sperabat. <hi>Memento,</hi> inquit, <hi>mei,</hi> non modo, sed <hi>cum veneris in regnum tuum.</hi> 
 Multa, inquit, mala feci,
requiem celerem non mihi spero: sufficiant tormenta
mea usque ad adventum tuum. Modo torquear; cum
veneris, tunc mihi parce. Ille se differebat; sed Christus
paradisum non petenti offerebat. <hi>Memento mei:</hi> 
sed quando? <hi>Cum veneris in regnum tuum.</hi> Et Dominus: <hi>Amen dico tibi, hodie mecum eris in paradiso <note>(Luc. XXIII, 39, 43)</note>
          </hi>.
Discipuli mei dimiserunt me, discipuli
mei desperaverunt de me; et tu in cruce cognovisti
me, non contempsisti moriturum, sperasti
regnaturum: <hi>Hodie mecum eris in paradiso.</hi> Non a te
recedo. Discreta est causa; numquid poena? Bona
ergo vox, <hi>Judica me, Deus, et discerne causam meam
de gente non sancta.</hi> Omnes qui vivimus in hoc
saeculo, laboremus ut bonam causam habeamus: ut
si quid nobis acciderit in hoc saeculo, cum bona
causa hinc exeamus.
</p>
        </div3>
      </div1>

<div1>
        <head>SERMO CCCXXVIII. In Natali Martyrum.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Christus prior passus patiendi
virtutem martyribus dedit.</hi> In Psalmo diximus
Domino Deo nostro, <hi>Pretiosa est in conspectu
<pb n="1452"/>
Domini mors sanctorum ejus.</hi> Pretiosa est mors
sanctorum martyrum; quia pretium eorum est
sanguis Domini ipsorum. Passus est enim passione
sua, quia erant passuri post ipsum. Praecessit ipse, et
secuti sunt multi. Valde enim erat aspera via; sed
fecit ipsam lenem, quando ipse ante omnes transivit.
Ideo caeteri non timuerunt transire, quia ipse prior
transivit. Mortuus est enim, et terruit discipulos
suos. Resurrexit, et abstulit illis timorem, et dedit
amorem. Quando enim mortuus est Christus, trepidaverunt
discipuli, et putaverunt quod periit. Quando
secuti sunt, ibi videte gratiam Dei. Tunc latro credidit,
quando discipuli trepidaverunt. Erat enim unus
latro in cruce cum illo, sicque in illum credidit, ut
diceret, <hi>Domine, in mente me habe, dum veneris in
regnum tuum <note>(Luc. XXIII, 42)</note>
            </hi>. Quis illum docebat,
nisi qui juxta illum pendebat? Erat enim illi fixus a
latere: sed habitabat in corde.</p>
          </div3>
<div3>
            <head>2.</head>
            <p>
 <hi>Martyres quomodo veraces, si omnis homo mendax.
Martyr graece, Testis latine.</hi> In isto autem psalmo,
ubi diximus, <hi>Pretiosa in conspectu Domini mors
sanctorum ejus:</hi> ibi scriptum est et quod audistis, <hi>Ego dixi in ecstasi mea, Omnis homo mendax 
 <note>(Psal.
CXV, 15, 11)</note>
            </hi>.
</p>
          </div3>
        </div2>

<div2>
          <head>CAPUT II.</head>
<p>Quid dicimus, fratres? <hi>Omnis homo
mendax.</hi> Ergo et martyres mendaces fuerunt? Si autem
martyres veraces fuerunt; quomodo verum est, <hi>Omnis homo mendax?</hi> 
 Scriptura dicit, <hi>Omnis homo
mendax.</hi> Si dixerimus, Veraces erant martyres; Scripturam
facimus mendacem. Si autem verum dixit
Scriptura, quia <hi>omnis homo mendax;</hi> ergo martyres
mendaces fuerunt. Quomodo ergo habemus ostendere
et Scripturam veracem et martyres veraces? An forte
martyres non fuerunt homines? Si autem erant homines,
quomodo verum est, <hi>Omnis homo mendax?</hi> 
Quid ergo faciemus? Laborabimus, ut ostendamus
vobis quia et Scriptura vera est, et <hi>omnis homo
mendax;</hi> et martyres veraces fuerunt, quia pro veritate
mortui sunt? Ideo enim sunt martyres, quia pro
veritate passi sunt. Martyr enim est verbum graecum,
et latine Testis dicitur. Si ergo veri testes fuerunt,
vera dixerunt; et vera dicendo coronas acceperunt.
Si autem testes falsi fuerunt, quod absit, non ad coronas,
sed ad poenas ierunt: quia scriptum est, <hi>Testis
falsus non erit impunitus <note>(Prov. XIX, 5)</note>
            </hi>. Ergo
ostendamus illos veraces. Jam ipsi se ostenderunt,
quando pro veritate etiam mori voluerunt. Quomodo
ergo verax est Scriptura, quae dicit, <hi>Omnis homo
mendax?</hi> Rogemus Dominum nostrum Jesum Christum;
et ipse nobis solvet istam quaestionem. Unde
habet illam nobis solvere? De Evangelio, de quo
modo loquebamur, quando vobis legebatur.</p>
</div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Veraces martyres, quia in eis Spiritus
Dei loquebatur.</hi> Audistis enim, quando legebatur
Evangelium, quia martyribus dicebat Dominus Jesus: <hi>Cum tradent vos, nolite cogitare quid loquamini,
aut quid dicatis, dabitur enim vobis in illa hora quid loquamini.
Non enim vos estis qui loquimini, sed Spiritus
Patris vestri, qui loquitur in vobis 
 (Matth. X, 19 et
<pb n="1453"/>
20)</hi>. Quia si vos loquimini, mendacium dicitis: quia <hi>omnis homo mendax.</hi> 
 Vidit ergo ipse Dominus, quia <hi>omnis homo mendax,</hi> 
 et dedit martyribus Spiritum
suum; ut non ipsi loquerentur, sed Spiritus ejus: ut
non essent mendaces, sed ut essent veraces. Ecce
quare veraces fuerunt; quia non ipsi loquebantur,
sed Spiritus ejus. Et modo quod vobis loquimur, si
de nostro loquimur, mendacium dicimus. Si autem
sunt Spiritus Dei, quae vobis dicimus, ideo vera sunt.
Et vos proficite: nolite de vestro velle loqui, si vultis
vera loqui; ut non remaneatis homines mendaces,
sed sitis filii Dei veraces.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Pro veritate pati, martyrum est;
pro falsitate, etiam impiorum. Causa patientiae bona
eligatur.</hi> Omnes haeretici etiam pro falsitate patiuntur,
non pro veritate: quia mentiuntur contra ipsum
Christum. Omnes Pagani, impii quaecumque patiuntur,
pro falsitate patiuntur. Nemo ergo se extollat et
glorietur de passione, sed prius ostendat linguae suae
veritatem. Tu ostendis poenam, ego quaero causam.
Tu dicis, Sum passus: ego dico quare sis passus.
Nam si attendamus solas passiones, coronantur et latrones.
Numquid audet dicere ille: Tanta et tanta
passus sum? Quare? Quia dicitur illi: Propter facta
tua mala; ideo malam habuisti poenam, quia prius
malam habuisti causam. Si de passione gloriandum
est; potest et ipse diabolus gloriari. Videte quanta
patitur, cujus ubique templa evertuntur, cujus ubique
idola franguntur, cujus ubique sacerdotes et arreptitii
caeduntur. Numquid potest dicere: Et ego martyr
sum, quia tanta patior! Ergo homo Dei prius sibi
eligat causam, et securus accedat ad poenam. Quia si
in bona causa accedit ad poenam, post poenam accipiet
et coronam.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Judicii futuri certitudo. Resurrectio
cujusque cum causa sua. Damnatorum acriores
poenae post resurrectionem.</hi> Ergo <hi>in memoria aeterna
erit justus, et ab auditu malo non timebit <note>(Psal. CXI,
7)</note>
            </hi>. Venit enim judex omnium vivorum et mortuorum,
sicut in Evangelio legimus. Et verum est, quoniam
ista quae modo videmus, non erant quando futura dicebantur.
Quod videtis modo praedicari nomen Christi
per omnes gentes, converti homines ad unum
Deum, dimitti idola, dimitti daemonia, everti templa,
frangi simulacra; omnia ista nondum erant,
tamen dicebantur, et modo videntur. In quibus ergo
Litteris scripta sunt ista, quae jam videmus (tunc autem
scripta sunt, quando non videbantur, sed futura
promittebantur), in ipsis Litteris legimus quod nondum
venit. Nondum enim venit dies judicii, nondum
venit resurrectio mortuorum, nondum venit judicaturus,
qui prius venerat judicandus. Judicatus injuste,
judicaturus juste. Differens potentiam, cum vult
ostendere patientiam. Venturus est ergo, et quomodo
se promisit esse venturum cum Angelis suis,
sic veniet et apparebit in claritate omnibus etiam resurgentibus.
</p>
          </div3>
        </div2>

<div2>
          <head>CAPUT VI.</head>
<p>Unusquisque enim resurrecturus est
cum causa sua. Qualis enim modo cum moritur, recipitur
<pb n="1454"/>
in carcerem, talis procedit ad judicem. Modo
opus est ut componat causam suam, inclusus non potest.
Qui ergo bonas habent causas, recipiuntur in
requiem: qui autem malas habent causas, recipiuntur
in poenas. Sed majores poenas passuri sunt, cum resurrexerint:
in quarum comparatione tales sunt istae
quas patiuntur qui mortui sunt homines mali, qualia
sunt somnia hominum qui torquentur in somnis.
Animae namque eorum patiuntur, caro non patitur.
Major autem cruciatus est, si vigilans torqueatur.</p>
</div2>

<div2>
          <head>CAPUT VII.</head>
<p>Ergo cum resurrexerint omnes, et
apparuerint ante judicem justum, sicut ipse praedixit,
separabit eos sicut pastor separat oves ab haedis:
haedos ponet ad sinistram, oves autem ad dexteram.
Et dicet his qui ad dexteram sunt: <hi>Venite, benedicti
Patris mei, percipite regnum, quod vobis paratum est
ab origine mundi.</hi> Ad istam vocem gaudent dexteri,
gaudent justi. Illis autem qui sunt a sinistra dicturus
est: <hi>Ite in ignem aeternum cum diabolo et angelis ejus <note>(Matth. XXV, 32, 33, 34, 41)</note>
            </hi>.
Ab hoc auditu malo
justus non timebit.</p>
<div3>
            <head>6.</head>
            <p>
 <hi>Martyrum beatitudo et gloria post resurrectionem
major</hi> Nondum ergo receptis fructibus suis, beati
sunt modo sancti martyres, quoniam cum Christo
sunt animae eorum. Quid autem paretur illis in resurrectione,
quis potest verbis explicare? <hi>Quod oculus
non vidit, nec auris audivit, nec in cor hominis ascendit,
quae praeparavit Deus diligentibus se <note>(I Cor. II, 9)</note>
            </hi>.
Si tanta bona quae accepturi sunt fideles boni, nemo
explicat verbis; non sine causa talia illis praemia praeparantur,
qui usque ad sanguinem pro veritate certaverunt.
Non eos mundus illexit, non eos terror fregit,
non tormenta vicerunt, non blanditiae deceperunt.
Corpora ipsa sua habebunt magna ornamenta,
in quibus passi sunt magna tormenta.
</p>
          </div3>
        </div2>
      </div1>

<div1>
        <head>SERMO CCCXXIX. In Natali Martyrum.</head>
<div3>
          <head>1.</head>
          <p>
 <hi>Pretiosa mors Martyrum empta pretio mortis Christi.</hi> 
Per tam gloriosa sanctorum martyrum gesta, quibus
ubique floret Ecclesia, ipsis oculis nostris probamus
quam verum sit quod cantavimus, quia <hi>pretiosa
in conspectu Domini mors sanctorum ejus:</hi> quando et
in conspectu nostro pretiosa est, et in conspectu ejus,
pro cujus nomine facta est. Sed pretium mortium istarum
mors est unius. Quantas mortes emit unus
moriens, qui si non moreretur, granum frumenti non
multiplicaretur? Audistis verba ejus cum appropinquaret
passioni, id est, cum nostrae appropinquaret
redemptioni: <hi>Nisi granum tritici cadens in terram mortuum
fuerit, ipsum solum manet: si autem mortuum fuerit,
multum fructum affert <note>(Joan. XII, 24 et 25)</note>
          </hi>. Egit enim
in cruce grande commercium; ibi solutus est sacculus
pretii nostri: quando latus ejus apertum est lancea
percussoris, emanavit inde pretium totius orbis.
Empti sunt fideles et martyres: sed martyrum fides
<pb n="1455"/>
probata est; testis est sanguis. Quod illis impensum
est, reddiderunt, et impleverunt quod ait sanctus
Joannes: <hi>Sicut Christus pro nobis animam suam posuit,
sic et nos debemus pro fratribus animas ponere <note>(I Joan. III, 16)</note>
          </hi>.
Et alibi dicitur: <hi>Ad mensam magnam
sedisti, diligenter considera quae apponuntur tibi,
quoniam talia te oportet praeparare <note>(Prov. XXIII, 1, 2)</note>
          </hi>.
Mensa magna est, ubi epulae sunt ipse dominus mensae.
Nemo pascit convivas de se ipso: hoc facit Dominus
Christus; ipse invitator, ipse cibus et potus.
Agnoverunt ergo martyres quid comederent et biberent,
ut talia redderent.</p>
        </div3>
<div3>
          <head>2.</head>
          <p>
 <hi>Martyres non ex se, sed ex Dei gratia victores.</hi> Sed
unde talia redderent, nisi ille daret unde redderent,
qui prior impendit? Unde et Psalmus, ubi scriptum
cantavimus, <hi>Pretiosa in conspectu Domini mors sanctorum
ejus,</hi> quid nobis commendat? Consideravit illic
homo quanta accepit a Deo; circumspexit quanta
munera gratiae Omnipotentis qui eum creavit, qui
perditum quaesivit, qui invento veniam dedit, qui pugnantem
infirmis viribus juvit, qui se periclitanti non
subtraxit, qui vincentem coronavit, qui praemium se
ipsum dedit: consideravit haec omnia, et exclamavit,
et dixit, <hi>Quid retribuam Domino pro omnibus quae retribuit
mihi?</hi> Nolebat esse ingratus, rependere volebat,
et quid rependeret non habebat. Non dixit, <hi>Quid retribuam
Domino</hi> pro omnibus quae tribuit mihi; sed, <hi>pro
omnibus quae retribuit mihi?</hi> Non tribuit, sed retribuit.
Si retribuit, aliquid nos impenderamus. Plane
impenderamus mala nostra, retribuit bona sua: retribuit
enim bona pro malis, cum nos retribuerimus
mala pro nobis. Quaerit ergo quid retribuat; angustias
patitur, unde debitum solvat non invenit: <hi>Quid
retribuam Domino pro omnibus quae retribuit mihi?</hi> Et
quasi invenerit quod retribueret, <hi>Calicem,</hi> inquit, <hi>salutaris
accipiam, et nomen Domini invocabo <note>(Psal. CXV,
15, 12, 13)</note>
          </hi>. Quid est hoc? Certe reddere cogitabat.
Adhuc quaerit accipere: <hi>Calicem salutaris accipiam.</hi> 
Quis est calix iste? Calix passionis amarus et salubris:
calix quem nisi prius biberet medicus, tangere
timeret aegrotus. Ipse est calix iste: agnoscimus
in ore Christi calicem istum dicentis, <hi>Pater, si
fieri potest, transeat a me calix iste <note>(Matth. XXVI, 39)</note>
          </hi>.
Nam et Filii Zebedaei per matrem suam quaesierunt
excelsa loca, ut unus eorum sederet a dextris, alius
a sinistris: quibus ille ait, <hi>Potestis bibere calicem, quem
ego bibiturus sum <note>(Id. XX, 22)</note>
          </hi>? Altitudinem quaeritis?
Per vallem venitur ad montem. Sedem quaeritis
claritatis? Prius bibite calicem humilitatis. De ipso
calice dixerunt martyres, <hi>Calicem salutaris accipiam,
et nomen Domini invocabo.</hi> Non ergo times ne ibi deficias?
Non, inquit. Quare? Quia <hi>nomen Domini invocabo.</hi> 
Quomodo vincerent martyres, nisi ille in martyribus
vinceret, qui dixit, <hi>Gaudete, quoniam ego vici
saeculum <note>(Joan. XVI, 33)</note>
          </hi>? Imperator coelorum regebat
mentem et linguam eorum, et per eos diabolum
in terra superabat, et in coelo martyres coronabat. O
beati qui sic biberunt calicem istum! finierunt dolores,
et acceperunt honores. Attendite ergo, charissimi:
<pb n="1456"/>
quod oculis non potestis, mente et animo cogitate,
et videte quia <hi>pretiosa in conspectu Domini mors
sanctorum ejus.</hi> 
</p>
        </div3>
      </div1>

<div1>
        <head>SERMO CCCXXX. In Natali Martyrum.</head>
<div3>
          <head>1.</head>
          <p>
 <hi>Sermonis exordium.</hi> Beatorum solemnitas martyrum,
et exspectatio Sanctitatis vestrae de nobis
sermonem flagitat. Intelligimus enim nos quod huic
diei congruit disputare debere. Hoc vultis, hoc volumus:
hoc faciat in cujus manu sunt et nos et sermones
nostri; donet facultatem, qui tribuit voluntatem. In
hoc enim martyres flagraverunt: invisibilium enim
amore succensi visibilia contempserunt. Quid amavit
in se, qui contempsit et se, ne perderet se? Templa
enim Dei erant, et Deum verum in se habitare sentiebant;
ideo falsos deos non colebant. Audierant, sitienter
hauserant, medullisque intimis cordis tradiderant,
sibique quodam modo invisceraverant quod
Dominus dixit, <hi>Si quis vult venire post me? neget semetipsum.
Neget,</hi> inquit, <hi>semetipsum, et tollat crucem suam,
et sequatur me <note>(Matth. XVI, 24)</note>
          </hi>. Hinc aliquid volo
dicere, et terret me vestra intentio, jubet oratio.</p>
        </div3>
<div3>
          <head>2.</head>
          <p>
 <hi>Negare se quomodo debeat Christi discipulus.</hi> 
Quid est, rogo vos, <hi>Si quis vult post me venire, neget
semetipsum, et tollat crucem suam, et sequatur me?</hi> 
Intelligimus quid est, <hi>Tollat crucem suam;</hi> sustineat
tribulationem suam: <hi>tollat</hi> enim est ferat, sufferat.
Patienter, inquit, accipiat omnia quae patitur propter
me. <hi>Et sequatur me.</hi> Quo? Quo eum novimus isse
post resurrectionem. Ascendit enim in coelum, et sedet
ad dexteram Patris. Ibi nos etiam collocavit. Interim
praecedat spes, ut sequatur res. Quomodo debeat
praecedere spes, noverunt qui audiunt, Sursum
cor. Restat autem quaerere, quantum adjuvat Dominus,
et discutere, et illo aperiente intrare, et illo
donante invenire, et vobis quod invenire potuerimus
depromere, quid sit quod ait, <hi>Neget se.</hi> Quomodo
negat se qui amat se? Ita vero rationis est, sed humanae:
homo mihi dicit, Quomodo negat se qui
amat se? Sed dicit Deus homini, Neget se, si amat
se. Amando enim se, perdit se: negando se, invenit
se. <hi>Qui amat,</hi> inquit, <hi>animam, suam, perdet eam <note>(Joan. XII, 25)</note>
          </hi>.
Jussit qui novit quid jubeat, quia scit
consulere qui novit instruere, et novit reparare qui
dignatus est creare. <hi>Qui amat, perdat.</hi> Luctuosa res
est perdere quod amas. Sed interdum et agricola
perdit quod seminat. Profert, spargit, abjicit, obruit.
Quid miraris? Iste contemptor et perditor avarus est
messor. Quid factum sit, hiems et aestas probavit;
ostendit tibi gaudium metentis consilium seminantis.
<pb n="1457"/>
Ergo <hi>qui amat animam suam, perdet eam.</hi> Qui fructum
in ea quaerit, seminet eam. Hoc est ergo neget se,
ne perverse eam amando perdat se.</p>
        </div3>
<div3>
          <head>3.</head>
          <p>
 <hi>Amor sui perversus, verius est sui contemptus.
Pecuniae amor usque ad animae contemptum.</hi> Nemo
enim est qui non se amet; sed rectus amor est
quaerendus, perversus cavendus. Quisquis enim dimisso
Deo amaverit se, Deumque dimiserit amando
se, non remanet nec in se, sed exit et a se.
Exit exsul pectoris sui, contemnendo interiora,
amando exteriora. Quid dixi? Omnes qui mala
faciunt, nonne conscientiam suam contemnunt? Ponit
autem modum iniquitati suae, quisquis erubuerit
conscientiae suae. Ergo quia contempsit Deum ut
amaret se, amando foris quod non est ipse, contempsit
et se. Videte, audite Apostolum huic sensui testimonium
perhibentem: <hi>In novissimis,</hi> inquit, <hi>temporibus
instabunt tempora periculosa.</hi> Quae sunt tempora
periculosa? <hi>Exunt homines se ipsos amantes.</hi> Hoc
est caput mali. Videamus ergo si remanent vel in se,
amando se; videamus, audiamus quod sequitur: <hi>Erunt,</hi> 
 inquit, <hi>homines se ipsos amantes, amatores pecuniae <note>(II Tim. III, 1, 2)</note>
          </hi>.
Ubi es qui te amabas?
Nempe foris es. Rogo te, pecunia numquid tu es?
Nempe qui neglecto Deo amasti te, amando pecuniam
deseruisti et te. Prius deseruisti, postea perdidisti.
Fecit enim amor pecuniae ut perderes te. Mentiris
propter pecuniam: <hi>Os quod mentitur, occidit animam <note>(Sap. I, 11)</note>
          </hi>.
Ecce cum quaeris pecuniam,
perdidisti animam tuam. Profer trutinam veritatis,
non cupiditatis: profer stateram, sed veritatis,
non cupiditatis; profer, obsecro te, et pone in
una parte pecuniam, in altera animam. Jam tu
appendis, et ex cupiditate fraudulentos digitos
adhibes; vis ut mergat pars quae habet pecuniam.
Pone, noli appendere: fraudem vis facere contra
te; video quid agas. Praeponere vis pecuniam animae
tuae; mentiri propter illam, perdere istam. Pone,
Deus appendat; qui nescit falli, nec fallere, ipse
appendat. Ecce ipse appendit; vide appendentem,
audi renuntiantem: <hi>Quid prodest homini, si totum
mundum lucretur?</hi> Vox divina est, vox est appendentis,
nec fallentis; renuntiantis, admonentis. Tu in una
parte pecuniam ponebas, et in altera animam; vide
ubi posuisti pecuniam. Quid respondet qui appendit?
Tu pecuniam posuisti: <hi>Quid prodest homini, si totum
mundum lucretur, animae autem suae detrimentum
patiatur <note>(Matth. XVI, 26)</note>
          </hi>? Animam autem appendere
volebas cum lucro: appende cum mundo. Volebas
eam perdere, ut abs te acquireretur terra:
plus habet ista ponderis, quam coelum et terra. Sed
facis hoc, quia dimittendo Deum, et amando te,
existi et a te; et alia jam, quae sunt forinsecus, pluris
aestimas quam te. Redi ad te: sed iterum sursum
versus cum redieris ad te, noli remanere in te. Prius
ab his quae foris sunt redi ad te, et deinde redde te ei
qui fecit te, et perditum quaesivit te, et fugitivum invenit
te, et aversum convertit te ad se. Redi ergo ad
te, et vade ad illum qui fecit te. Imitare filium illum
<pb n="1458"/>
juniorem; quia forte tu es. Populo dico, non uni homini;
etsi omnes me audire possint, non dico uni,
sed humano generi. Redi ergo, esto filius ille junior,
qui sua substantia vivens prodige dispersa et perdita
eguit, porcos pavit, fame fatigatus respiravit, recoluit
memoria patrem suum. Et quid de illo Evangelium
dicit? <hi>Et reversus ad semetipsum.</hi> Qui dimiserat
et semetipsum, reversus ad semetipsum, videamus si
remanserit in semetipso. <hi>Reversus in semetipsum dixit,
Surgam.</hi> Ergo ceciderat. <hi>Surgam,</hi> inquit, <hi>et ibo ad
patrem meum.</hi> Ecce jam negat se, qui invenit se.
Quomodo negat? Audite: <hi>Et dicam illi, Peccavi,</hi> inquit, <hi>in coelum, et coram te.</hi> 
 Negat se. <hi>Jam non sum dignus
vocari filius tuus. <note>(Luc. XV, 11-19)</note>
          </hi>. Ecce quod sancti
martyres fecerunt. Contempserunt ea quae foris
erant; omnes illecebras hujus saeculi, omnes errores
atque terrores, quidquid libebat, quiquid terrebat, totum
contempserunt, totum calcaverunt. Venerunt et
ad se, et attenderunt se; invenerunt se in se, displicuerunt
sibi: ad eum cucurrerunt, a quo formarentur, in
quo reviviscerent, in quo remanerent, in quo periret
quod ipsi per semet ipsos esse coeperant, et hoc maneret
quod in eis ipse condiderat. Hoc est negare se ipsum.</p>
        </div3>
<div3>
          <head>4.</head>
          <p>
 <hi>Petri timor audita futura passione Christi. Negare
se quid.</hi> Hoc Petrus apostolus nondum poterat capere,
quando Domino nostro Jesu Christo suam praenuntianti
passionen ait: <hi>Absit a te, Domine, non fiet istud.</hi> Timebat
ne vita moreretur. Modo, cum sanctum Evangelium
legeretur, audistis quid beatus Petrus responderit
Salvatori passionem suam pro nobis praenuntianti,
et quodam modo promittenti. Captivus contradicebat
Redemptori. Quid agis, Apostole? quomodo
contradicis? quomodo dicis, <hi>Non fiet istud?</hi> Ergo
Dominus non est passurus? Scandalum tibi verbum
crucis: pereuntibus stultitia est. Redimendus es, et
mercatori contradicis? Dimitte patiatur: novit quid agat,
novit quare venerit, novit quomodo te quaerat, novit
quomodo te inveniat. Noli docere magistrum tuum;
quaere de latere ipsius pretium tuum. Audi tu potius
corrigentem: tu noli velle corrigere; perversum est,
praeposterum est. Audi quid dicat: <hi>Vade post me.</hi> Et
quia ille dixit, dico; verbum Domini non tacebo, nec
Apostolo contumeliam facio. Dominus Christus ait, <hi>Vade post me, satanas 
 <note>(Matth. XVI, 22, 23)</note>
          </hi>. Quare satanas?
Quia vis ire ante me. Non vis esse satanas?
Vade post me. Si enim vadis post me, sequeris me:
si sequeris me, tolles crucem tuam, nec mihi eris
consiliarius, sed discipulus. Nam unde expavisti,
Domino mortem suam praenuntiante? unde expavisti,
nisi quia et tu mori timuisti? Mori timendo,
non te negasti, te male amando, ipsum negasti. Sed
postea beatus Petrus apostolus, postquam ter negavit
Dominum, culpam illam flendo delevit: resurgente
Domino confirmatus, aedificatus, pro illo mortuus
est, quem mori metuendo negaverat; confitendo
mortem invenit, sed mortem inveniendo vitam apprehendit.
Et ecce jam Petrus non moritur; praeteriit
<pb n="1459"/>
omnis timor, nullae illi ulterius lacrymae, omnia
recesserunt, manet beatus cum Christo. Calcavit
enim omnes foris illecebras, minas atque terrores:
negavit se, tulit crucem suam, et secutus est Dominum.
Audi et apostolum Paulum negantem se: <hi>Mihi,</hi> 
 inquit, <hi>absit gloriari, nisi in cruce Domini nostri
Jesu Christi per quem mundus mihi crucifixus est, et
ego mundo <note>(Galat. VI, 14)</note>
          </hi>. Adhuc audi negantem se: <hi>Vivo,</hi> 
 inquit, <hi>non ego.</hi> Aperta sui negatio: sed jam
sequitur gloriosa Christi confessio, <hi>vivit vero in me
Christus <note>(Id. XI, 20)</note>
          </hi>. Quid est ergo, Nega te? Noli
tu ipse vivere in te. Quid est, Noli tu ipse vivere in
te? Noli facere voluntatem tuam, sed illius qui habitat
in te.
</p>
        </div3>
      </div1>

<div1>
        <head>SERMO CCCXXXI. In Natali Martyrum.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Amare et perdere animam
suam, duobus modis intelligitur.</hi> Illa evangelica
tuba, quando ait Dominus, <hi>Qui amat animam
suam, perdet illam; et qui perdiderit illam propter me,
inveniet eam <note>(Matth. X, 39, et Joan. XII, 25)</note>
            </hi>, ad
praelium accensi sunt martyres; et vicerunt, quia
non de se, sed de Domino praesumpserunt. <hi>Qui amat
animam suam, perdet illam.</hi> Duobus modis intelligi
potest, quod dictum est, <hi>Qui amat animam suam,
perdet illam.</hi> Si amas illam, perdis eam. Et alio modo:
Noli amare, ne perdas. Prior modus istum
habet sensum: Si amas, perde illam. Si amas ergo
illam, si amas, perde illam. Hic semina illam, et in
coelo metes illam. Agricola triticum si non perdit in
semine, non amat in messe. Alius modus sic habet:
Noli amare illam, ne perdas illam. Videntur sibi
amare animas suas, qui timent mori. Animas suas
martyres si sic amassent, sine dubio perdidissent.
Quid enim prodesset tenere animam in hac vita, et
perdere in futura? quid prodesset tenere animam in
terra, et perdere in coelo? Et quid est ipsam tenere?
quamdiu tenere? Quod tenes, perit a te: si perdis,
invenis in te. Ecce tenuerunt animas suas martyres.
Et quomodo essent martyres, si semper tenuissent?
Sed ecce si tenuissent, numquid usque in hodiernum
vixissent? Si negando Christum suas in hac vita animas
tenuissent, nonne olim ex hac vita transissent,
et animas utique perdidissent?
</p>
          </div3>
        </div2>

<div2>
          <head>CAPUT II.</head>
<p>Sed quia Christum non negaverunt;
transierunt de hoc mundo ad Patrem. Quaesierunt
Christum, confitendo; tenuerunt, moriendo. Magno
itaque lucro perdiderunt animas suas; fenum perdentes:
coronam promerentes: coronam, inquam, promerentes,
et vitam sine fine tenentes.</p>
<div3>
            <head>2.</head>
            <p>
 <hi>Martyrem non facit poena, sed causa. Morientes
propter Christum, non Christo, sed sibi cousuluerunt.</hi> 
Fit denique, imo factum est in eis, quod Dominus
<pb n="1460"/>
subsequenter adjunxit, <hi>Et qui perdiderit animam suam
propter me, inveniet eam. Qui perdiderit,</hi> inquit, <hi>propter
me.</hi> Tota causa ibi est. <hi>Qui perdiderit,</hi> non quomodocumque,
non qualibet causa, sed <hi>propter me.</hi> 
Illi enim in prophetia jam dixerant martyres, <hi>Propter
te mortificamur tota die <note>(Psal. XLIII, 22)</note>
            </hi>. Propterea
martyrem non facit poena, sed causa.
</p>
          </div3>
        </div2>

<div2>
          <head>CAPUT III.</head>
<p>Quando Dominus passus est, tres
cruces causa discrevit. Inter duos latrones crucifixus
erat: hinc et inde facinorosi confixi, in medio ipse.
Et tanquam illud lignum tribunal esset, insultantem
damnavit, confitentem coronavit. Quid faciet judicaturus,
si hoc potuit judicatus? Jam ergo discernebat
cruces. Nam, si poena interrogaretur, similis erat
Christus latronibus. Sed si interroget quis crucem,
quare crucifixus est Christus; respondet nobis, Propter
vos. Dicant ergo illi et martyres: Et nos mortui sumus
propter te. Ipse propter nos, nos autem propter
illum. Sed ipse propter nos, ut conferret nobis beneficium:
nos autem propter illum, non ad impertiendum
illi beneficium. Proinde nobis in utroque consultum
est: et quod manat ex illo, venit ad nos; et
quod fit propter illum, redit ad nos. Ipse est enim de
quo dicit anima, quae laetatur in Domino: <hi>Dixi Domino,
Deus meus es tu; quoniam bonorum meorum non
eges <note>(Psal. XV, 2)</note>
            </hi>. Quid enim est, <hi>bonorum meorum,</hi> 
nisi a te datorum? Et quomodo eget aliquo bono, a
quo datur omne bonum?</p>
</div2>

<div2>
          <head>CAPUT IV.</head>
<div3>
            <head>3.</head>
            <p>
 <hi>Dona Dei bonis et malis communia.
Proprium servatur bonis.</hi> Dedit nobis naturam,
ut essemus: dedit animam, ut viveremus: dedit
mentem, ut intelligeremus: dedit alimenta, ut mortalem
vitam sustentaremus: dedit lucem de coelo, fontes
de terra. Sed haec omnia communia dona sunt
bonorum et malorum. Si haec dedit et malis, nihil
ergo proprium servat bonis? Servat plane. Et quid
est illud quod servat bonis? <hi>Quod oculus non vidit,
nec auris audivit, nec in cor hominis ascendit.</hi> Quod
enim in cor hominis ascendit, infra cor hominis
erat: ideo in cor ascendit, quia supra illud est cor
quo ascendit. Quod servat bonis, cor illuc ascendit.
Non quod ascendit in cor tuum, sed quo ascendit cor
tuum, hoc tibi servat Deus. Noli surdus audire, Sursum
cor. Quod ergo oculus non vidit, nec auris audivit,
nec in cor hominis ascendit; oculus non vidit,
quia non est color; auris non audivit, quia non est
sonus; nec in cor ascendit, quia non est terrena cogitatio.
Sic intelligite, <hi>Quod oculus non vidit, nec auris
audivit, nec in cor hominis ascendit, quae praeparavit
Deus diligentibus se <note>(I Cor. II, 9)</note>
            </hi>.
</p>
          </div3>
        </div2>

<div2>
          <head>CAPUT V.</head>
<div3>
            <head>4.</head>
            <p>
 <hi>Deus ipse bonorum praemium erit.</hi> 
Adhuc quid hoc sit forsitan quaeretis a me. Illum interrogate,
qui coepit in vobis habitare. Dico tamen et
ego quod inde sentio. Hoc enim vos quaeritis quid
Deus proprium servat bonis, si tanta largitur et malis
et bonis. Et cum dicerem, <hi>Quod oculus non vidit,
nec auris audivit, nec in cor hominis ascendit,</hi> non desunt
qui dicant, Putas quid est? Ecce quid est quod
servat Deus solis bonis, quos tamen ipse fecerit bonos:
<pb n="1461"/>
ecce quid est. Breviter praemium nostrum definitum
est per prophetam: <hi>Ero illorum Deus, et ipsi
erunt mihi plebs <note>(Levit. XXVI, 12; II Cor. VI, 16)</note>
            </hi>. <hi>Ero
illorum Deus:</hi> praemium nobis se ipsum promisit.
Quaere aliud, si inveneris melius. Si dicerem, Promisit
aurum; gauderes: se promisit, et tristis es? Si
dives Deum non habet, quid habet? Nolite aliquid a
Deo quaerere; nisi Deum. Gratis amate, se solum ab
illo desiderate. Nolite timere inopiam: dat se ipsum
nobis, et sufficit nobis. Det se ipsum nobis, et
sufficiat nobis. Philippum apostolum audite in Evangelio: <hi>Domine, ostende nobis Patrem, et sufficit nobis <note>(Joan. XIV, 8)</note>
            </hi>.
</p>
          </div3>
        </div2>

<div2>
          <head>CAPUT VI.</head>
<div3>
            <head>5.</head>
            <p>
 <hi>Avari martyres auri.</hi> Quid ergo
miramini, fratres, si amatores Dei martyres tanta pertulerunt,
ut acquirerent Deum? Amatores auri videte
quanta patiantur. Hiemalibus asperitatibus se navigando
committunt: sic fervent avaritia, ut nulla formident
frigora; jactantur ventis, suspenduntur et deprimuntur
fluctibus; ineffabilibus periculis usque ad
mortem agitantur. Dicant et ipsi auro, <hi>Propter te
mortificamur tota die.</hi> Dicant martyres Christo, <hi>Propter
te mortificamur tota die.</hi> Vox quidem est similis:
sed causa est valde dissimilis. Ecce utrique dixerunt,
isti Christo, illi auro, <hi>Propter te mortificamur tota die.</hi> 
Respondeat Christus suis martyribus, Si moriemini
pro me, et vos invenietis et me. Respondeat autem
aurum avaris, Si naufragaveritis pro me, et vos perdetis
et me. Amantes ergo et imitantes; non inaniter
amantes, sed amantes et imitantes, dies martyrum
celebremus, et aestus istos nostros, gaudiorum refrigerio
mitigemus. Cum illis enim sine fine regnabimus,
si eos fideliter et non inaniter diligamus.
</p>
          </div3>
        </div2>
      </div1>

<div1>
        <head>SERMO CCCXXXII. In Natali Martyrum.</head>
<div3>
          <head>1.</head>
          <p>
 <hi>Martyres unde amici Christi. Diligere invicem
jubemur propter regnum Dei.</hi> Quando honorem
martyribus exhibemus, Christi amicos honoramus.
Quaeritis quae causa eos amicos Christi fecerit? Ipse
Christus ostendit: ait enim, <hi>Hoc est praeceptum meum,
ut diligatis invicem.</hi> Diligunt invicem qui histriones
simul spectant, diligunt invicem qui simul se in popinis
inebriant, diligunt invicem mala sibi conscientia
sociati. Cum ergo dixisset Christus, <hi>Hoc est praeceptum
meum, ut diligatis invicem,</hi> debuit distinguere
dilectionem. Fecit utique: audite. Cum enim dixisset, <hi>Hoc est praeceptum meum, ut diligatis invicem;</hi> 
mox addidit <hi>sicut ego dilexi vos.</hi> Sic diligite invicem,
propter regnum Dei, propter vitam aeternam. Amate
simul, sed me. Amaretis invicem, si simul diligeretis
histrionem: magis diligite invicem, simul amando
eum qui displicere non potest, Salvatorem.</p>
        </div3>
<div3>
          <head>2.</head>
          <p>
 <hi>Quantum diligere invicem praecipimur.</hi> Accessit
<pb n="1462"/>
adhuc Dominus, et docuit adhuc: tanquam diceremus
ei, Et quomodo nos dilexisti, ut sciamus et nos
quemadmodum nos diligere debeamus? Audite: <hi>Majorem
hac charitatem nemo habet, quam ut animam
suam ponat pro amicis suis <note>(Joan. XV, 12, 13)</note>
          </hi>. Sic diligite
invicem, ut unusquisque animam suam ponat
pro caeteris. Hoc enim martyres fecerunt, quod et
ipse Joannes evangelista in Epistola sua dicit: <hi>Sicut
Christus animam suam pro nobis posuit, sic et nos debemus
animas nostras pro fratribus ponere <note>(I Joan. III,
16)</note>
          </hi>. Acceditis ad mensam potentis: nostis fideles
ad quam mensam acceditis: recolite Scripturam dicentem, <hi>Cum accedis ad mensam potentis, scito quoniam
oportet te talia praeparare 
 <note>(Prov. XXIII, 1, 2)</note>
          </hi>. Ad
quam mensam potentis accedis? Qui tibi exhibet se
ipsum, non mensam coquorum arte conditam: exhibet
tibi Christus suam mensam, scilicet semetipsum.
Accede ad hanc mensam, et saturare. Esto pauper,
et saturaberis. <hi>Edent pauperes, et saturabuntur <note>(Psal.
XXI, 27)</note>
          </hi>. <hi>Scito quoniam talia te oportet praeparare.</hi> Ut
intelligas, Joannem expositorem attende. Forte enim
nesciebas quid sit, <hi>Cum accedis ad mensam potentis,
scito quoniam talia te oportet praeparare.</hi> Audi expositorem: <hi>Sicut Christus animam suam pro nobis posuit,
sic et nos debemus</hi> 
 talia praeparare. Quid est, talia
praeparare? <hi>Animas pro fratribus ponere.</hi> </p>
        </div3>
<div3>
          <head>3.</head>
          <p>
 <hi>Charitas Dei donum.</hi> Ut saturareris, pauper
accessisti: unde talia praeparabis? Ab ipso qui te invitavit
pete, ut habeas unde illum pascas. Nisi ipse
tibi dederit, nihil habebis. Sed habes jam aliquid
charitatis? Nec hoc tibi imputes: <hi>Quid enim habes
quod non accepisti <note>(I Cor. IV, 7)</note>
          </hi>? Habes jam aliquid
charitatis? Pete ut augeat, pete ut perficiat, quousque
pervenias ad illam mensam, qua major in hac
vita non est. <hi>Majorem hac charitatem nemo habet,
quam ut animam suam ponat pro amicis suis.</hi> Accessisti
pauper, recedis dives: imo non recedis, sed manendo
dives eris. Ab illo martyres acceperunt quod
pro illo passi sunt: credite; ab illo acceperunt. Paterfamilias
dedit illis unde illum pascerent. Ipsum
habemus, ab ipso petamus. Et si accipere minus digni
sumus, per amicos ipsius, qui eum de ipsius
dono paverunt, petamus. Orent ipsi pro nobis, ut
donet et nobis. Et ut plus habeamus, de coelo accipimus.
Joannem audi praecursorem ipsius, <hi>Non potest
homo accipere quidquam, nisi fuerit ei datum de coelo <note>(Joan. III, 27)</note>
          </hi>.
Ergo et quod habemus, de coelo
accepimus; et ut plus habeamus, de coelo accipimus.</p>
        </div3>
<div3>
          <head>4.</head>
          <p>
 <hi>Fornicatores non esse intraturos in coelestem civitatem.</hi> 
Ipsa est civitas, quae de coelo descendit: tales
simus, ut intremus in eam. Audistis enim quales
intrent, quales non intrent. Nolite esse tales, quales
non intraturos audistis: maxime fornicatores. Nam
<pb n="1463"/>
cum Scriptura commemorasset eos qui non intrabunt,
ibi etiam nominavit homicidas: non expavistis. Nominavit
fornicatores <note>(Galat. VI, 19-21)</note>: audivi quia pectora
tutudistis. Ego audivi, ego audivi, ego vidi: et quod
non vidi in cubilibus vestris, vidi in sonitu, vidi in
pectoribus vestris, quando tutudistis pectora vestra.
Ejicite inde peccatum: nam pectora tundere, et haec
eadem facere, nihil est aliud quam peccata pavimentare.
Fratres mei, filii mei, estote casti, amate
castitatem, amplectimini castitatem, diligite munditiam:
quia Deus auctor munditiae in templo suo,
quod estis vos, eam quaerit; procul a templo expellit
immundos. Sufficiant vobis uxores vestrae, quia sufficere
vos vultis uxoribus vestris. Non vis ab illa fiat
aliquid praeter te: noli facere aliquid praeter ipsam.
Tu dominus es, illa ancilla: Deus fecit utrumque. <hi>Sara,</hi> 
 inquit Scriptura, <hi>obsequebatur Abrahae, dominum
eum vocans <note>(I Petr. III, 6)</note>
          </hi>. Verum est; istis tabulis
subscripsit episcopus: ancillae vestrae sunt uxores
vestrae, domini estis uxorum vestrarum. Sed
quando venitur ad illud negotium, quo sexus discernitur,
et sexus sibi uterque miscetur; <hi>Uxor non habet
potestatem corporis sui, sed vir.</hi> Gaudebas, erigebas
te, jactabas te. Bene dixit Apostolus, optime dixit Vas
electionis: <hi>Uxor non habet potestatem corporis sui, sed
vir.</hi> Quia ego sum dominus. Laudasti: audi quod sequitur,
audi quod non vis, rogo ut velis. Quid est
hoc? Audi: <hi>Similiter et vir;</hi> dominus ille; <hi>similiter
et vir non habet potestatem corporis sui, sed mulier <note>(I Cor. VII, 4)</note>
          </hi>.
Hoc libenter audi. Vitium tibi tollitur,
non dominium: adulteria tua prohibentur, non feminae
subriguntur. Tu vir es, ostende: vir enim a
virtute, vel virtus a viro. Habes ergo virtutem? Vince
libidinem. <hi>Mulieris,</hi> inquit, <hi>caput vir <note>(Id. XI, 3)</note>
          </hi>.
Si caput es, duc, et sequatur: sed vide quo ducas.
Caput es, duc quo sequatur: sed noli ire quo non
vis ut sequatur. Ne in praecipitium ruas, vide ut
recto tramite gradiaris. Sic vos parate intrare ad illam
novam nuptam, ad illam pulchram, ornatam
viro suo, non monilibus, sed virtutibus. Si enim
casti, et sancti, et boni intraveritis, membra ipsius
novae nuptae, beatae et gloriosae coelestis Jerusalem,
et vos eritis.
</p>
        </div3>
      </div1>

<div1>
        <head>SERMO CCCXXXIII. In Natali Martyrum.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Martyribus data securitas.
Patientia a Deo data quomodo nostra est. Panis noster,
Christus.</hi> Dominus noster Jesus Christus testibus, id
est martyribus suis pro humana fragilitate sollicitis,
ne forte eum confitendo atque moriendo perirent,
magnam securitatem dedit, dicens, <hi>Capillus de capite
vestro non peribit <note>(Luc. XXI, 18)</note>
            </hi>. Times ergo ne
<pb n="1464"/>
pereas, cujus capillus non peribit? Si sic custodiuntur
superflua tua, in quanta tutela est anima tua?
Non perit capillus, qui cum tondetur, non sentis; et
perit anima, per quam sentis? Sane multa dura eos
passuros esse praedixit, ut praedicendo faceret paratiores,
dicerentque illi, <hi>Paratum cor meum <note>(Psal.
LVI, 8)</note>
            </hi>. Quid est, <hi>paratum cor meum,</hi> nisi, Parata voluntas
mea? Paratam ergo habent martyres voluntatem
in martyrio: sed <hi>praeparatur voluntas a Domino <note>(Prov. VIII, 35, sec. LXX)</note>
            </hi>.
Illis autem malis
duris atque asperis futuris commemoratis adjecit, <hi>In
vestra patientia possidebitis animas vestras <note>(Luc. XXI,
18, 19)</note>
            </hi>. <hi>In vestra,</hi> inquit, <hi>patientia.</hi> Non enim esset
patientia tua, si non ibi esset et voluntas tua. <hi>In vestra
patientia:</hi> sed unde nostra? Nostrum est quod a
nobis habetur, nostrum est et quod nobis donatur.
Nam si non sit nostrum, non donatur. Quomodo enim
aliquid donas, nisi ut ejus sit cui donas? Aperta est illa
confessio: <hi>Nonne Deo subjicietur anima mea? Ab ipso
est enim patientia mea <note>(Psal. LXI, 6)</note>
            </hi>. Dicit nobis ipse, <hi>In vestra patientia.</hi> 
 Dicamus illi et nos, <hi>Ab ipso est
patientia mea.</hi> Tuum fecit donando, noli esse ingratus
tibi assignando. Nonne in oratione dominica dicimus
et nostrum esse quod a Deo est? Quotidie dicimus, <hi>Panem nostrum quotidianum.</hi> 
 Jam dixisti, <hi>nostrum;</hi> 
et dicis, <hi>da nobis <note>(Matth. VI, 11)</note>
            </hi>. Ecce <hi>nostrum,</hi> 
 ecce <hi>da nobis.</hi> Illo dante fit nostrum. Si illo
dante fit nostrum, nobis superbientibus fit alienum.
Dicis, <hi>nostrum;</hi> et dicis, <hi>da nobis.</hi> Quid ergo tibi assignas,
quod non tibi ipse dedisti? <hi>Quid enim habes
quod non accepisti <note>(I Cor. IV, 7)</note>
            </hi>. Dicis, <hi>nostrum;</hi> et, <hi>da nobis.</hi> 
 Agnosce largitorem, confitere te accipere,
ut libenter ille dignetur dare. Quid si non egeres, qui
mendicas et superbus es? Annon mendicas, qui panem
petis? Panis noster aeternus, Christus in Patris
aequalitate; panis noster quotidianus, Christus in
earne: aeternus sine tempore, quotidianus in tempore.
Tamen ipse est <hi>panis qui de coelo descendit <note>(Joan. VI, 41)</note>
            </hi>.
Fortes sunt martyres, firmi sunt
martyres: sed <hi>panis confirmat cor hominis <note>(Psal.
CIII, 15)</note>
            </hi>.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Paulo merces debita. Eidem prius
pro supplicio debito, data gratia.</hi> Jam ergo audiamus
Paulum apostolum dicentem, cum passioni appropinquaret,
de corona sibi parata praesumentem. <hi>Bonum,</hi> 
inquit, <hi>certamen certavi, cursum consummavi,
fidem servavi: de caetero superest mihi corona justitiae,
quam reddet mihi Dominus in illa die justus judex;
non solum autem mihi, sed et omnibus qui diligunt manifestationem
ejus <note>(II Tim. IV, 7 et 8)</note>
            </hi>. <hi>Reddet,</hi> inquit, <hi>mihi Dominus coronam justus judex.</hi> 
 Debet ergo quod
reddet. Reddet ergo justus judex. Non enim opere
inspecto potest negare mercedem. Quod opus inspicit? <hi>Bonum certamen certavi,</hi> 
 opus est: <hi>cursum consummavi,</hi> 
opus est: <hi>fidem servavi,</hi> opus est. <hi>Superest
mihi corona justitiae,</hi> merces est. Sed in mercede tu
nihil agis; in opere non solus agis. Corona tibi ab
ipso est; opus autem abs te est, sed non nisi ipso
adjuvante. Cum autem Paulus apostolus, prius Saulus,
<pb n="1465"/>
crudelissimus esset et immanissimus persecutor,
nihil omnino boni merebatur, imo merebatur plurimum
mali: merebatur enim damnari, non eligi. Et
ecce subito, cum mala faceret, et mala mereretur,
una coelesti voce prosternitur: persecutor dejicitur,
praedicator erigitur. Audi eum hoc ipsum confitentem: <hi>Qui prius fui blasphemus, et persecutor, et injuriosus;
sed misericordiam consecutus sum 
 <note>(I Tim, I,
13)</note>
            </hi>. Numquid ibi dixit, <hi>Reddet mihi justus judex?
Misericordiam,</hi> inquit, <hi>consecutus sum:</hi> mala merebar,
bona accepi. <hi>Non secundum peccata nostra fecit nobis.
Misericordiam consecutus sum.</hi> Debita mihi non sunt
reddita. Si enim debita redderentur, supplicium redderetur.
Non, inquit, accepi quod debebatur: <hi>sed
misericordiam consecutus sum. Non secundum peccata
nostra fecit nobis.</hi> 
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Pauli mutatio. Prophetia Jacob
in Paulo impleta.--Quantum distat oriens ab occidente,
longe fecit a nobis iniquitates nostras <note>(Psal. CII, 10,
12)</note>
            </hi>. <hi>Quantum distat oriens ab occidente:</hi> avertere ab
occidente, convertere ad orientem. Ecce unus homo,
Saulus et Paulus: Saulus in occidente, Paulus in
oriente; persecutor in occidente, praedicator in
oriente. Occidunt ibi peccata, oritur inde justitia. In
occidente vetus, in oriente novus: in occidente Saulus,
in oriente Paulus. Unde hoc Saulo, unde hoc
crudeli, unde hoc persecutori, unde hoc non pastori?
Ipse enim erat lupus rapax, de tribu Benjamin.
Ipse dicit <note>(Rom. XI, 1)</note>. Dictum autem erat in Prophetia, <hi>Benjamin lupus rapax, mane rapiet praedam,
et ad vesperam dividet escas 
 <note>(Gen. XLIX, 27)</note>
            </hi>. Prius
consumpsit, posterius pavit. Rapiebat, prorsus rapiebat.
Legite, rapiebat: legite librum Actuum Apostolorum <note>(Act. IX)</note>.
Litteras a pontificibus acceperat,
ut quoscumque inveniret sectantes viam Christi, vinctos
adduceret puniendos. Ibat, saeviebat, caedes et
sanguinem anhelabat. Ecce rapit: sed adhuc mane
est, vanitas sub sole est. Fit ei vespera, quando caecitate
percutitur. Oculi ejus ad hujus mundi vanitatem
clauduntur, alii interiores illuminantur. Vas
paulo ante perditionis, fit vas electionis: et ecce impletur, <hi>Dividet escas:</hi> 
 divisiones escarum ejus ubique
recitantur. Vide quemadmodum dividat escas. Novit
quid cui congruat. Dividit; non passim, non confuse
erogat. Dividit, hoc est, distribuit, distinguit; non
passim, non confuse dispensat. Loquitur sapientiam
inter perfectos <note>(I Cor. II, 6)</note>: quibusdam vero non
valentibus capere solidum cibum, dividens dicit, <hi>Lac
vobis potum dedi <note>(Id. III, 2)</note>
            </hi>.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Paulus post Dei gratiam retribuit
bona opera.</hi> Ecce hoc facit, qui paulo ante faciebat:
quid? Nolo recordari: imo recorder hominis nequitiam,
ut approbem Dei misericordiam. A quo patiebatur
Christus, patitur pro Christo: fit Paulus ex
Saulo; fit verus testis ex falso. Qui spargebat, colligit:
qui oppugnabat, defendit. Unde hoc Saulo, quod
dicimus? Ipsum audiamus. Quaeritis, inquit, unde
hoc mihi? Non est, inquit, hoc a me: <hi>Misericordiam
<pb n="1466"/>
consecutus sum.</hi> Non est, inquit, mihi hoc a me: <hi>Misericordiam
consecutus sum. Quid retribuam Domino
pro omnibus quae retribuit mihi?</hi> Retribuit enim, sed
non mala pro malis: retribuit plane, sed non mala
pro malis; retribuit bona pro malis. Quid ergo retribuam? <hi>Calicem salutaris accipiam 
 <note>(Psal. CXV, 12,
13)</note>
            </hi>. Certe retribuebas? Accipis: adhuc accipis. Sed
modo plane propinquante passione, retribuam bona
pro bonis, non bona pro malis. Prius ergo Dominus
debebat mala pro malis: noluit autem retribuere
mala pro malis, sed retribuit bona pro malis. Retribuendo
bona pro malis, invenit quomodo retribueret
bona pro bonis.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Bona opera dona Dei. Pauli propria
nonnisi mala.</hi> Ecce enim in Paulo, prius Saulo,
nihil boni invenit. Cum in illo nihil boni invenisset, mala
dimisit, bona retribuit. Cum ergo ei prius bona
retribuit, praevenit: sed donando bona quibus retribueret
bona, ecce retribuit mercedem his bonis operibus.
Bonum certamen certanti, cursum consummanti,
fidem servanti, retribuit bona; sed quibus
bonis? Quae ipse dedit. Annon ipse dedit, ut bonum
certamen certares? Si non ipse dedit, quid est quod
alio loco dicis, <hi>Plus illis omnibus laboravi; non autem
ego, sed gratia Dei mecum <note>(I Cor. XV, 10)</note>
            </hi>? Ecce iterum
dicis, <hi>Cursum consummavi.</hi> Non et ipse dedit, ut
cursum consummares? Si non ipse dedit, quid est
quod alio loco dicis, <hi>Non volentis, neque currentis,
sed miserentis est Dei <note>(Rom. IX, 16)</note>
            </hi>? <hi>Fidem servavi.</hi> 
Servasti: agnosco, approbo; fateor, servasti. Sed, <hi>Nisi Dominus custodierit civitatem, in vanum vigilat
qui custodit eam 
 <note>(Psal. CXXVI, 1)</note>
            </hi>. Illo ergo ipso adjuvante,
ipsoque donante, et bonum agonem certasti,
et cursum consummasti, et fidem servasti. Da veniam,
Apostole, propria tua non novi, nisi mala.
Da veniam, Apostole; dicimus, quia tu docuisti:
audio confitentem, non invenio ingratum. Prorsus
tua a te tibi parata non novimus, nisi mala. Cum ergo
Deus coronat merita tua, nihil coronat nisi dona
sua.
</p>
          </div3>
        </div2>

<div2>
          <head>CAPUT VI.</head>
<div3>
            <head>6.</head>
            <p>
 <hi>Contra praesumentes de libero arbitrio,
probatur non inesse nobis quidquam boni, nisi
a Deo. Spiritus hujus mundi facit superbos.</hi> Hanc fidem
veramque pietatem, ne quis extollatur de libero
arbitrio, in bonis operibus (quae quisquis accipit,
sic accipiat, ut noverit dantem, ut quisquis datori
non sit ingratus, medico non superbiat, vel adhuc
insanus, vel non a se sanus): hanc, inquam, fidem
veramque pietatem nullae argumentationes evellant
de cordibus vestris. Servate quod accepistis. Quid
enim habetis quod non accepistis? Hoc est Deo confiteri,
dicere quod ait apostolus Paulus, <hi>Nos autem
non spiritum hujus mundi accepimus.</hi> Spiritus hujus
mundi facit superbos, spiritus hujus mundi facit inflatos,
spiritus hujus mundi facit ut putet se quisque
aliquid esse, cum nihil sit. Sed contra spiritum hujus
mundi, quid ait Apostolus? Contra spiritum hujus
mundi inflatum, superbum, tumidum, elatum,
<pb n="1467"/>
non solidum, quid ait? <hi>Nos non spiritum hujus mundi
accepimus, sed spiritum qui ex Deo est.</hi> Unde probas? <hi>Ut sciamus quae a Deo donata sunt nobis 
 <note>(I Cor II, 12)</note>
            </hi>.
[Audiamus ergo Dominum dicentem, <hi>Sine me nihil
potestis facere <note>(Joan. XV, 5)</note>
            </hi>. Et illud, <hi>Nemo habet
quidquam, nisi ei datum fuerit desuper <note>(Id. III, 27)</note>
            </hi>.
Et, <hi>Nemo venit ad me, nisi Pater qui misit me traxerit
eum <note>(Id. VI, 44)</note>
            </hi>. Et illud, <hi>Ego sum vitis, vos palmites.
Sicut palmes non potest facere fructum a semetipso,
nisi manserit in vile; sic et vos, nisi in me manseritis <note>(Id. XV, 5 et 4)</note>
            </hi>.
Et illud quod Jacobus apostolus
protestatur, dicens: <hi>Omne datum bonum, et omne
donum perfectum desursum est, descendens a Patre luminum <note>(Jacobi I, 17)</note>
            </hi>.
Et quod apostolus Paulus ad
reprimendam praesumptionem illorum, qui de libero
arbitrio gloriantur, clamat et dicit, <hi>Quid habes quod
non accepisti? Si autem accepisti, quid gloriaris quasi
non acceperis <note>(I Cor. IV, 7)</note>
            </hi>? Et illud, <hi>Gratia salvi facti
sumus per fidem, et hoc non ex nobis. Dei enim donum
est, ut ne quis extollatur <note>(Ephes. II, 8, 9)</note>
            </hi>. Et illud, <hi>Vobis donatum est pro Christo, non solum ut in eum
credatis, sed etiam ut pro ipso patiamini.</hi> 
 Et illud, <hi>Deus qui coepit in vobis opus bonum, perficiet 
 <note>(Philipp.
I, 29, 6)</note>
            </hi>. Haec ergo et his similia diligenter ac fideliter
cogitantes, non acquiescamus eis qui liberum
arbitrium in superbiam extollentes, praecipitare magis
quam elevare conantur. Sed humiliter consideremus
illud quod Apostolus dicit, <hi>Deus est qui operatur
in vobis et velle et perficere <note>(Id. II, 13)</note>
            </hi>.</p>
          </div3>
<div3>
            <head>7.</head>
            <p>
 <hi>Gratias agendum Deo.</hi> Gratias agamus Domino ac
Salvatori nostro, qui nos nullis praecedentibus meritis
vulneratos curavit, et inimicos reconciliavit, et
de captivitate redemit, de tenebris ad lucem reduxit,
de morte ad vitam revocavit: et humiliter confitentes
fragilitatem nostram, illius misericordiam deprecemur,
ut quia nos, secundum Psalmistam, misericordia
sua praevenit <note>(Psal. LVIII, 11)</note>, dignetur in
nobis non solum custodire, sed etiam augere munera
vel beneficia sua, quae ipse dignatus est dare; qui
cum Patre et Spiritu sancto vivit et regnat Deus in
saecula saeculorum. Amen.]
</p>
          </div3>
        </div2>
      </div1>

<div1>
        <head>SERMO CCCXXXIV. In Natali Martyrum.</head>
<div3>
          <head>1.</head>
          <p>
 <hi>Martyrum securitas sub praesidio Dei.</hi> Omnium
quidem bonorum fidelium Christianorum, maxime
tamen gloriosorum martyrum est vox ista: <hi>Si
Deus pro nobis, quis contra nos?</hi> Fremebat mundus
adversus eos, populi meditabantur inania, principes
conveniebant in unum <note>(Psal. II, 1, 2)</note>: excogitabantur
novi cruciatus, et poenas incredibiles inveniebat
ingeniosa crudelitas. Obruebantur opprobriis, falsis arguebantur
criminibus, custodiis intolerabilibus includebantur,
ungulis exarabantur, ferro perimebantur,
bestiis subrigebantur, ignibus cremabantur, et dicebant
<pb n="1468"/>
martyres Christi: <hi>Si Deus pro nobis, quis contra
nos?</hi> Totus mundus contra vos, et dicitis: <hi>Quis contra
nos?</hi> Respondent tibi: Et quis est totus mundus,
quando pro eo nos morimur, per quem factus est
mundus? Dicant, dicant, audiamus, simul dicamus: <hi>Si Deus pro nobis, quis contra nos?</hi> 
 Saevire possunt,
maledicere possunt, calumniari possunt, falsis opprobriis
agitare possunt, postremo possunt corpus
non solum perimere, sed etiam laniare; et quid facient? <hi>Ecce enim Deus auxiliator mihi est, et Dominus
susceptor est animae meae 
 <note>(Psal. LIII, 6)</note>
          </hi>. Dic mihi,
beate martyr: corpus tuum laniatur, et tu dicis, Nihil
ad me pertinet? Etiam dixi. Quare? dic nobis quare.
Quia <hi>Dominus susceptor est animae meae.</hi> Corpus
meum per animam meam restauratur. Capillus meus
non perit, et caput perit? Pilus meus non perit. Sed
a canibus corpus tuum laceratur. Et quid ad me? Etsi
a canibus corpus meum laceratur, sed a Domino suscitatur.
Mundus interfector est corporis mei, sed <hi>Dominus
susceptor est animae meae.</hi> Et quid mihi obest,
cum sit Dominus susceptor animae meae, quod mundus
interfector est corporis mei? Quid perdidi? quid
amisi? Quando Dominus susceptor est animae meae,
erit et restitutor corporis mei. Quid mihi deerit, si
membra mea dilaceret inimicus, quando capillos
meos dinumerat Deus? Exhortans martyres suos
Christus, ne ab inimicis persecutoribus aliquid formidarent, <hi>Capilli,</hi> 
 inquit, <hi>vestri omnes numerati sunt <note>(Luc. XII, 7)</note>
          </hi>.
Timebo ergo de damno membrorum, quando
securitatem accepi de numero capillorum? Ergo dicamus,
dicamus ex fide, dicamus in spe, dicamus flagrantissima
charitate: <hi>Si Deus pro nobis, quis contra nos?</hi> </p>
        </div3>
<div3>
          <head>2.</head>
          <p>
 <hi>Unde securi et certi sumus de Dei praesidio. Christi
mors, pignus vitae ejus nobis donatae.</hi> Ecce contra te
rex, et tu dicis, <hi>quis contra nos?</hi> Ecce contra te
omnis populus, et tu dicis, <hi>Quis contra nos?</hi> Unde
probas, o gloriose martyr; unde mihi probas quod
dicis, <hi>Si Deus pro nobis, quis contra nos?</hi> Manifestum
est enim quia si Deus pro vobis, quis contra vos?
Sed proba quia Deus pro vobis. Non ergo probo? Ecce
doceo: <hi>Qui Filio proprio non pepercit, sed pro nobis
omnibus tradidit eum.</hi> Hoc quod sequitur, cum Apostolus
legeretur, audistis. Cum enim dixisset, <hi>Si
Deus pro nobis, quis contra nos?</hi> tanquam ei diceretur,
Proba quia Deus pro vobis: continuo attulit
grande documentum, continuo introduxit Martyrem
martyrum, Testem testium; illum scilicet cui proprio
Filio Pater non pepercit, sed pro nobis omnibus tradidit
illum: hinc probavit Apostolus vere se dixisse, <hi>Si Deus pro nobis, quis contra nos? Qui etiam Filio
proprio non pepercit, sed pro nobis omnibus tradidit
illum. Quomodo non et cum illo omnia nobis donavit <note>(Rom. VIII, 31, 32)</note>
          </hi>?
Quando cum illo omnia donavit
nobis, et ipsum donavit nobis. Numquid terret me
fremitus mundi, cui donatus est artifex mundi? Christum
nobis donatum esse gaudeamus, et nullos Christi
inimicos in hoc saeculo timeamus. Quis enim nobis
donatus sit videte: <hi>In principio erat Verbum, et Verbum
<pb n="1469"/>
erat apud Deum, et Deus erat Verbum.</hi> Ipse est
Christus, ipse est unigenitus Dei Filius, ipse est gignenti
coaeternus. <hi>Omnia per ipsum facta sunt.</hi> Quomodo non
nobis donata sunt, quae per ipsum facta sunt, quando
nobis donatus est ipse, per quem omnia facta sunt? Et
ut sciatis quia ipse est: <hi>Verbum caro factum est, et habitavit
in nobis <note>(Joan. I, 1, 3, 14)</note>
          </hi>. Desidera et expete
donatam tibi vitam Christi; et donec pervenias, tene
pignus mortem Christi. Non enim, promittens nobis victurum
se esse nobiscum, potuit majus pignus dare nobis,
quam mori pro nobis. Mala, inquit, vestra pertuli,
bona mea non reddam? Promisit, cautionem
fecit, pignus dedit; et tu dubitas credere? Promisit,
cum hic inter homines ambularet; cautionem
fecit, cum Evangelium scriberet. Ad pignus ipsius
quotidie dicis, Amen. Pignus accepisti, quotidie
erogatur tibi. Noli desperare, qui vivis ex pignore.</p>
        </div3>
<div3>
          <head>3.</head>
          <p>
 <hi>Christus ipse futurus possessio nostra.</hi> An forte
injuria fit unigenito Filio, cum dicitur quod donatus
est nobis, tanquam ipse futurus sit nostra possessio?
Plane ipse futurus est. Quid enim si quispiam hodie
tibi donet villam amoenam et fertilem, ubi te delectet
semper habitare propter amoenitatem, unde te possis
facile sustentare propter fertilitatem; nonne amplecteris
donum, et danti gratias agis? In Christo mansuri
sumus. Quomodo non erit nostra possessio, ubi
manebimus, et unde vivemus? Dicat et hoc Scriptura,
ne nostris conjecturis aliquid contra disciplinam verbi
Dei usurpasse videamur. Audi quid ei dicat quidam,
qui noverat, quia <hi>si Deus pro nobis, quis contra nos?
Dominus,</hi> inquit, <hi>pars haereditatis meae <note>(Psal. XV, 5)</note>
          </hi>.
Non dixit, O Domine, quid das mihi aliquam haereditatem?
Quidquid mihi dederis, vile est. Tu esto haereditas
mea, amo te, totus amo te, toto corde, tota anima,
tota mente amo te. Quid erit mihi, quidquid dederis
mihi praeter te? Hoc est Deum gratis amare, de
Deo Deum sperare, de Deo properare impleri, de ipso
satiari. Ipse enim sufficit tibi; praeter illum nihil
sufficit tibi. Noverat hoc Philippus, quando dicebat: <hi>Domine, ostende nobis Patrem, et sufficit nobis <note>(Joan. XIV, 8)</note>
          </hi>.
Quando ergo erit quod Apostolus
dicit in fine, <hi>Ut sit Deus omnia in omnibus <note>(I Cor.
XV, 28)</note>
          </hi>, ut ipse sit nobis quidquid hic sine illo desideramus,
et cujus desiderio plerumque in illum
peccamus? pro omnibus ipse erit nobis, quando erit
Deus omnia in omnibus. Peccas in Deum ut manduces,
peccas in Deum ut vestiaris, peccas in Deum ut
vivas, peccas in Deum ut honoreris. Et quando omnia
numerabo? Noli in Deum propter ista peccare. Propter
cibum peccas in Deum? cibus tibi aeternus erit
Deus. Propter vestem peccas in Deum? immortalitate
te vestiturus est Deus. Propter honorem peccas in
Deum? honor tuus erit Deus. Propter amorem vitae
temporalis peccas in Deum? aeterna vita tibi erit
Deus. Noli propter aliquid in eum peccare. Ipsum
enim debes gratis amare, qui ipse te poterit pro rebus
omnibus satiare.
</p>
        </div3>
      </div1>

<div1>
        <head>SERMO CCCXXXV. In Natali Martyrum.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
<pb n="1470"/> <hi>Sanctorum martyrum voces.
Delectationes et dolores vicerunt martyres.</hi> Quoniam dies
sanctorum martyrum est, unde potius aliquid delectet
nos dicere, nisi de gloria ipsorum? Adjuvet nos
Dominus martyrum, quia ipse est corona eorum. Voce
martyrum audivimus paulo ante beatum apostolum
Paulum praedicantem, <hi>Quis nos separabit a charitate
Christi?</hi> Ista vox est martyrum: <hi>Tribulatio? an angustia?
an persecutio? an fames? an nuditas? an periculum?
an gladius? Sicut scriptum est, Propter te morte
afficimur tota die, deputati sumus ut oves occisionis. Sed
in his omnibus superamus per eum qui dilexit nos <note>(Rom.
VIII, 35-37)</note>
            </hi>. Haec est vox martyrum, omnia tolerare,
et de se nihil praesumere, illum diligere qui glorificatur
in suis: <hi>ut qui gloriatur, in Domino glorietur <note>(I Cor.
I, 31)</note>
            </hi>. Noverant et illud quod nos cantavimus paulo
ante, <hi>Laetamini in Domino, et exsultate, justi <note>(Psal.
XXXI, 11)</note>
            </hi>. Si justi in Domino laetantur, injusti non
noverunt laetari nisi in saeculo. Sed ipsa est prima
acies debellanda: primo vincendae sunt delectationes,
et postea dolores. Quomodo potest superare mundum
saevientem, qui non potest superare blandientem?
Blanditur hic mundus, pollicendo honores, divitias,
voluptates: minatur hic mundus, intentando dolores,
egestates, humilitates. Qui non contemnit quod pollicetur,
quomodo superare potest quod minatur? Habent
delectationem suam divitiae: quis nesciat? Sed
plus habet delectationis justitia. Delectare divitiis
cum justitia: ubi autem talis articulus tentationis inciderit,
ut duo haec veniant in tentationem, divitiae
et justitia, et non possis habere utrumque, sed si miseris
manum ad divitias, necesse est ut amittas justitiam;
si miseris manum ad justitiam, pereant divitiae:
modo elige, modo pugna; modo videamus si non sine
causa cantasti, <hi>Laetamini in Domino, et exsultate, justi:</hi> 
modo videamus si non sine causa audisti, <hi>Quis nos
separabit a charitate Christi?</hi> Et quidem praetermisit
omnia, quibus blanditur mundus; et te voluit commemorare,
cui blanditur mundus. Quare? Quia certamina
martyrum praenuntiabat, illa utique certamina,
ubi vicerunt persecutionem, famem, sitim, egestatem,
ignominiam, ad extremum timorem mortis et hostem
saevissimum.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Martyres non poena, sed charitas
discernit. Avarus quasi martyr auri.</hi> Sed videte, fratres,
quia totum ars Christi facit. Admonet nos Apostolus,
ut praeferamus charitatem Christi mundo.
Quantas angustias patiuntur, qui volunt rapere res
alienas? <hi>An persecutio,</hi> ait? Et ipsa non frangit. Avaritia
terretur, avarus rapit ac timet poenam, aestuat
in rapinam. Multi etiam famem patiuntur, dum acquirunt
et faciunt lucra, quibus praecipimus jejunare, et
excusant se stomacho. Vacat illis toto die solidos numerare,
<pb n="1471"/>
et jejuni dormiunt. <hi>An nuditas,</hi> ait? quid dicam
de nuditate? Quotidie negotiatores de naufragio
nudi evadunt, et iterum navigant ad periculum. Unde
quotidie periclitantur homines, nisi propter divitias
acquirendas? Nec gladius prohibet. Capitale crimen
est falsitas, et tamen comminuitur haereditas. Si ergo
hoc meretur temporalis cupiditas, quare non mereatur
Christi haereditas? Avarus dicit in corde suo,
qui forte non audet in lingua sua: Quis nos separabit
a cupiditate auri? Tribulatio? an angustia? an persecutio?
Possunt et avari dicere auro: Propter te occidimur
tota die. Optime ergo dicunt sancti martyres
in Psalmo: <hi>Judica me, Deus, et discerne causam meam
de gente non sancta <note>(Psal. XLII, 1)</note>
            </hi>. Discerne, inquit,
tribulationem meam: tribulantur et avari. Discerne angustias
meas: patiuntur angustias et avari. Discerne persecutiones
meas: patiuntur et avari. Discerne famem
meam: pro auro acquirendo esuriunt et avari. Discerne
nuditatem meam: pro auro despoliantur et avari.
Discerne mortem meam: pro auro moriuntur et avari.
Quid est, <hi>Discerne causam meam? Propter te morte afcimur
tota die.</hi> Illi propter aurum, nos propter te. Similis
poena, sed discreta causa. Ubi discreta est causa,
ibi certa est victoria. Si ergo causam intuemur, solemnitates
martyrum amamus. Amemus in eis, non passiones,
sed causas passionum. Nam si amaverimus
passiones tantum, multos inventuri sumus qui pejora
patiuntur in causis malis. Sed causam attendamus,
crucem Christi attendite: ibi erat Christus, ibi erant
et latrones. Similis poena, sed dissimilis causa. Unus
latro credidit, alius blasphemavit. Dominus tanquam
de tribunali inter ambos judicavit: illum qui blasphemavit,
in tartarum damnavit; alterum secum duxit in
paradisum <note>(Luc. XXIII, 39-43)</note>. Quare hoc? Quia etsi
aequalis poena, sed impar erat causa. Eligite ergo
martyrum causas, si vultis pervenire ad martyrum
palmas.
</p>
          </div3>
        </div2>
      </div1>

<div1>
        <head>SERMO CCCXXXVI. In Dedicatione Ecclesiae, I.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Aedificatio et dedicatio domus
Dei in nobis. Mandatum novum canticum novum.</hi> Celebritas
hujus congregationis, dedicatio est domus orationis.
Domus ergo nostrarum orationum ista est,
domus Dei nos ipsi. Si domus Dei nos ipsi, nos in
hoc saeculo aedificamur, ut in fine saeculi dedicemur.
Aedificium, imo aedificatio habet laborem, dedicatio
exsultationem. Quod hic fiebat, quando ista surgebant,
hoc fit modo cum congregantur credentes in
Christum. Credendo enim quasi de silvis et montibus
ligna et lapides praeciduntur: cum vero catechizantur,
baptizantur, formantur, tanquam inter
<pb n="1472"/>
manus fabrorum et opificum dolantur, collineantur,
complanantur. Verumtamen domum Domini non faciunt,
nisi quando charitate compaginantur. Ligna
ista et lapides si non sibi certo ordine cohaererent, si
non se pacifice innecterent, si non se invicem cohaerendo
sibi, quodam modo amarent; nemo huc
intraret. Denique quando vides in aliqua fabrica lapides
et ligna bene sibi cohaerere, securus intras,
ruinam non times. Volens ergo Dominus Christus intrare,
et in nobis habitare, tanquam aedificando dicebat: <hi>Mandatum novum do vobis, ut vos invicem
diligatis 
 <note>(Joan. XIII, 34)</note>
            </hi>. <hi>Mandatum,</hi> inquit, <hi>do vobis.</hi> 
Veteres enim eratis, domum mihi nondum faciebatis,
in vestra ruina jacebatis. Ergo ut eruamini de vestrae
ruinae vetustate, vos invicem amate. Consideret
ergo Charitas vestra, aedificari adhuc istam domum
toto, sicut praedictum est et promissum, orbe terrarum.
Cum enim aedificaretur domus post captivitatem,
sicut habet alius psalmus, dicebatur: <hi>Cantate
Domino canticum novum; cantate Domino, omnis terra <note>(Psal. XCV, 1)</note>
            </hi>.
Quod ibi dixit, <hi>canticum novum;</hi> hoc
Dominus dixit, <hi>mandatum novum.</hi> Quid enim habet
canticum novum, nisi amorem novum? Cantare
amantis est. Vox hujus cantoris, fervor est sancti
amoris.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Amandus Deus propter ipsum, et
proximus propter Deum.</hi> Amemus, gratis amemus:
Deum enim amamus, quo nihil melius invenimus.
Ipsum amemus propter ipsum, et nos in ipso, tamen
propter ipsum. Ille enim veraciter amat amicum, qui
Deum amat in amico, aut quia est in illo, aut ut sit
in illo. Haec est vera dilectio: propter aliud si nos
diligimus, odimus potius quam diligimus. <hi>Qui</hi> enim <hi>amat iniquitatem:</hi> 
 quid odit? forte vicinum suum,
forte vicinam suam? Expavescat, <hi>odit animam suam <note>(Psal. X, 6)</note>
            </hi>.
Odium animae, amor nequitiae. Ergo
contra odium nequitiae, amor animae. <hi>Qui diligitis
Dominum, odio habete malum <note>(Psal. XCVI, 10)</note>
            </hi>. Bonus
est Deus, malum est quod amas, et te ipsum malum
amas: quomodo amas Deum, cum adhuc amas quod
odit Deus? Audisti enim quia Deus dilexit nos <note>(I Joan.
IV, 10)</note>: et verum est, dilexit nos; et quales dilexerit,
si attendamus, erubescimus. Sed ideo non erubescimus,
quia diligendo tales, fecit esse non tales. Erubescimus
recordatione praeteritorum, gaudemus spe
futurorum. Quare enim jam erubescamus quod fuimus,
et non potius confidamus quia spe salvi facti
sumus? Denique audivimus, <hi>Accedite ad eum, et illuminamini,
et vultus vestri non erubescent <note>(Psal. XXXIII,
6)</note>
            </hi>. Si recedat lumen, redis ad confusionem. <hi>Accedite
ad eum, et illuminamini.</hi> Ergo ille lumen, nos
sine illo tenebrae. Si recesseris a lumine, in tuis tenebris
remanebis: si ergo accesseris, non de tuo lucebis, <hi>Fuistis enim aliquando tenebrae,</hi> 
 ait Apostolus
fidelibus ex infidelibus: <hi>Fuistis aliquando tenebrae,
nunc autem lux in Domino <note>(Ephes. V, 8)</note>
            </hi>. Si ergo lux
in Domino, tenebrae sine Domino. Porro si lux in
<pb n="1473"/>
Domino, et tenebrae sine Domino; <hi>accedite ad eum,
et illuminamini.</hi> 
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Christi passio praedicta in Psalmo
dedicationis.</hi> Attendite in Psalmo dedicationis, quem
modo cantavimus, ex ruina aedificium. <hi>Conscidisti
saccum meum:</hi> hoc pertinet ad ruinam. Quid ergo ad
aedificium? <hi>Et accinxisti me laetitia.</hi> Vox dedicationis, <hi>Ut cantet tibi gloria mea, et non compungar.</hi> 
 Quis est
qui loquitur? In verbis ejus agnoscite. Si expono
obscurum est. Ergo verba ejus dicam, continuo
agnoscetis loquentem, ut ametis alloquentem. Quis
est qui dicere potuit, <hi>Domine, eruisti ab inferis
animam meam <note>(Psal. XXIX, 12, 13, 4)</note>
            </hi>? Cujus anima
jam ab inferis eruta est, nisi de qua dictum est alio
loco, <hi>Non derelinques animam meam in inferno <note>(Psal.
XV, 10)</note>
            </hi>? Proponitur dedicatio, et cantatur liberatio:
jubilatur canticum dedicationis domus, et dicitur, <hi>Exaltabo te, Domine, quoniam suscepisti me, et non
jucundasti inimicos meos super me 
 <note>(Psal. XXIX, 2)</note>
            </hi>.
Attendite Judaeos inimicos, qui se putabant occidisse
Christum, vicisse quasi inimicum, perdidisse quasi
hominem caeteris similem atque mortalem. Resurrexit
tertia die, et haec est vox ejus, <hi>Exaltabo te, Domine,
quoniam suscepisti me.</hi> Attendite Apostolum
dicentem, <hi>Propter quod eum Deus exaltavit, et dedit
illi nomen quod est super omne nomen <note>(Philipp. II, 9)</note>
            </hi>. <hi>Et non jucundasti inimicos meos super me.</hi> 
 Ipsi quidem
in Christi morte jucundabantur, sed in ejus resurrectione,
ascensione, praedicatione aliqui compungebantur.
In ejus ergo praedicatione et per Apostolorum
constantiam diffamatione aliqui compungebantur et
convertebantur, aliqui obdurabantur et confundebantur;
nulli tamen jucundabantur. Modo quando implentur
ecclesiae, putamus jucundari Judaeos? Ecclesiae
aedificantur, dedicantur, implentur, quomodo
illi jucundantur? Non solum non jucundantur, sed
etiam confunduntur; et impletur vox exsultantis, <hi>Exaltabo te, Domine, quoniam suscepisti me, et non
jucundasti inimicos meos super me.</hi> 
 Non jucundasti
super me: si mihi credant, jucundabis in me.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Pretium nostrum sanguis Christi.</hi> 
Ne multa dicamus, ad illa quae cantavimus aliquando
veniamus. Quomodo dicit Christus, <hi>Conscidisti saccum
meum, et accinxisti me laetitia?</hi> Saccus ejus erat similitudo
carnis peccati. Non tibi vilescat, quod ait, <hi>saccum meum:</hi> 
 ibi erat inclusum pretium tuum. <hi>Conscidisti
saccum meum.</hi> Evasimus ad saccum istum. <hi>Conscidisti saccum meum.</hi> 
 In passione conscissus est
saccus. Quomodo ergo Deo Patri dicitur, <hi>Conscidisti
saccum meum?</hi> Quomodo Patri dicatur, vis audire? <hi>Conscidisti saccum meum.</hi> 
 Quia <hi>proprio Filio non pepercit,
sed pro nobis omnibus tradidit illum <note>(Rom. VIII,
32)</note>
            </hi>. Fecit enim per Judaeos nescientes, unde redimerentur
scientes, et confunderentur negantes. Nesciunt
enim quid boni nobis operati sunt malo suo.
Suspensus est saccus, et quasi laetatus est impius.
Conscidit saccum lancea persecutor, et fudit pretium
nostrum Redemptor. Cantet Christus redemptor, gemat
<pb n="1474"/>
Judas venditor, erubescat Judaeus emptor. Ecce
Judas vendidit, Judaeus emit, malum negotium egerunt,
ambo damnificati sunt, se ipsos perdiderunt
venditor et emptor. Emptores esse voluistis: quanto
melius redempti essetis? Ille vendidit, iste emit: infelix
commercium; nec iste habet pretium, nec iste
habet Christum. Huic dico: Ubi est quod accepisti?
Illi dico: Ubi est quod emisti? Huic dico: Ubi vendidisti,
te decepisti. Exsulta, christiane, in commercio
inimicorum tuorum tu vicisti. Quod iste vendidit
et ille emit, tu acquisisti.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Prophetia de Christo capite, nobis
ejus membris aptata.</hi> Dicat ergo caput nostrum, dicat
caput pro corpore occisum, pro corpore dedicatum;
dicat, audiamus: <hi>Conscidisti saccum meum, et accinxisti
me laetitia,</hi> id est, conscidisti mortalitatem meam,
et accinxisti me immortalitate et incorruptione. <hi>Ut
cantet tibi gloria mea, et non compungar.</hi> Quid est, <hi>non compungar?</hi> 
 Jam contra me non ferat lanceam
persecutor, ut compungar: <hi>Christus enim resurgens
a mortuis jam non moritur, mors illi ultra non dominabitur:
quod enim mortuus est, peccato mortuus est semel;
quod autem vivit, vivit Deo. Ita et nos,</hi> inquit, <hi>existimemus nos mortuos esse peccato, vivere autem
Deo, in Christo Jesu Domino nostro 
 <note>(Rom. VI, 9-11)</note>
            </hi>.
Ergo in illo cantamus, in illo dedicati sumus. Quo
enim caput praecessit, et membra secutura speramus. <hi>Spe enim salvi facti sumus: spes autem quae videtur,
non est spes; quod enim videt quis quid sperat? Si autem
quod non videmus speramus, per patientiam exspectamus <note>(Id. VIII, 24 et 25)</note>
            </hi>,
per patientiam aedificamur.
Forte autem est illic et vox nostra, si bene
attendamus, si diligenter intueamur, si oculum acutum
geramus; non quemadmodum solent corporum
caeci amatores: si ergo spiritualem oculum intendamus,
in ipsis vocibus Domini nostri Jesu Christi et
nos ipsos invenimus. Non enim frustra dixit Apostolus, <hi>Scientes quia vetus homo noster simul crucifixus
est cum illo, ut evacuetur corpus peccati, ut ultra
non serviamus peccato 
 <note>(Id. VI, 6)</note>
            </hi>. Agnosce ibi vocem
tuam: <hi>Ut cantet tibi gloria mea, et non compungar.</hi> 
Modo enim cum istas corporis mortalis sarcinas bajulamus,
non deest unde compungamur. Nam si cor
non compungitur, quare pectus tunditur? Cum ergo
venerit etiam nostri corporis dedicatio, quae praecessit
in Domini exemplo, tunc non compungemur. Compunctionem
enim, quam habemus de peccato, significavit
lancea percussoris. Denique quoniam scriptum
est, <hi>A muliere initium factum est peccati, et per illam
omnes moriuntur <note>(Eccli. XXV, 33)</note>
            </hi>: recolite de quo
membro facta est, et videte ubi Dominus lancea
compunctus est. Recolite, inquam, recolite primam
conditionem nostram: non enim frustra, ut dixi, <hi>Vetus homo noster simul crucifixus est, ut evacuetur
corpus peccati, ut ultra non serviamus peccato.</hi> 
 Nempe
Eva, a qua facta est initium peccati, sumpta est, ut
formaretur, de latere viri. Dormiens jacebat ille,
cum factum est: mortuus pendebat iste, cum factum
est. Cognata duo sunt somnus et mors, latus et latus,
<pb n="1475"/>
compunctus est Dominus in loco peccatorum. Sed
de illo latere facta est Eva, quae nos peccando mortificaret;
de isto autem latere facta est Ecclesia,
quae nos pariendo vivificaret.
</p>
          </div3>
        </div2>
      </div1>

<div1>
        <head>[CAPUT VI.</head>
<div3>
          <head>6.</head>
          <p>
 <hi>Ecclesiae novae dedicatio.</hi> Ergo
dum novam constructionem sanctae hujus ecclesiae
libenter attendimus, quam divino nomini hodie dedicamus,
invenimus a nobis deberi et Deo nostro maximam
laudem, et Sanctitati vestrae congruum de divinae
domus aedificatione sermonem. Tunc autem sermo
noster congruus erit, si in se aliquid aedificationis
habeat, quod utilitati animarum vestrarum Deo vos
interius aedificante proficiat. Quod hic factum corporaliter
videmus in parietibus, spiritualiter fiat in mentibus;
et quod hic perfectum cernimus in lapidibus
et lignis, hoc aedificante gratia Dei perficiatur in corporibus
 vestris. Principaliter ergo gratias agamus
Domino Deo nostro, a quo est omne datum optimum,
et omne donum perfectum; et ejus bonitatem tota
cordis alacritate laudemus, quoniam ad construendam
istam domum orationis fidelium suorum visitavit
animum, excitavit affectum, surrogavit auxilium;
inspiravit necdum volentibus ut vellent, adjuvit bonae
voluntatis conatus ut facerent; ac per hoc Deus, <hi>qui operatur</hi> 
 in suis <hi>et velle et perficere pro bona voluntate <note>(Philipp. II, 13)</note>
          </hi>,
haec omnia ipse coepit, ipse
perfecit. Et quia opera bona in conspectu suo nunquam
esse permittit inania, fidelibus suis, quibus
operantibus praebuit virtutis suae favorem, tribuet
condignam pro tanta operatione mercedem. Adhuc
amplius agendae sunt gratiae Deo nostro. Hanc enim
Ecclesiam, quam fecit nomini suo construi, fecit
etiam sanctorum martyrum reliquiis amplius honorari.]
</p>
        </div3>
      </div1>

<div1>
        <head>SERMO CCCXXXVII. In Dedicatione Ecclesiae, II.</head>



<div2>
          <head>CAPUT PRIMUM</head>
<div3>
            <head>1.</head>
            <p>
 <hi>Ecclesiae constructio bonum
opus ex fide et charitate operantis aestimandum. Fabrica
Ecclesiae coelestis.</hi> Bona opera fidelium de sua temporali
terrenaque substantia, cum in thesauris coelestibus
reconduntur, fides hoc videt, quae pietatis
oculum habet in corde. Unde et ista aedificia, quae
congregandis religiosis coetibus exstruuntur, cum
oculo carnis inspexerit, laudat interius quod cernit
exterius, et visibili accipit lumine ad quod gaudeat
invisibili veritate. Neque enim occupata est fides inspicere,
quam pulchra sint membra hujus habitationis;
<pb n="1476"/>
sed de quanta interioris hominis pulchritudine
procedant haec opera dilectionis. Retribuet ergo Dominus
fidelibus suis tam pie, tam hilariter, tam devote
ista operantibus, ut eos quoque ipsos in suae fabricae
constructione componat, quo currunt lapides vivi,
fide formati, spe solidati, charitate compacti. Ubi
sapiens ille architectus Apostolus fundamentum posuit
Christum Jesum <note>(I Cor. III, 10, 11)</note>, summum
ipsum <hi>lapidem angularem,</hi> sicut et Petrus de prophetica
Scriptura commemorat, <hi>ab hominibus quidem reprobatum,
a Deo autem electum et honorificatum <note>(I Petr.
II, 4)</note>
            </hi>. Huic adhaerendo, pacamur; huic incumbendo,
firmamur. Simul enim est et fundamentalis, quia ipse
nos regit; et angularis, quia ipse conjungit. Ipsa est
petra, super quam vir sapiens aedificans domum suam,
contra omnes hujus saeculi tentationes tutissimus
perseverat: nec pluvia irruente labitur, nec flumine
inundante subvertitur, nec ventis flantibus commovetur <note>(Matth. VII, 24, 25)</note>.
 <hi>Ipse est</hi> et <hi>pax nostra, qui
fecit utraque unum <note>(Ephes. II, 14)</note>
            </hi>: in ipso enim <hi>neque
circumcisio quidquam valet, neque praeputium, sed
nova creatura <note>(Galat. VI, 15)</note>
            </hi>. Hi enim duo tanquam
parietes ex diverso venientes, longe ab invicem fuerant,
donec ad illum, tanquam ad angulum ducti, etiam
in illo sibimet copulati sunt.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Aedificatio in labore, dedicatio in
laetitia.</hi> Itaque sicut hoc aedificium visibile factum est
nobis corporaliter congregandis; ita illud aedificium,
quod nos ipsi sumus, Deo spiritualiter habitaturo
construitur. <hi>Templum enim Dei sanctum est,</hi> inquit
Apostolus, <hi>quod estis vos.</hi> Sicut hoc terrenis molibus
construimus, sic illud bene compositis moribus erigamus.
Hoc enim nunc visitantibus nobis, illud in
fine saeculi Domino veniente dedicabitur, quando corruptibile
hoc nostrum inducet incorruptionem, et
mortale hoc nostrum induet immortalitatem <note>(I Cor.
XV, 53)</note>: quia corpus humilitatis nostrae conformabit
corpori gloriae suae <note>(Philipp. III, 21)</note>. Videte enim
quid dicat in Psalmo dedicationis: <hi>Convertisti luctum
meum in gaudium mihi; conscidisti saccum meum et
accinxisti me laetitia: ut cantet tibi gloria mea, et non
compungar <note>(Psal. XXIX, 12, 13)</note>
            </hi>. Cum enim aedificamur,
gemit ei humilitas nostra; cum autem dedicabimur,
cantabit ei gloria nostra: quia in aedificatione
labor est, in dedicatione laetitia. Dum caeduntur de
montibus lapides, et ligna de silvis, dum formantur,
dolantur, coaptantur; labor et cura est: cum autem
perfecti aedificii dedicatio celebratur, gaudium et securitas
laboribus curisque succedunt. Sic etiam aedificatio
spiritualis, cujus habitator Deus, non ad tempus,
sed in aeternum erit; dum ex infideli vita homines
segregantur ad fidem, dum quidquid in eis non bonum
atque perversum est, amputatur et caeditur, dum
fiunt aptae, pacificae piaeque juncturae; quantae tentationes
timentur, quantae tribulationes sustinentur?
Cum vero advenerit dies dedicationis domus aeternae,
cum dicetur nobis, <hi>Venite, benedicti Patris mei, percipite
regnum quod vobis paratum est ab initio mundi <note>(Matth. XXV, 34)</note>
            </hi>;
quae illa exsultatio, quae securitas
<pb n="1477"/>
erit? Cantabit claritas, nec compungetur infirmitas.
Cum ostendet se ipsum nobis qui nos dilexit, et
tradidit se ipsum pro nobis; et qui apparuit hominibus
quod est factus in matre, apparebit eis Deus
factor quod erat in Patre: cum ingredietur perfectam
et ornatam, unitate stabilitam, immortalitate vestitam
aeternus ipse habitator domum suam; implebit
omnia, fulgebit in omnibus, <hi>ut sit Deus omnia in
omnibus <note>(I Cor. XV, 28)</note>
            </hi>.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Desiderium habitandi in domo
Dei. Domus Dei sunt ipsi ejus habitatores.</hi> Hanc unam
visionem petivit a Domino quidam; et ipse quidam,
si volumus, nos sumus. Hujus desiderio laboravit in
gemitu suo, hinc lavit per singulas noctes lectum
suum, et in lacrymis stratum suum rigavit <note>(Psal. VI,
7)</note>. Propter hanc enim fuerunt ei lacrymae suae panis
die ac nocte, dum diceretur ei per singulos dies, <hi>Ubi est Deus tuus 
 <note>(Psal. XLI, 4)</note>
            </hi>? Ipse quippe ait: <hi>Unam petii a Domino, hanc requiram, ut inhabitem in
domo Domini per omnes dies vitae meae, ut contempler
delectationem Domini, et protegar templum ejus 
 <note>(Psal.
XXVI, 4)</note>
            </hi>. Suis ipse habitator, ipsi habitatio. Qui enim
habitant in domo Dei, ipsi sunt etiam domus Dei:
quae contemplatur delectationem ejus, et protegitur
templum ejus, et absconditur in abscondito vultus
ejus. Hanc spem tenemus, rem nondum videmus. <hi>Si
autem quod non videmus speramus, per patientiam exspectamus <note>(Rom. VIII, 25)</note>
            </hi>,
et per patientiam aedificamur.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>Fundamentum nostrum sursum,
non deorsum.</hi> Eia ergo, fratres, <hi>si resurrexistis cum
Christo, quae sursum sunt quaerite, ubi Christus est in
dextera Dei sedens: quae sursum sunt sapite, non quae
super terram <note>(Coloss. III, 1 et 2)</note>
            </hi>. Ideo enim et Christus
fundamentum nostrum ibi positus est, ut sursum
versus aedificemur. Sicut enim terrenis molibus
construendis, quarum gravia corpora non utique nisi
ad ima devergunt, in imo ponitur fundamentum: sic
nobis e contrario sursum est positus lapis ille fundamentalis,
ut sursum nos rapiat etiam pondere charitatis.
Alacriter ergo <hi>cum timore et tremore vestram
ipsorum salutem operamini. Deus enim est qui operatur
in vobis velle et operari pro bona voluntate</hi>. <hi>Omnia
facite sine murmuratione <note>(Philipp. II, 12-14)</note>
            </hi>. <hi>Et tanquam
lapides vivi coaedificamini in templum Dei <note>(I Petr.
II, 5)</note>
            </hi>: et tanquam ligna imputribilia de vobis ipsis facite
domum Dei. Conquadramini, dolamini, in laboribus,
in necessitatibus, in vigiliis, in negotiis, ad
omne opus bonum paramini: ut in aeterna vita velut
compage societatis Angelorum requiescere mereamini.
</p>
          </div3>
        </div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Habitaculum aeternum per opera bona
praeparandum.</hi> Iste enim locus temporaliter aedificatus
est, nec in aeternum durabit: sicut et ipsa nostra
corpora, propter quorum necessitatem per
opera misericordiae factus est, non sunt utique sempiterna,
sed temporalia atque mortalia. <hi>Habitationem
<pb n="1478"/>
autem habemus ex Deo, domum non manufactam,
aeternam in coelis <note>(II Cor. V, 1)</note>
            </hi>: ubi et ipsa nostra
corpora conversione resurrectionis coelestia et sempiterna
futura sunt. Et nunc quamvis nondum per
speciem, sicut erit facie ad faciem <note>(I Cor. XIII, 12)</note>,
tamen per fidem habitat in nobis Deus: et ei sic
habitanti habitaculum per bona opera efficimur; quae
opera aeterna non sunt, sed ad aeternam vitam perducunt.
Ex quibus est et hoc opus, quo ista basilica fabricata
est: non enim tales fabricas ibi operabimur. Nullus
ibi locus ruiturus aedificatur, quo nullus habitator
moriturus ingreditur. Nunc tamen sit bonum temporale
opus vestrum, ut aeterna sit merces vestra.
Nunc, inquam, fidei et spei domum spirituali dilectione
construite in omni opere bono, quod tunc non
erit; quia indigentia nulla erit. Fundamenta ergo in
cordibus vestris apostolica et prophetica monita jacite,
humilitatem vestram sicut pavimentum sine
offensione prosternite; salutarem in vestro corde doctrinam
orationibus et sermonibus tanquam firmis parietibus
communite, divinis eos testimoniis tanquam
luminaribus illustrate, infirmos sicut columnae sufferte,
inopes sicut tecta protegite: ut Dominus Deus
noster pro temporalibus bonis aeterna restituat, et vos
in aeternum perfectos dedicatosque possideat.
</p>
          </div3>
        </div2>
      </div1>

<div1>
        <head>SERMO CCCXXXVIII. In Dedicatione Ecclesiae, III.</head>

<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Bona opera in manifesto
facta duplicem habent utilitatem.</hi> Quando bona opera,
etiam quae propter Deum fiunt, hominibus ostenduntur,
cum ea faciunt boni et religiosi, non laudes humanae
expetuntur, sed imitanda proponuntur. Duplex
est enim misericordia, quae fit in bono opere, corporalis
et spiritualis. Esurientibus, sitientibus, nudis,
peregrinis corporali misericordia subvenitur: eadem
tamen ipsa cum ostenduntur, et ad imitationem
caeteros provocant, etiam spiritus mentesque pascuntur.
Alius pascitur opere bono, alius exemplo bono:
ambo enim esuriunt. Ille vult accipere unde alatur,
ille vult videre quod imitetur. Monet nos de hac veritate
etiam sancti Evangelii lectio, quae modo recitata
est. Christianis enim dicitur in Deum credentibus,
bene operantibus, spem vitae aeternae pro bonis
operibus exspectantibus, <hi>Vos estis lumen mundi.</hi> Et
universae ubique diffusae Ecclesiae dicitur, <hi>Non potest
civitas abscondi supra montem constituta <note>(Matth.
V, 14)</note>
            </hi>. <hi>Erit,</hi> inquit, <hi>in novissimis temporibus manifestus
mons domus Domini, paratus in cacumine montium <note>(Isai. II, 2)</note>
            </hi>.
Ipse est mons, qui ex parvo lapide
crevit, et totum orbem crescendo implevit <note>(Dan. II,
34, 35)</note>. In illo aedificatur Ecclesia, quae abscondi
non potest.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Lucerna in candelabro.--Neque accendunt
lucernam, et ponunt eam sub modio, sed super
candelabrum, ut luceat omnibus qui in domo sunt <note>(Matth. V, 15)</note>
            </hi>.
Bene occurrit lectio, quando candelabra
dedicantur, ut sit qui operatur lucerna posita in
<pb n="1479"/>
candelabro. Lucerna est enim homo qui bene operatur.
Quod est autem candelabrum? <hi>Mihi autem absit
gloriari, nisi in cruce Domini nostri Jesu Christi <note>(Galat.
VI, 14)</note>
            </hi>. Qui ergo secundum Christum facit, et propter
Christum facit, ut non glorietur nisi in Christo,
candelabrum est. Luceat omnibus, videant quod imitentur:
non sint pigri, non aridi: prosit quod vident;
non sint oculis videntes, et cordibus caeci.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Domini praecepta duo in speciem
contraria conciliantur.</hi> Sed ne forte occurrat alicui,
quod Dominus bona opera velut jubet abscondi, ubi
dicit, <hi>Cavete facere justitiam vestram coram hominibus,
ut videamini ab eis; alioquin mercedem non habebitis
apud Patrem vestrum qui in coelis est <note>(Matth. VI, 1)</note>
            </hi>:
debet quaestio ista dissolvi, ut noverimus quemadmodum
Domino obtemperemus, nec obtemperare illi
non possimus, cum eum contra jubere audimus. Hac
dicit, <hi>Luceant opera vestra coram hominibus, ut videant
bona facta vestra:</hi> hac dicit, <hi>Cavete facere justitiam
vestram coram hominibus, ut videamini ab eis.</hi> 
Vultis nosse quam sit ista quaestio dissolvenda, et
nisi dissolvatur, moleste erit, si remaneat insoluta?
Quidam homines faciunt bene, et timent videri; et
omni studio, quantum possunt, cooperiunt bona opera
sua. Captant quando neminem videant: tunc aliquid
porrigunt, timentes ne offendant in illud praeceptum
ubi dictum est, <hi>Cavete facere justitiam vestram
coram hominibus, ut videamini ab eis.</hi> Non autem
Dominus jussit bona opera abscondi, sed in bonis
operibus laudem humanam non cogitare. Denique
cum dixit, <hi>Cavete facere justitiam vestram coram
hominibus:</hi> ubi finivit? <hi>Ut videamini ab eis.</hi> Ut ideo
faciant, ut videantur ab hominibus; hunc fructum
boni operis quaerant, hunc ferant: nihil aliud exspectent,
nihil superioris et coelestis commodi concupiscant.
Sed si ideo solum faciat, ut laudetur:
hoc prohibuit Dominus. <hi>Cavete facere.</hi> Quomodo? <hi>Ut
videamini ab eis.</hi> Cavete hunc habere fructum, visionem
hominum.
</p>
          </div3>
        </div2>

<div2>
          <head>CAPUT IV.</head>
<div3>
            <head>4.</head>
            <p>
 <hi>In bono opere laudem nostram
quaerere prohibemur.</hi> Jubet autem videri opera nostra,
et dicit, <hi>Nemo accendit lucernam, et ponit eam
sub modio, sed super candelabrum, ut luceat omnibus
qui in domo sunt.</hi> Et, <hi>Sic luceant opera vestra coram
hominibus, ut videant,</hi> inquit, <hi>bona facta vestra.</hi> Et
non ibi remansit: sed, <hi>glorificent,</hi> subjunxit, <hi>Patrem
vestrum, qui in coelis est <note>(Id. V, 16)</note>
            </hi>. Aliud est in bono
opere quaerere laudem tuam, aliud est in bono
opere quaerere laudem Dei. Quando quaeris laudem
tuam, in visione hominum remansisti: quando
quaeris laudem Dei, aeternam gloriam acquisisti. Sic
ergo faciamus, ut non videamur ab hominibus, hoc
est, sic faciamus, ut visionem hominum pro mercede
non quaeramus: sed sic faciamus, ut a videntibus et
imitantibus gloriam Dei quaeramus et cognoscamus
quod si nos tales non faceret, nihil essemus.
</p>
          </div3>
        </div2>
      </div1>

<div1>
        <head>SERMO CCCXXXIX. In die Ordinationis suae, I.</head>
<div2>
          <head>CAPUT PRIMUM.</head>
<div3>
            <head>1.</head>
            <p>
<pb n="1480"/> <hi>Sarcinae episcopalis pondus.
Ad hominum laudes quomodo affectus Augustinus.</hi> 
Hodiernus dies iste, fratres, admonet me attentius
cogitare sarcinam meam. De cujus pondere etiamsi
mihi dies noctesque cogitandum sit, nescio quo
tamen modo anniversarius iste dies impingit eam
sensibus meis, ut ab ea cogitanda omnino dissimulare
non possim. Et quanto anni accedunt, imo decedunt,
nosque propinquiores faciunt diei ultimo, utique
quandoque sine dubitatione venturo; tanto mihi
est acrior cogitatio, et stimulus plenior, qualem
Domino Deo nostro rationem possim reddere pro vobis.
Hoc enim interest inter unumquemque vestrum
et nos, quod vos pene de vobis solis reddituri estis rationem,
nos autem et de nobis et de omnibus vobis.
Ideo major est sarcina: sed bene portata majorem
comparat gloriam; infideliter autem gesta ad immanissimam
praecipitat poenam. Quid ergo mihi hodie
maxime faciendum, nisi ut commendem vobis periculum
meum, ut sitis gaudium meum? Periculum autem
meum est, si attendam quomodo laudatis, et dissimulem
quomodo vivatis. Ille autem novit, sub cujus
oculis loquor, imo sub cujus oculis cogito, non me
tam delectari laudibus popularibus, quam stimulari
et angi quomodo vivant qui me laudant. Laudari autem
a male viventibus nolo, abhorreo, detestor: dolori
mihi est, non voluptati. Laudari autem a bene
viventibus, si dicam nolo, mentior: si dicam volo, timeo
ne sim inanitatis appetentior quam soliditatis.
Ergo quid dicam? Nec plene volo, nec plene nolo.
Non plene volo, ne in laude humana pericliter: non
plene nolo, ne ingrati sint quibus praedico.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Cura de aliorum salute quanta
imposita episcopo.</hi> Sarcina autem mea est, quam modo
audistis, cum Ezechiel propheta legeretur. Parum est
enim quia dies ipse admonet nos eamdem sarcinam
cogitare: insuper etiam talis lectio recitata est, quae
nobis incutiat magnum timorem, ut quid portemus
cogitemus; quia nisi nobiscum qui imposuit portet,
deficimus. Ecce audistis: <hi>Terra,</hi> inquit, <hi>super quam
induxero gladium, et posuerit sibi exploratorem, qui
videat gladium supervenientem, et dicat et denuntiet:
si veniente autem gladio taceat ille explorator, et superveniens
gladius super peccatorem, occidat; peccator
quidem pro sua iniquitate morietur, sanguinem autem
ejus de manu exploratoris inquiram. Si autem viderit
gladium supervenientem, et tuba cecinerit, et annuntiaverit,
et ille cui annuntiat non observaverit; ille quidem
<pb n="1481"/>
in sua iniquitate morietur, explorator autem animam
suam liberavit. Et tu, fili hominis, exploratorem
posui te filiis Israel.</hi> Exposuit quid dixerit gladium,
exposuit quid dixerit exploratorem, exposuit quam
dixerit mortem. Non nos permisit in obscuritate
lectionis excusare negligentiam nostram. <hi>Posui te
ergo,</hi> inquit, <hi>exploratorem. Si dixero peccatori,
Morte morieris, et tu tacueris, et ille in peccato suo
mortuus fuerit; ille quidem in peccato suo morietur digne
et juste, sanguinem autem ejus de manu tua requiram.
Si autem tu dixeris peccatori, Morte morieris, et
ille se non observaverit; ille in iniquitate sua morietur,
tu vero animam tuam liberasti <note>(Ezech. XXXIII, 2-9)</note>
            </hi>.
</p>
          </div3>
        </div2>

<div2>
          <head>CAPUT III.</head>
<div3>
            <head>3.</head>
            <p>
 <hi>Suos hortatur ut ipsum bene
viventes relevent.</hi> Relevate ergo, fratres, relevate
sarcinam meam, et portate mecum. Bene vivite. Natalis
Domini imminet, pascendos habemus compauperes
nostros, et cum eis communicanda est humanitas.
Vobis autem fercula mea verba ista sunt: pascere
omnes pane tractabili et visibili non sufficio. Inde
pasco, unde pascor. Minister sum, paterfamilias non
sum. Inde vobis appono, unde et ego vivo. De thesauro
dominico, de epulis illius patrisfamilias, qui
propter nos pauper factus est, cum dives esset, ut
ejus paupertate nos ditaremur <note>(II Cor. VIII, 9)</note>. Si
panem vobis ponerem, fracto pane singula frusta
ablaturi eratis: etsi ego multum ponerem, perparum
ad singulos perveniret. Modo autem quod dico, et
omnes totum habent, et singuli quique totum habent.
Numquid enim verbi mei inter vos syllabas divisistis?
Numquid ipsius producti sermonis singula verba abstulistis?
Unusquisque vestrum totum audivit: sed
videat quomodo audivit; quia erogator sum, non exactor.</p>
          </div3>
<div3>
            <head>4.</head>
            <p>
 <hi>Evangelio terretur, ne episcopali onere posito securiorem
vitam deligat. Servi est erogare; Domini, rationem
exigere.</hi> Si non erogem, et pecuniam servem, terret me
Evangelium. Possem enim dicere: Quid mihi est taedio
esse hominibus, dicere iniquis, Inique agere nolite,
sic agite, sic agere desistite? Quid mihi est oneri
esse hominibus? Accepi quomodo vivam, quomodo
ussus sum, quomodo praeceptus sum, assignem quomodo
accepi: de aliis me reddere rationem quo mihi?
Evangelium me terret. Nam ad istam securitatem
otiosissimam nemo me vinceret. Nihil est melius, nihil
dulcius, quam divinum scrutari, nullo strepente,
thesaurum: dulce est, bonum est. Praedicare, arguere,
corripere, aedificare, pro unoquoque satagere
magnum onus, magnum pondus, magnus labor. Quis
non refugiat istum laborem?
</p>
          </div3>
        </div2>

<div2>
          <head>CAPUT IV.</head>
<p>Sed terret Evangelium. Processit
quidam servus, et ait domino suo: <hi>Sciebam te
hominem molestum, metere ubi non seminasti; servavi
pecuniam tuam, nolui eam erogare, tolle quod tuum est.</hi> 
Si aliquid minus est, indica; si integrum est, noli
mihi molestus esse. Ait autem ille: <hi>Serve nequam, ex
ore tuo te condemnabo.</hi> Quare hoc? Quia avarum dixisti
me; lucra mea quare neglexisti? Sed timui dare ne
<pb n="1482"/>
perderem: hoc dicis. Plerumque enim dicitur: Quid
corripis? Perit ad illum quod dicis, non te audit. Et
ego, inquit ille, nolui dare, ne perderem pecuniam
tuam. <hi>Ego veniens cum usuris exigerem <note>(Luc. XIX, 21-23)</note>
            </hi>.
Erogatorem, inquit, posueram te, non exactorem.
Tu exerceres erogationem, mihi relinqueres exactionem.
Hoc ergo timens unusquisque, videat quomodo
accipiat. Si ego erogans timeo, qui accipit securus
esse debet?</p>
</div2>

<div2>
          <head>CAPUT V.</head>
<div3>
            <head>5.</head>
            <p>
 <hi>Hortatur ut vitam mutent in melius.
Vitam solam non curant homines habere bonam.</hi> Qui
malus fuit heri, bonus sit hodie. Haec est ergo erogatio
mea. Qui malus fuit heri, bonus sit hodie. Malus fuit heri,
et non est mortuus. Si mortuus esset, et malus esset,
isset unde non redisset. Malus fuit heri, vivit hodie:
prosit illi quod vivit, non male vivat. Quare ergo
diei hesterno hodiernum vult addere malum? Longam
vitam vis habere; bonam non vis? Quis longum
ferat malum vel prandium? Usque adeo caecitas mentis
occalluit, usque adeo surdus est homo interior, ut
omnia bona velit habere praeter seipsum? Vis habere
villam? Nego te habere velle malam villam. Uxorem
vis habere? Non vis nisi bonam: domum nonnisi bonam.
Quid curram per singula? Caligam non vis habere
malam, et vis habere vitam malam? Quasi plus
tibi noceat mala caliga, quam vita mala. Cum tibi caliga
mala et constricta nocuerit, sedes, discalceas te,
abjicis, aut corrigis, aut mutas, ne digitum laedas;
et calceas te. Mala vita est, qua animam perdis. Sed
plane hoc video unde fallaris. Caliga nocens dolorem
facit, vita nocens voluptatem: illud nocet, illud libet.
Sed quod ad tempus libet, postea pejus dolet. Quod
autem ad tempus salubriter dolet, postea infinita voluptate
et abundanti gaudio laetificat; secundum illud
quod scriptum est, <hi>Qui seminant in lacrymis, in gaudio
metent <note>(Psal. CXXV, 5)</note>
            </hi>; et illud, <hi>Beati qui lugent, quoniam
ipsi consolabuntur <note>(Matth. V, 5)</note>
            </hi>.</p>
          </div3>
<div3>
            <head>6.</head>
            <p>
 <hi>Conclusio.</hi> Haec ergo diligentius attendentes, cogitemus
illud quod de luxuria ac voluptate scriptum est: <hi>Ad tempus,</hi> 
 inquit, <hi>indulcat fauces, postea felle amarior
invenitur <note>(Prov. V, 3 et 4)</note>
            </hi>. Et quia vita nostra in hoc
saeculo quasi via esse cognoscitur, oportet nobis de
labore ad requiem pervenire, quam de requie ad laborem:
et melius est nobis in via brevi tempore laborare,
ut postea in patria possimus ad aeternum gaudium
feliciter pervenire; praestante Domino nostro
Jesu Christo, qui cum Patre, etc.
</p>
          </div3>
        </div2>
      </div1>

<div1>
        <head>SERMO CCCXL. In die ordinationis suae, II.</head>
<div3>
          <head>1.</head>
          <p>
 <hi>Episcopalis sarcina. Christi adjutorio eget, ut
portetur. Gratuitus Dei amor spem mercedis non tollit.</hi> 
<pb n="1483"/>
Semper quidem me, ex quo humeris meis ista, de qua
difficilis ratio redditur, sarcina imposita est, honoris
mei cura sollicitat: verumtamen multo amplius hujusmodi
consideratione permoveor, quando anniversarius
ejus dies memoriam pristinam renovans ejus,
ita eam mihi ponit ante oculos, ut quod jam antea
suscepi, sic teneam, quasi hodie suscepturus accedam.
Quid autem isto reformidatur in munere, nisi ne plus
nos delectet quod periculosum est in nostro honore,
quam quod fructuosum est in vestra salute? Adjuver
igitur orationibus vestris, ut suam sarcinam mecum
ferre dignetur. Cum oratis, etiam pro vobis oratis.
Haec enim mea sarcina, de qua nunc loquor, quid
aliud quam vos estis? Orate mihi vere, sicut oro, ut
non sitis graves. Nam Dominus Jesus sarcinam levem
non diceret, nisi cum portante portaret. Sed et vos
sustinete me, ut secundum praeceptum apostolicum,
invicem onera nostra portemus et sic adimpleamus
legem Christi <note>(Galat. VI, 2)</note>. Qui nobiscum si non
portat, succumbimus; si nos non portat, occumbimus.
Ubi me terret, quod vobis sum; ibi me
consolatur, quod vobiscum sum. Vobis enim sum
episcopus, vobiscum sum Christianus. Illud est nomen
suscepti officii, hoc gratiae; illud periculi est,
hoc salutis. Denique tanquam in mari magno illius
actionis tempestate jactamur: sed recolentes
cujus sanguine redempti fuerimus, velut portum securitatis
tranquillitate hujus cogitationis intramus;
et in hoc proprie laborantes officio, in communi requiescimus
beneficio. Si ergo plus me delectat, quod
vobiscum emptus sum, quam quod vobis praepositus
sum; tunc, ut Dominus praecipit, ero abundantius
vester servus, ne ingratus sim pretio, quo vester merui
esse conservus. Amare quippe debeo Redemptorem:
et scio quid Petro dixit, <hi>Petre, amas me? Pasce
oves meas <note>(Joan. XXI, 17)</note>
          </hi>. Hoc semel, hoc iterum, hoc
tertio. Interrogabatur amor, et imponebatur labor:
quia ubi major est amor, minor est labor. <hi>Quid retribuam
Domino pro omnibus quae retribuit mihi <note>(Psal.
CXV, 12)</note>
          </hi>? Si dicam hoc me retribuere, quod pasco
oves ejus; etiam hoc facio, <hi>non ego, sed gratia Dei
mecum <note>(I Cor. XV, 10)</note>
          </hi>. Ubi ergo retributor inveniar,
cum ubique praeveniar? Et tamen quia gratis amamus,
quia oves pascimus, mercedem quaerimus. Quomodo
fiet istud? Quomodo convenit, Gratis amo ut pascam;
et, Mercedem posco quia pasco? Nullo modo fieret
hoc, nullo modo merces quaereretur ab eo qui gratis
<pb n="1484"/>
amatur, nisi merces esset ipse qui amatur. Nam si
hoc retribuimus pro eo quod nos redemit, quia ejus
pascimus oves; pro eo ipso quid retribuemus, quod
nos fecit esse pastores? Mali namque pastores, quod
a nobis absit, nostra malitia sumus: boni vero, quod
ab illo nobis adsit, nisi ejus gratia esse non possumus.
Unde et vos, fratres mei, <hi>praecipientes rogamus,
ne in vacuum gratiam Dei recipiatis <note>(II Cor. VI, 1)</note>
          </hi>. Facite
nostrum ministerium fructuosum. <hi>Dei agricultura
estis <note>(I Cor. III, 9)</note>
          </hi>. Extrinsecus accipite plantatorem
atque rigatorem; intrinsecus vero incrementi
datorem. Corripiendi sunt inquieti, pusillanimes consolandi,
infirmi suscipiendi, contradicentes redarguendi,
insidiantes cavendi, imperiti docendi, desidiosi
excitandi, contentiosi cohibendi, superbientes reprimendi,
litigantes pacandi, inopes adjuvandi, oppressi
liberandi, boni approbandi, mali tolerandi, omnes
amandi. In hac tanta, et tam multiplici ac varia rerum
diversarum actione, adjuvate nos et orando et obtemperando;
ut nos vobis non tam praeesse, quam prodesse
delectet.</p>
        </div3>
<div3>
          <head>2.</head>
          <p>
 <hi>Episcopus pro fidelibus, et fideles pro episcopo
orare debent.</hi> Sicut enim vobis hoc expedit, ut pro salute
vestra Dei misericordiam studeamus orare; ita
et vos oportet pro nobis ad Dominum preces fundere.
Ne hoc incongruum judicemus, quod Apostolum fecisse
cognoscimus. Nam in tantum se apud Deum
commendari orationibus cupiebat, ut ipse omni populo
supplicaret dicens: <hi>Orantes simul et pro nobis <note>(Coloss. IV, 3)</note>
          </hi>,
etc. Et ideo hoc debemus loqui, quod
et nosmetipsos cohortari et vos possit instruere. Sicut
enim nobis cum grandi timore ac sollicitudine
cogitandum est, qualiter pontificatus officium sine reprehensione
possimus implere: ita et a vobis observandum
est, ut ad omnia quae vobis fuerint imperata,
humilem studeatis habere obedientiam. Oremus ergo
pariter, dilectissimi, ut episcopatus meus mihi prosit,
et vobis. Mihi enim proderit, si facienda dicam;
vobis, si faciatis audita. Si enim et nos pro vobis, et
vos pro nobis cum perfecto charitatis amore indesinenter
oraverimus, ad aeternam beatitudinem, auxiliante
Domino, feliciter veniemus.
</p>
          <p>
            <emph>
              <pb n="1483"/>EXPLICIT TOMI QUINTI PARS PRIOR.</emph>
</p>
</div3>
      </div1>
</body>
  </text>
</TEI>