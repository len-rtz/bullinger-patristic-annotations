<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Retractationes</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 32</title>
           <idno>AugHip.Retrac</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<note>
        <div1>
          <head>ADMONITIO DE DUOBUS RETRACTATIONUM LIBRIS.</head>

<pb n="0581"/>
<p>Quid causae sanctum Augustinum ad retractandas castigandasque lucubrationes suas impulerit, aperit ejus
praefatio in sequentes libros. Id negotii aggressus est sub ultimam vitae suae periodum; certe non multo ante annum
Christi 427, cum in quarto de Doctrina Christiana libro, quem in Retractationibus testatur a se, dum huic rei
incumbit, conscriptum esse, annos numeret <hi>ferme octo vel amplius</hi> a sua apud Caesareenses peregrinatione, unde
ipsum labente anno 418 rediisse liquet. Cum autem scriptiones suas omnes, nempe Libros, Epistolas, Sermones,
seu quos dictaverat, seu quos dixerat, ad examen revocare animo destinasset, a Libris suis rem adorsus
est: jamque omnes hactenus editos expenderat, cum epistolam secundam scripsit ad Quodvultdeum <note>(Epist.
224)</note>, anno forte 428, quo tempore Prosper et Hilarius in Galliis nondum rescierant editum quidquam hujusce
operis, uti ex Hilarii Epistola intelligitur <note>(Epist. 226)</note>, cujus tamen libros duos antequam eorum litteras recepisset,
absolutos fuisse rescribit Augustinus in lib. de Praedest. SS., c. 3. Quod itaque dicit Possidius c. 28, <hi>Ante proximum diem obitus sui, a se dictatos et editos recensuit libros;</hi> 
 id rigide ex litterarum apicibus non interpretandum
est: praesertim cum eodem ipse loco volumina hac de re duo ante Vandalorum in Africam irruptionem
peracta referat.</p>
<p>Epistolis etiam exigendis operam dabat Augustinus, jamque bene multas sedulus relegerat, tametsi nullam
in eas animadversionem in scripta redegerat; cum ecce Juliani pelagiani posteriores octo libros prodiisse audit,
eosque adhortante Alypio refellere aggreditur; atque interim coeptum opus remissius agit, quod demum morte
praeoccupatus absolvere non valuit.</p>
<p>Porro S. Doctor libros suos, ex temporum plerumque ordine recensitos, duas coegit in classes, ut quos a conversionis
suae die scripserat nondum Episcopus, horum retractationem codex unus complecteretur; alter caeterorum.
Quorum omnium titulos, tempora, argumenta et occasiones hic persequitur, ac postremo singulorum
initia diligenter notat. Huic operi Possidius titulum tribuit, <hi>de Recensione Librorum.</hi> Omnes tamen libri editi
ac scripti <hi>Retractationum libros</hi> appellant, uno forte excepto vetustissimo Ms. codice Corbeiensi, qui, mutato
vocabulo, in fine libri primi sic habet: <hi>Explicit liber primus Recognitionum.</hi> Apud ipsum Augustinum tum in epistola
ad Quodvultdeum, libroque de Praedest. SS., cc. 3 et 4; tum in brevi qui hisce libris subnectitur epilogo,
nomen <hi>Retractationis,</hi> seu <hi>Retractationum</hi> opus istud obtinet. Atque hoc perquam opportunum, quo intelligas
non modo errata reprehendi, verum etiam defendi recte dicta; et quos imperiti locos sollicitabant, tractatione
iterata firmari. <hi>Retractabam,</hi> ait in laudata epistola ad Quodvultdeum, <hi>opuscula mea: et si quid in eis me offenderet,
vel alios offendere posset; partim reprehendendo, partim defendendo, quod legi deberet et posset, operabar.</hi> 
Denique opus illud celebrarunt eo nomine veteres, Prosper, ad Exc. Genuensium; Cassiodorus senator, de Institutione
div. Script., cap. 16; Beda, praefat. in lib. Retract. in Act., etc.</p>
</div1>
      </note>

<div1>
        <head>Prologus.</head>

<pb n="0583"/>
<div3>
          <head>1. </head>
<p>
            <pb n="0583"/>Jam diu est ut facere cogito atque dispono
quod nunc adjuvante Domino aggredior, quia differendum
esse non arbitror, ut opuscula mea, sive in
Libris, sive in Epistolis, sive in Tractatibus, cum quadam
judiciaria severitate recenseam, et quod me offendit,
velut censorio stilo denotem. Neque enim quisquam,
nisi imprudens, ideo quia mea errata reprehendo,
me reprehendere audebit. Sed si dicit, non ea
debuisse a me dici quae postea mihi etiam displicerent;
verum dicit, et mecum facit. Eorum quippe reprehensor
est, quorum et ego sum. Neque enim ea reprehendere
deberem, si dicere debuissem.</p>
        </div3>
<div3>
          <head>2.</head>
          <p>
 Sed, ut volet, quisque accipiat hoc quod facio;
me tamen apostolicam illam sententiam et in hac re
oportuit intueri, ubi ait: <hi>Si nos ipsos judicaremus, a
Domino non judicaremur <note>(I Cor. XI, 31)</note>
          </hi>. Illud etiam
quod scriptum est, <hi>Ex multiloquio non effugies peccatum <note>(Prov. X, 19)</note>
          </hi>,
terret me plurimum; non quia
multa scripsi, vel quia multa etiam, quae dictata non
sunt, tamen a me dicta conscripta sunt (absit enim ut
multiloquium deputem, quando necessaria dicuntur,
<pb n="0584"/>
quantalibet sermonum multitudine ac prolixitate dicantur):
sed istam sententiam Scripturae sanctae propterea
timeo, quia de tam multis disputationibus meis
sine dubio multa colligi possunt, quae si non falsa, at
certe videantur, sive etiam convincantur non necessaria.
Quem vero Christus fidelium suorum non terruit,
ubi ait: <hi>Omne verbum otiosum quodcumque dixerit
homo, reddet pro eo rationem in die judicii? <note>(Matth.
XII, 36.)</note>
          </hi> Unde et ejus apostolus Jacobus: <hi>Sit,</hi> inquit, <hi>omnis homo velox ad audiendum, tardus autem ad loquendum <note>(Jacobi I, 19)</note>
          </hi>.
Et alio loco: <hi>Nolite,</hi> inquit, <hi>plures magistri fieri, fratres mei, scientes quoniam majus
judicium sumitis. In multis enim offendimus omnes. Si
quis in verbo non offendit, hic perfectus est vir 
 <note>(Ibid. III,
1, 2)</note>
          </hi>. Ego mihi hanc perfectionem nec nunc arrogo,
cum jam sim senex: quanto minus cum juvenis coepi
scribere, vel apud populos dicere; tantumque mihi
tributum est, ut ubicumque me praesente loqui opus
esset ad populum, rarissime tacere atque alios audire
permitterer, et esse <hi>velox ad audiendum, tardus autem
ad loquendum.</hi> Restat igitur ut me ipse judicem sub
<pb n="0585"/>
magistro uno, cujus de offensionibus meis judicium
evadere cupio. Magistros autem plures tunc fieri existimo,
cum diversa atque inter se adversa sentiunt.
Cum vero idipsum dicunt omnes, et verum dicunt, ab
unius veri magistri magisterio non recedunt. Offendunt
autem, non cum illius multa dicunt, sed cum addunt
sua. Sic quippe incidunt ex multiloquio etiam in
falsiloquium.</p>
        </div3>
<div3>
          <head>3.</head>
          <p>
 Scribere autem ista mihi placuit, ut haec emittam
in manus hominum, a quibus ea quae jam edidi,
revocare emendanda non possum. Nec illa sane praetereo,
quae catechumenus jam, licet relicta spe quam
<pb n="0586"/>
terrenam gerebam, sed adhuc secularium litterarum
inflatus consuetudine scripsi: quia et ipsa exierunt in
notitiam describentium atque legentium, et leguntur
utiliter, si nonnullis ignoscatur; vel si non ignoscatur,
non tamen inhaereatur erratis. Quapropter quicumque
ista lecturi sunt, non me imitentur errantem, sed in
melius proficientem. Inveniet enim fortasse quomodo
scribendo profecerim, quisquis opuscula mea, ordine
quo scripta sunt, legerit. Quod ut possit, hoc opere,
quantum potero, curabo ut eumdem ordinem noverit.
</p>
        </div3>
      </div1>

<div1>
        <head> <hi>LIBER PRIMUS.</hi> IN QUO RETRACTANTUR LIBRI QUOS SCRIPSIT NONDUM EPISCOPUS.</head>
<div2>
          <head>CAPUT PRIMUM. <hi>Contra Academicos, libri tres.</hi> </head>
<div3>
            <head>1.</head>
            <p>
 Cum ergo reliquissem, vel quae adeptus fueram
<pb n="0585"/>in cupiditatibus hujus mundi, vel quae adipisci volebam,
et me ad christianae vitae otium contulissem;
nondum baptizatus, contra Academicos vel de Academicis
primum scripsi, ut argumenta eorum, quae
multis ingerunt veri inveniendi desperationem, et
prohibent cuiquam rei assentiri, et omnino aliquid,
tanquam manifestum certumque sit, approbare sapientem,
cum eis omnia videantur obscura et incerta,
ab animo meo, quia et me movebant, quantis possem
rationibus amoverem. Quod miserante atque adjuvante
Domino factum est.</p>
          </div3>
<div3>
            <head>2.</head>
            <p>
 Sed in eisdem tribus libris meis, non mihi placet
toties me appellasse Fortunam <note>(Lib. 1, c. 1, n. 1 et 7)</note>;
quamvis non aliquam deam voluerim hoc nomine intelligi,
sed fortuitum rerum eventum, vel in corporis
nostri, vel in externis bonis aut malis. Unde et illa
verba sunt, quae nulla religio dicere prohibet, Forte,
forsan, forsitan, fortasse, fortuito: quod tamen totum
ad divinam revocandum est providentiam. Hoc etiam
ibi non tacui, dicens: <hi>Etenim fortasse, quae vulgo fortuna
nominatur, occulto quodam ordine regitur; nihilque
aliud in rebus casum vocamus, nisi cujus ratio et
causa secreta est.</hi> Dixi quidem hoc, verumtamen poenitet
me sic illic nominasse fortunam, cum videam
homines habere in pessima consuetudine, ubi dici
debet, Hoc Deus voluit, dicere, Hoc voluit fortuna.
Quod autem quodam loco dixi, <hi>Ita comparatum est,
sive pro meritis nostris, sive pro necessitate naturae, ut
divinum animum mortalibus inhaerentem nequaquam
philosophiae portus accipiat,</hi> etc. <note>(Ibid.)</note>, aut nihil
horum duorum dicendum fuit, quia etiam sic
sensus posset esse integer; aut satis erat dicere, <hi>pro
meritis nostris,</hi> sicut verum est ex Adam tracta miseria;
nec addere, <hi>sive pro necessitate naturae,</hi> quandoquidem
naturae nostrae dura necessitas merito praecedentis
iniquitatis exorta est. Itemque illic quod dixi, <hi>Nihil omnino colendum esse, totumque abjiciendum quidquid
mortalibus oculis cernitur, quidquid ullus sensus
<pb n="0586"/>
attingit 
 <note>(Ibid., n. 3)</note>
            </hi>; addenda erant verba, ut diceretur <hi>quidquid mortalis corporis ullus sensus attingit:</hi> 
 est
enim sensus et mentis. Sed eorum more tunc loquebar,
qui sensum non nisi corporis dicunt, et sensibilia
non nisi corporalia. Itaque ubicumque sic locutus
sum, parum est ambiguitas evitata, nisi apud eos quorum
consuetudo est locutionis hujus. Item dixi: <hi>Quid
censes aliud esse beate vivere, nisi secundum id quod in
homine optimum est, vivere?</hi> Et quid dixerim, <hi>in homine
esse optimum,</hi> paulo post explicans: <hi>Quis, inquam,
dubitaverit, nihil esse aliud hominis optimum,
quam eam partem animi, cui dominanti obtemperare
convenit caetera quaeque in homine sunt? Haec autem, ne
aliam postules definitionem, mens aut ratio dici potest <note>(Ibid., c. 2, n. 5)</note>
            </hi>.
Hoc quidem verum est; nam quantum
attinet ad hominis naturam, nihil est in eo
melius quam mens et ratio: sed non secundum ipsam
debet vivere, qui beate vult vivere, alioquin secundum
hominem vivit, cum secundum Deum vivendum
sit, ut possit ad beatitudinem pervenire; propter
quam consequendam non seipsa debet esse contenta,
sed Deo mens nostra subdenda est. Item respondens
ei, cum quo disputabatur: <hi>Hic plane, inquam, non erras;
quod ut tibi omen sit ad reliqua, libenter optaverim <note>(Ibid., c. 4, n. 11)</note>
            </hi>.
Hoc licet non serio, sed joco
dictum sit, nollem tamen eo verbo uti. Omen quippme
legisse non recolo, sive in sacris Litteris nostris,
sive in sermone cujusquam ecclesiastici disputatoris:
quamvis abominatio inde sit dicta, quae in
divinis Libris assidue reperitur.</p>
          </div3>
<div3>
            <head>3.</head>
            <p>
 In secundo autem libro prorsus inepta est et
insulsa illa quasi fabula de Philocalia et Philosophia,
quod <hi>sint germanae et eodem parente procreatae <note>(Lib. 2,
c. 3, n. 7)</note>
            </hi>. Aut enim philocalia quae dicitur, non nisi
in nugis est, et ob hoc philosophiae nulla ratione germana:
aut si propterea est hoc nomen honorandum,
quia latine interpretatum, amorem significat pulchritudinis,
et est vera ac summa sapientiae pulchritudo;
<pb n="0587"/>
eadem ipsa est in rebus incorporalibus atque
summis philocalia quae philosophia, neque ullo modo
sunt quasi sorores duae. Alio loco de animo, cum
agerem dixi: <hi>Securior rediturus in coelum <note>(Lib. 2, c. 9,
n. 22)</note>
            </hi>. Iturus autem, quam, <hi>rediturus</hi> dixissem securius,
propter eos qui putant animos humanos pro
meritis peccatorum suorum de coelo lapsos sive dejectos,
in corpora ista detrudi. Sed hoc ego propterea
non dubitavi dicere, quia ita dixi, <hi>in coelum,</hi> 
tanquam dicerem, ad Deum, qui ejus est auctor et
conditor sicut beatus Cyprianus non cunctatus est
dicere: <hi>Nam cum corpus e terra, spiritum possideamus
e coelo, ipsi terra et coelum sumus <note>(Cypr., lib. de
Orat. Dom.)</note>
            </hi>. Et in libro Ecclesiastae scriptum est: <hi>Spiritus
revertatur ad Deum, qui dedit illum <note>(Eccle. XII, 7)</note>
            </hi>.
Quod utique sic intelligendum est, ut non resistatur
Apostolo dicenti, nondum natos nihil egisse boni
aut mali <note>(Rom. IX, 11)</note>. Sine controversia ergo quaedam
originalis regio beatitudinis animi, Deus ipse
est, qui eum non quidem de seipso genuit, sed de
nulla re alia condidit, sicut condidit corpus e terra.
Nam quod attinet ad ejus originem, qua fit ut sit in
corpore, utrum de illo uno sit, qui primum creatus
est, quando factus est homo in animam vivam; an
similiter ita fiant singulis singuli, nec tunc sciebam,
nec adhuc scio.</p>
          </div3>
<div3>
            <head>4.</head>
            <p>
 In libro tertio: <hi>Si quid mihi videatur quaeris,
inquam; in mente arbitror esse summum hominis bonum <note>(Lib. 3, c. 12, n. 27)</note>
            </hi>.
Verius dixissem, In Deo:
ipso enim mens fruitur, ut beata sit, tanquam summo
bono suo. Nec mihi illud placet quod dixi: <hi>Liquet 
 dejerare per omne divinum <note>(Id., c. 16, n. 35)</note>
            </hi>.
Item quod dixi de Academicis, quia verum noverant,
cujus simile appellabant verisimile, idque ipsum verisimile
appellavi falsum, quod approbabant; duas
ob causas non recte dictum est: vel quod falsum esset,
quod aliquo modo esset simile alicujus veri,
quia in genere suo et hoc verum est; vel quod approbabant
ista falsa, quae vocabant verisimilia, cum illi
nihil approbarent, et affirmarent nihil approbare
sapientem. Sed quia hoc ipsum verisimile etiam
probabile nuncupabant, hinc factum est ut hoc
de illis dicerem. Laus quoque ipsa, qua Platonem
vel Platonicos seu Academicos philosophos tantum
extuli <note>(Id., c. 17, n. 37)</note> quantum impios homines
non oportuit, non immerito mihi displicuit:
praesertim quorum contra errores magnos defendenda
est christiana doctrina. Illud etiam quod in comparatione
argumentorum Ciceronis, quibus in libris suis
Academicis usus est mea, nugas esse dixi <note>(Id., c. 20,
n. 45)</note>, quibus argumenta illa certissima ratione refutavi;
quamvis jocando dictum sit, et magis ironia
videatur, non debuit tamen dici. Hoc opus sic incipit: <hi>O utinam, Romaniane, hominem sibi aptum.</hi> 
</p>
          </div3>
        </div2>

<div2>
          <head>CAPUT II. <hi>De Beata Vita, liber unus.</hi> </head>

<pb n="0588"/>
<p>Librum de Beata Vita, non post libros de Academicis,
sed inter illos ut scriberem, contigit. Ex occasione
quippe ortus est diei natalis mei, et tridui
disputatione completus, sicut satis ipse indicat. In
quo libro constitit inter nos, qui simul quaerebamus,
non esse beatam vitam, nisi perfectam cognitionem
Dei. Displicet autem illic quod Manlio Theodoro, ad
quem librum ipsum scripsi, quamvis docto et christiano
viro, plus tribui quam deberem <note>(In praefat., n. 7,
sqq.)</note>. Et quod Fortunam etiam illic saepe nominavi.
Et quod tempore vitae hujus in solo animo sapientis
dixi habitare vitam beatam <note>(Disput. 3)</note>, quomodolibet
se habeat corpus ejus; cum perfectam cognitionem
Dei, hoc est qua homini major esse non possit,
in futura vita speret Apostolus, quae sola beata
vita dicenda est, ubi et corpus incorruptibile atque
immortale spiritui suo sine ulla molestia vel reluctatione
subdetur. Sane istum librum nostro in codice
interruptum reperi, et non parum minus habere,
et sic a fratribus quibusdam descriptus est, nec adhuc
apud aliquem integrum inveneram, ex quo
emendarem quando haec retractavi. Hic liber sic incipit: <hi>Si ad philosophiae portum.</hi> </p>
</div2>

<div2>
          <head>CAPUT III. <hi>De Ordine, libri duo.</hi> </head>
<div3>
            <head>1.</head>
            <p>
 Per idem tempus, inter illos qui de Academicis
scripti sunt, duos etiam libros de Ordine scripsi, in
quibus magna quaestio versatur, utrum omnia bona
et mala divinae providentiae ordo contineat. Sed cum
rem viderem ad intelligendum difficilem, satis aegre
ad eorum perceptionem, cum quibus agebam, disputando
posse perduci; de ordine studendi loqui
malui, quo a corporalibus ad incorporalia potest
profici.</p>
          </div3>
<div3>
            <head>2.</head>
            <p>
 Verum et in his libris displicet mihi saepe
interpositum fortunae vocabulum <note>(Lib. 2, c. 9,
n. 27)</note>. Et quod non addebam, Corporis, quando
sensus corporis nominavi <note>(Lib. 1, cc. 1, 2, etc.)</note>.
Et quod multum tribui liberalibus disciplinis <note>(Id., c. 8; et lib. 2, c. 14)</note>,
quas multi sancti multum
nesciunt; quidam etiam, qui sciunt eas, sancti
non sunt. Et quod Musas quasi aliquas deas, quamvis
jocando, commemoravi <note>(Id., c. 3, n. 6)</note>. Et quod admirationem
vitium nuncupavi <note>(Ibid., n. 8)</note>. Et quod
philosophos non vera pietate praeditos dixi virtutis
luce fulsisse. Et quod duos mundos, unum sensibilem,
alterum intelligibilem <note>(Id., c. 11, nn. 31, 32)</note>,
non ex Platonis vel ex Platonicorum persona, sed ex
mea sic commendavi, tanquam hoc etiam Dominus
significare voluerit, quia non ait, Regnum meum non
est de mundo; sed, <hi>Regnum meum non est de hoc
mundo <note>(Joan. XVIII, 36)</note>
            </hi>; cum possit et aliqua locutione
dictum inveniri; et si alius a Domino Christo significatus
est mundus, ille congruentius possit intelligi,
in quo erit coelum novum et terra nova, quando complebitur
quod oramus, dicentes, <hi>Adveniat regnum
tuum <note>(Matth. VI, 10)</note>
            </hi>. Nec Plato quidem in hoc erravit,
<pb n="0589"/>
quia esse mundum intelligibilem dixit, si non
vocabulum quod ecclesiasticae consuetudini in re illa
non usitatum est, sed ipsam rem velimus attendere.
Mundum quippe ille intelligibilem nuncupavit ipsam
rationem sempiternam atque incommutabilem, qua
fecit Deus mundum. Quam qui esse negat, sequitur
ut dicat, irrationabiliter Deum fecisse quod fecit;
aut cum faceret, vel antequam faceret, nescisse quid
faceret; si apud eum ratio faciendi non erat. Si vero
erat, sicut erat, ipsam videtur Plato vocasse intelligibilem
mundum. Nec tamen isto nomine nos uteremur,
si jam satis essemus litteris ecclesiasticis
eruditi.</p>
          </div3>
<div3>
            <head>3.</head>
            <p>
 Nec illud mihi placet, quod cum dixissem, <hi>Summa opera danda est optimis moribus;</hi> 
 mox addidi: <hi>Deus enim noster aliter nos exaudire non poterit; bene
autem viventes facillime exaudiet 
 <note>(Lib. 2, c. 20, n. 52)</note>
            </hi>.
Sic enim dictum est, tanquam Deus non exaudiat
peccatores; quod quidam dixit in Evangelio, sed ille
qui nondum cognoverat Christum, a quo fuerat jam
illuminatus in corpore <note>(Joan. IX, 30, 31)</note>. Nec illud
mihi placet, quod Pythagorae philosopho tantum laudis
dedi <note>(Lib. 2, c. 20, n. 53)</note>, ut qui hanc audit vel
legit possit putare, me credidisse nullos errores in
Pythagorica esse doctrina, cum sint plures, iidemque
capitales. Hoc opus sic incipit: <hi>Ordinem rerum, Zenobi.</hi> 
</p>
          </div3>
        </div2>

<div2>
          <head>CAPUT IV. <hi>Soliloquiorum libri duo.</hi> </head>
<div3>
            <head>1.</head>
            <p>
 Inter haec scripsi etiam duo volumina secundum
studium meum et amorem, ratione indagandae veritatis,
de his rebus quas maxime scire cupiebam, me
interrogans, mihique respondens, tanquam duo essemus,
ratio et ego, cum solus essem; unde hoc opus
Soliloquia nominavi, sed imperfectum remansit: ita
tamen ut in primo libro quaereretur, et utcumque appareret,
qualis esse debeat qui vult percipere sapientiam,
quae utique non sensu corporis, sed mente percipitur;
et quadam ratiocinatione in libri fine colligitur,
ea quae vere sunt immortalia esse. In secundo
autem, de immortalitate animae diu res agitur, et non
peragitur.</p>
          </div3>
<div3>
            <head>2.</head>
            <p>
 In his sane libris non approbo quod in oratione
dixi: <hi>Deus, qui nisi mundos verum scire noluisti <note>(Lib. 1, c. 1, n. 2)</note>
            </hi>.
Responderi enim potest, multos
etiam non mundos multa scire vera: neque enim definitum
est hic quid sit verum, quod nisi mundi scire
non possint; et quid sit scire. Et illud quod ibi positum
est, <hi>Deus, cujus regnum est totus mundus, quem
sensus ignorat <note>(Id., c. 1, n. 3)</note>
            </hi>; si Deus intelligendus
est, addenda fuerant verba, ut diceretur, quem mortalis
corporis sensus ignorat. Si autem mundus dictus
est, quem sensus ignorat, ille recte intelligitur, qui
futurus est coelo novo et terra nova: sed etiam hic
addenda erant illa, ut diceretur; mortalis corporis
<pb n="0590"/>
sensus. Sed illo more adhuc loquebar, quo sensus
proprie corporis appellatur; nec assidue repetendum
est, quod et superius inde jam dixi <note>(Lib. 1 Retract.,
cc. 1, 3)</note>, sed hoc recolendum, ubicumque ista locutio
in meis litteris invenitur.</p>
          </div3>
<div3>
            <head>3.</head>
            <p>
 Et ubi dixi de Patre et Filio, <hi>Qui gignit, et quem
gignit, unum est <note>(Lib. 1, c. 1, n. 4)</note>
            </hi>; dicendum fuit,
unum sunt, sicut aperte ipsa Veritas loquitur, dicens: <hi>Ego et Pater unum sumus 
 <note>(Joan. X, 30)</note>
            </hi>. Nec illud
mihi placet, quod in ista vita Deo intellecto jam beatam
esse animam dixi, nisi forte spe. Item quod dixi, <hi>Ad sapientiae conjunctionem non una via perveniri 
 <note>(Lib.
1, c. 13, n. 23)</note>
            </hi>, non bene sonat; quasi alia via sit
praeter Christum, qui dixit: <hi>Ego sum via <note>(Joan. XIV,
6)</note>
            </hi>. Vitanda ergo erat haec offensio aurium religiosarum;
quamvis alia sit illa universalis via, aliae autem
viae de quibus in Psalmo canimus: <hi>Vias tuas, Domine,
notas fac mihi, et semitas tuas doce me <note>(Psal. XXIV, 4)</note>
            </hi>.
Et in eo quod ibi dictum est, <hi>Penitus esse ista sensibilia
fugienda <note>(Lib. 1, c. 14, n. 24)</note>
            </hi>, cavendum fuit ne putaremur
illam Porphyrii falsi philosophi tenere sententiam,
qua dixit: Omne corpus esse fugiendum. Non
autem dixi ego, Omnia sensibilia; sed, <hi>ista,</hi> hoc est,
corruptibilia; sed hoc potius dicendum fuit: Non
autem talia sensibilia futura sunt in futuri saeculi coelo
novo et terra nova.</p>
          </div3>
<div3>
            <head>4.</head>
            <p>
 Item quodam loco dixi, quod <hi>disciplinis liberalibus
eruditi, sine dubio in se illas oblivione obrutas eruunt discendo,
et quodam modo refodiunt <note>(Lib. 2, c. 20, n. 35)</note>
            </hi>.
Sed hoc quoque improbo: credibilius est enim, propterea
vera respondere de quibusdam disciplinis, etiam
imperitos earum, quando bene interrogantur, quia
praesens est eis, quantum id capere possunt, lumen
rationis aeternae, ubi haec immutabilia vera conspiciunt;
non quia ea noverant aliquando, et obliti sunt, quod
Platoni, vel talibus visum est. Contra quorum opinionem
quanta pro suscepto opere dabatur occasio, in
libro duodecimo de Trinitate, disserui <note>(Lib. 12, c. 15)</note>.
Hoc opus sic incipit: <hi>Volventi mihi multa ac varia
mecum.</hi> 
</p>
          </div3>
        </div2>

<div2>
          <head>CAPUT V. <hi>De Immortalitate Animae, liber unus.</hi> </head>
<div3>
            <head>1.</head>
            <p>
 Post libros Soliloquiorum jam de agro Mediolanum
reversus, scripsi librum De Immortalitate Animae,
quod mihi quasi commonitorium esse volueram propter
Soliloquia terminanda, quae imperfecta remanserant:
sed nescio quomodo me invito exiit in manus
hominum, et inter mea opuscula nominatur. Qui primo
ratiocinationum confortione atque brevitate sic obscurus
est, ut fatiget, cum legitur, etiam intentionem
meam, vixque intelligatur a meipso.</p>
          </div3>
<div3>
            <head>2.</head>
            <p>
 Deinde cogitans nihil aliud quam animos hominum,
in quadam argumentatione ejusdem libri dixi: <hi>Nec esse in eo quod nihil discit, disciplina potest.</hi> 
 Itemque
alio loco dixi, <hi>Nec ullam rem scientia complectitur,
nisi quae ad aliquam pertinet disciplinam <note>(Cap. 1, n. 1)</note>
            </hi>,
nec venit in mentem Deum non discere disciplinas,
et habere omnium rerum scientiam, in qua etiam
praescientia est futurorum. Tale est illud quod ibi
<pb n="0591"/>
dictum est, <hi>Non esse vitam cum ratione ulli, nisi animae <note>(Cap. 4, n. 5)</note>
            </hi>:
neque enim Deo sine ratione vita est;
cum apud eum et summa vita, et summa sit ratio.
Et illud quod aliquando superius dixi, <hi>Id quod
intelligitur, ejusmodi esse semper <note>(Cap. 1, n. 1)</note>
            </hi>,
cum intelligatur et animus, qui utique non ejusmodi
est semper. Quod vero dixi, <hi>Animum propterea non
posse ab aeterna ratione separari, quia non ei localiter
jungitur <note>(Cap. 6, n. 11)</note>
            </hi>, profecto non dixissem, si
jam tunc essem Litteris sacris ita eruditus, ut recolerem
quod scriptum est: <hi>Peccata vestra separant inter
vos et Deum <note>(Isai. LIX, 2)</note>
            </hi>. Unde intelligi datur etiam
earum rerum posse dici separationem, quae non locis,
sed incorporaliter junctae fuerant.</p>
          </div3>
<div3>
            <head>3.</head>
            <p>
 Quid sit etiam quod dixi, <hi>Anima si caret corpore,
in hoc mundo non est <note>(Cap. 13, n. 22)</note>
            </hi>, non potui
recordari. Numquid enim animae mortuorum aut
non carent corpore, aut in hoc mundo non sunt?
Quasi vero inferi non sint in hoc mundo. Sed quia
carere corpore, in bono posui, fortasse nomine corporis
pestes corporeas appellavi. Quod si ita est, nimis
insolenter verbo usus sum. Illud quoque temere dictum
est: <hi>A summa essentia speciem corpori per animam
tribui, qua est, in quantumcumque est. Per animam
ergo corpus subsistit, et eo ipso est, quo animatur, sive
universaliter, ut mundus, sive particulariter, ut unumquodque
animal intra mundum <note>(Cap. 15, n. 24)</note>
            </hi>. Hoc totum
prorsus temere dictum est. Hic liber sic incipit: <hi>Si alicubi est disciplina.</hi> 
</p>
          </div3>
        </div2>

<div2>
          <head>CAPUT VI. <hi>Disciplinarum libri.</hi> </head>
<p>Per idem tempus quo Mediolani fui, Baptismum
percepturus, etiam Disciplinarum libros conatus sum
scribere, interrogans eos qui mecum erant, atque ab
hujusmodi studiis non abhorrebant; per corporalia
cupiens ad incorporalia quibusdam quasi passibus certis
vel pervenire vel ducere. Sed earum solum de Grammatica
librum absolvere potui, quem postea de armario
nostro perdidi: et de Musica sex volumina;
quantum attinet ad eam partem quae Rythmus vocatur.
Sed eosdem sex libros jam baptizatus, jamque
ex Italia regressus in Africam scripsi; inchoaveram
quippe tantummodo istam apud Mediolanum disciplinam.
De aliis vero quinque disciplinis illic similiter
inchoatis; de Dialectica, de Rhetorica, de Geometria,
de Arithmetica, de Philosophia, sola principia remanserunt,
quae tamen etiam ipsa perdidimus: sed haberi
ab aliquibus existimo.</p>
</div2>

<div2>
          <head>CAPUT VII. <hi>De Moribus Ecclesiae Catholicae, et de Moribus Manichaeorum, libri duo.</hi> </head>
<div3>
            <head>1.</head>
            <p>
 Jam baptizatus autem cum Romae essem, nec
<pb n="0592"/>
ferre tacitus possem Manichaeorum jactantiam de
falsa et fallaci continentia vel abstinentia, qua se ad
imperitos decipiendos, veris Christianis, quibus
comparandi non sunt, insuper praeferunt, scripsi duos
libros; unum de Moribus Ecclesiae Catholicae; alterum
de Moribus Manichaeorum.</p>
          </div3>
<div3>
            <head>2.</head>
            <p>
 In eo igitur qui est de Moribus Ecclesiae Catholicae,
ubi posui testimonium, in quo legitur, <hi>Propter
te afficimur tota die; aestimati sumus ut oves occisionis <note>(Psal. XLIII, 22; Rom. VIII, 36)</note>
            </hi>;
mendositas nostri
codicis me fefellit minus memorem Scripturarum, in
quibus nondum assuetus eram. Nam ejusdem interpretationis
alii codices non habent, <hi>Propter te afficimur:</hi> 
sed, <hi>Propter te morte afficimur;</hi> quod uno verbo
alii dixerunt, <hi>mortificamur.</hi> Hoc esse verius graeci libri
indicant, ex qua lingua in latinam secundum Septuaginta
interpretes, veterum divinarum Scripturarum
est facta translatio: et tamen secundum haec verba,
id est <hi>Propter te afficimur,</hi> multa disputans dixi <note>(Lib.
1, c. 9, nn. 14, 15)</note>, quae in ipsis rebus non tanquam
falsa improbo. Verumtamen convenientiam Scripturarum
veterum et novarum, quam demonstrare cupiebam,
ex his duntaxat verbis non utique demonstravi;
unde autem mihi error obrepserit, dixi: ex aliis
vero testimoniis eamdem convenientiam sufficienter
ostendi <note>(Id., c. 16, n. 26-29)</note>.</p>
          </div3>
<div3>
            <head>3.</head>
            <p>
 Similiter et paulo post testimonium posui de libro
Sapientiae, secundum codicem nostrum, in quo
scriptum erat: <hi>Sobrietatem enim sapientia docet, et
justitiam et virtutem <note>(Sap. VIII, 7)</note>
            </hi>. Et secundum haec
verba disserui res quidem veras, sed ex occasione mendositatis
inventas <note>(Lib. 1, c. 16, n. 27)</note>. Quid enim verius,
quam quod sapientia doceat veritatem contemplationis,
quam nomine sobrietatis significatam putavi; et actionis
probitatem, quam per duo alia intelligi volui, per
justitiam atque virtutem: cum codices ejusdem interpretationis
veriores habeant, <hi>sobrietatem enim et sapientiam
docet, et justitiam et virtutem?</hi> His enim nominibus
latinus interpres quatuor illas virtutes, quae
maxime in ore philosophorum esse assolent, nominavit;
sobrietatem appellans temperantiam, prudentiae
imponens nomen sapientiam, fortitudinem vero virtutis
vocabulo enuntians, solam justitiam suo nomine
interpretatus est. Has autem quatuor virtutes in eodem
libro Sapientiae suis nominibus appellatas, sicut a Graecis
vocantur, longe postea reperimus in codicibus graecis.
Item, quod posui de libro Salomonis, <hi>Vanitas, vanitantium</hi>,
 <hi>dixit Ecclesiastes <note>(Eccle. I, 2)</note>
            </hi>; in multis
quidem codicibus legi, sed hoc Graecus non habet: habet
autem, <hi>vanitas vanitatum;</hi> quod postea vidi; et inveni
eos Latinos esse veriores, qui habent, <hi>vanitatum,</hi> 
non, <hi>vanitantium.</hi> Ex occasione tamen hujus mendositatis
quaecumque disserui vera esse ipsis rebus apparet <note>(Lib. 1, c. 21, n. 39)</note>.
<pb n="0593"/>
</p>
          </div3>
<div3>
            <head>4. </head>
            <p>
Quod autem dixi: <hi>Eum ipsum quem cognoscere
volumus, hoc est Deum, prius plena charitate diligamus <note>(Lib. 1, c. 25, n. 47)</note>
            </hi>:
melius diceretur, Sincera, quam <hi>plena;</hi> 
 ne forte putaretur charitatem Dei non futuram
esse majorem, quando videbimus facie ad faciem. Sic
itaque hoc accipiatur, tanquam plena dicta sit, qua
major esse non possit, quamdiu ambulamus per fidem:
erit enim plenior, imo plenissima, sed per speciem.
Item quod dixi de iis qui subveniunt indigentibus, quia <hi>misericordes vocantur, etiam si sapientes usque adeo sint,
ut jam nullo animi dolore turbentur 
 <note>(Id., c. 27, n. 53)</note>
            </hi>;
non sic accipiendum est tanquam definierim, in hac
vita esse tales sapientes: non enim dixi, Cum sint; sed
dixi, <hi>etiam si sint.</hi> </p>
          </div3>
<div3>
            <head>5.</head>
            <p>
 Alio loco ubi dixi <note>(Id., c. 30, n. 64)</note>, <hi>Jam vero
cum haec humana dilectio inhaerentem uberibus tuis nutriverit
et roboraverit animum, sequendo Deo factum
idoneum, ubi ejus majestas ex tanta parte, quanta homini,
dum terrae hujus inhabitator est, sufficit, aperire
se coeperit; tantus charitatis ardor innascitur, et tantum
divini amoris consurgit incendium, ut exustis omnibus
vitiis, et homine sanctificato atque purgato, satis appareat
quam divine dictum sit:  « Ego sum ignis consumens</hi> » <note>(Deut. IV, 24; Hebr. XII, 29)</note>;
possunt putare
Pelagiani istam perfectionem in hac mortali vita me
dixisse posse contingere. Sed non hoc putent: ardor
quippe charitatis sequendo Deo factus idoneus, et tam
magnus ut vitia cuncta consumat, in hac vita nasci et
crescere potest; perficere vero propter quod nascitur,
ut nullum insit homini vitium, non consequenter hic
potest: quamvis tanta ista res eodem ardore charitatis
perficiatur, ubi perfici et quando perfici potest; ut
quemadmodum lavacrum regenerationis purgat a reatu
omnium peccatorum, quae humana traxit nativitas, et
contraxit iniquitas; ita illa perfectio purget ab omni
labe vitiorum, sine quibus humana esse non potest in
hoc saeculo infirmitas. Sicut accipiendum est etiam
quod ait Apostolus: <hi>Christus dilexit Ecclesiam, et seipsum
tradidit pro ea; mundans eam lavacro aquae in
verbo, ut exhiberet sibi gloriosam Ecclesiam, non habentem
maculam aut rugam, aut aliquid hujusmodi <note>(Eph. V, 25-27)</note>
            </hi>.
Hic est enim lavacrum aquae in
verbo quo mundatur Ecclesia. Sed cum tota dicat
quamdiu hic est, <hi>Dimitte nobis debita nostra <note>(Matth. VI,
12)</note>
            </hi>; non utique hic est sine macula et ruga, aut aliquid
ejusmodi: ex eo tamen quod hic accipit, ad illam
gloriam, quae hic non est, perfectionemque perducitur.</p>
          </div3>
<div3>
            <head>6.</head>
            <p>
 In alio libro cujus est titulus, de Moribus Manichaeorum,
illud quod dixi: <hi>Dei bonitas omnia deficientia
sic ordinat, ut ibi sint ubi congruentissime possint
esse, donec ordinatis motibus ad id recurrant unde defecerunt <note>(Lib. 2, c. 7, n. 9)</note>
            </hi>,
non sic accipiendum est,
tanquam omnia recurrant ad id unde defecerunt, sicut
Origeni visum est; sed ea omnia quae recurrunt.
<pb n="0594"/>
Non enim recurrunt ad Deum a quo defecerunt, qui
sempiterno igne punientur: quamvis omnia deficientia
sic ordinentur, ut ibi sint, ubi congruentissime
possint esse; quia et illi qui non recurrunt, congruentissime
in poena sunt. Alio loco, <hi>Nemo fere, inquam,
de scarabaeis dubitat, quin de fimo in pilam rotundato ab
his atque obruto existant <note>(Id., c. 17, n. 63)</note>
            </hi>; cum hoc
utrum verum sit, multi dubitent, multi ne audiverint
quidem. Hoc opus sic incipit: <hi>In aliis libris satis opinor
egisse nos.</hi> 
</p>
          </div3>
        </div2>

<div2>
          <head>CAPUT VIII. <hi>De Animae Quantitate, liber unus.</hi> -- <hi>[Tom. 1]</hi> </head>
<div3>
            <head>1.</head>
            <p>
 In eadem urbe scripsi dialogum, in quo de anima
multa quaeruntur ac disseruntur; id est, unde sit, qualis
sit, quanta sit, cur corpori fuerit data, cum ad corpus
venerit qualis efficiatur, qualis cum abscesserit.
Sed quoniam quanta sit, diligentissime ac subtilissime
disputatum est, ut eam, si possemus, ostenderemus
corporalis quantitatis non esse, et tamen magnum aliquid
esse; ex hac una inquisitione totus liber nomen
accepit ut appellaretur, de Animae quantitate.</p>
          </div3>
<div3>
            <head>2.</head>
            <p>
 In quo libro illud quod dixi, <hi>omnes artes animam
secum attulisse mihi videri; nec aliud quidquam esse id
quod dicitur discere, quam reminisci ac recordari <note>(Cap. 20,
n. 34)</note>
            </hi>, non sic accipiendum est, quasi ex hoc approbetur,
animam vel hic in alio corpore, vel alibi sive
in corpore, sive extra corpus, aliquando vixisse; et
ea quae interrogata respondet, cum hic non didicerit,
in alia vita ante didicisse. Fieri enim potest, sicut
jam in hoc opere supra diximus, ut hoc ideo possit,
quia natura intelligibilis est <note>(Sup., c. 4, n. 4)</note>, et connectitur
non solum intelligibilibus, verum etiam immutabilibus
rebus, eo ordine facta, ut cum se ad eas
res movet quibus connexa est, vel ad seipsam, in quantum
eas videt, in tantum de his vera respondeat. Nec
sane omnes artes eo modo secum attulit, ac secum habet:
nam de artibus quae ad sensus corporis pertinent,
sicut multa medicinae, sicut astrologiae omnia, nisi quod
hic didicerit, non potest dicere. Ea vero quae sola intelligentia
capit, propter id quod dixi, cum vel a seipsa vel
ab alio fuerit bene interrogata, et recordata respondet.</p>
          </div3>
<div3>
            <head>3.</head>
            <p>
 Alio loco: <hi>Vellem, inquam, hinc plura dicere, ac
meipsum constringere, dum quasi tibi praecipio, ut nihil
aliud agerem quam redderer mihi, cui me maxime debeo.</hi> 
Ubi videor dicere potius debuisse, Redderer Deo, cui
me maxime debeo. Sed quoniam prius sibi ipse homo
reddendus est, ut illic quasi gradu facto inde surgat
atque attollatur ad Deum, sicut filius ille minor prius
reversus est ad semetipsum, et tunc ait: <hi>Surgam, et
ibo ad patrem meum <note>(Luc. XV, 18)</note>
            </hi>; ideo sic sum locutus.
Denique mox addidi: <hi>Atque ita fieri amicum mancipium
Domino <note>(Cap. 28, n. 55)</note>
            </hi>. Quod ergo dixi, <hi>cui
me maxime debeo,</hi> ad homines retuli: magis enim mihi
me debeo, quam hominibus caeteris, quamvis Deo magis
quam mihi. Hic liber sic incipit: <hi>Quoniam video te
abundare otio.</hi> 
</p>
          </div3>
        </div2>

<div2>
          <head>CAPUT IX. <hi>De Libero Arbitrio, libri tres.</hi> </head>
<div3>
            <head>1.</head>
            <p>
 Cum adhuc Romae demoraremur, voluimus disputando
<pb n="0595"/>quaerere unde sit malum. Et eo modo disputavimus,
ut si possemus, id quod de hac re divinae auctoritati
subditi credebamus, etiam ad intelligentiam
nostram, quantum disserendo opitulante Deo agere
possemus, ratio considerata et tractata perduceret. Et
quoniam constitit inter nos, diligenter ratione discussa,
malum non exortum nisi ex libero voluntatis arbitrio;
tres libri quos eadem disputatio peperit, appellati sunt,
de Libero Arbitrio. Quorum secundum et tertium in
Africa, jam etiam Hippone-Regio presbyter ordinatus,
sicut tunc potui, terminavi.</p>
          </div3>
<div3>
            <head>2.</head>
            <p>
 In his libris ita multa disserta sunt, ut incidentes
nonnullae quaestiones, quas vel enodare non poteram,
vel longam sermocinationem in praesenti requirebant,
ita differrentur, ut ex utraque parte, vel ex
omnibus earumdem quaestionum partibus, in quibus
non apparebat quid potius congrueret veritati, ad hoc
tamen ratiocinatio nostra concluderetur, ut quodlibet
eorum verum esset, laudandus crederetur, vel etiam
ostenderetur Deus. Propter eos quippe disputatio illa
suscepta est, qui negant, ex libero voluntatis arbitrio
mali originem duci, et Deum, si ita est, creatorem
omnium naturarum culpandum esse contendunt: eo
modo volentes secundum suae impietatis errorem
(Manichaei enim sunt), immutabilem quamdam et
Deo coaeternam introducere mali naturam. De gratia
vero Dei, qua suos electos sic praedestinavit, ut eorum,
qui jam in eis utuntur libero arbitrio, ipse etiam
praeparet voluntates, nihil in his libris disputatum est
propter hoc proposita quaestione. Ubi autem incidit
locus ut hujus gratiae fieret commemoratio, transeunter
commemorata est; non, quasi inde ageretur,
operosa ratiocinatione defensa. Aliud est enim quaerere,
unde sit malum; et aliud est quaerere, unde redeatur
ad pristinum, vel ad majus perveniatur bonum.</p>
          </div3>
<div3>
            <head>3.</head>
            <p>
 Quapropter novi haeretici Pelagiani, qui liberum
sic asserunt voluntatis arbitrium, ut gratiae Dei non
relinquant locum, quandoquidem eam secundum merita
nostra dari asserunt, non se extollant, quasi eorum
egerim causam; quia multa in his libris dixi pro
libero arbitrio, quae illius disputationis causa poscebat.
Dixi quippe in libro primo, malefacta justitia Dei
vindicari; et addidi: <hi>Non enim juste vindicarentur,
nisi fierent voluntate <note>(Lib. 1, c. 1, n. 1)</note>
            </hi>. Item cum
ipsam bonam voluntatem tam magnum bonum esse
monstrarem, ut omnibus corporeis et externis bonis
merito anteponeretur, dixi: <hi>Vides igitur jam, ut existimo,
in voluntate nostra esse constitutum, ut hoc vel
fruamur vel careamus tanto et tam vero bono: quid
enim tam in voluntate quam ipsa voluntas sita est? <note>(Id.,
c. 12, n. 26.)</note>
            </hi> Et alio loco: <hi>Quid ergo causae est, inquam,
cur dubitandum putemus, etiam si nunquam ante
sapientes fuimus, voluntate nos tamen laudabilem et
beatam vitam, voluntate turpem et miseram mereri ac
<pb n="0596"/>
degere? <note>(Id., c. 13, n. 28)</note>
            </hi>. Item alio loco: <hi>Ex quo
conficitur, inquam, ut quisquis recte honesteque vult
vivere, si id se velle prae fugacibus rebus velit; assequatur
tantam rem tanta facilitate, ut nihil aliud ei, quam
ipsum velle, sit habere quod voluit <note>(Id., n. 29)</note>
            </hi>. Itemque
alibi dixi: <hi>Hoc enim aeterna lex illa, ad cujus
considerationem redire jam tempus est, incommutabili
stabilitate firmavit, ut in voluntate meritum sit; in beatitate
autem et miseria praemium atque supplicium <note>(Id., c. 14, n. 30)</note>
            </hi>.
Et alio loco: <hi>Quid, inquam, quisque
sectandum et amplectendum eligat, in voluntate esse
positum constitit <note>(Id., c. 16, n. 34)</note>
            </hi>. Et in libro secundo: <hi>Homo enim ipse, inquam, in quantum homo est,
aliquod bonum est, quia recte vivere cum vult, potest <note>(Lib. 2, c. 1, n. 2)</note>
            </hi>.
Et alio loco dixi: <hi>Recte fieri non
posse, nisi eodem libero voluntatis arbitrio <note>(Id., c. 18,
n. 47)</note>
            </hi>. Et in libro tertio: <hi>Quid opus est, inquam, quaeri
unde iste motus existat, quo voluntas avertitur ab incommutabili
bono ad commutabile bonum; cum eum non nisi
animi, et voluntarium, et ob hoc culpabilem esse fateamur:
omnisque de hac re disciplina utilis ad id valeat,
ut eo motu improbato atque cohibito, voluntatem nostram
ad perfruendum sempiterno bono, a lapsu temporalium
convertamus? <note>(Lib. 3, c. 1, n. 2.)</note>
            </hi> Et alio loco: <hi>Optime,
inquam, de te veritas clamat, Non enim posses aliud
sentire esse in potestate nostra, nisi quod, cum volumus,
facimus. Quapropter nihil tam in nostra potestate, quam
ipsa voluntas, est. Ea enim prorsus nullo intervallo, mox
ut volumus, praesto est <note>(Id., c. 3, n. 7)</note>
            </hi>. Item alio loco: <hi>Si enim tu laudaris, inquam, videndo quid facere debeas,
cum id non videas, nisi in illo qui est incommutabilis veritas;
quanto magis ille qui et velle praecepit, et posse
praebuit, et non impune nolle permisit?</hi> 
 Deinde subjunxi
dicens: <hi>Si enim hoc debet quisque quod accepit, et sic
homo factus est, ut necessario peccet, hoc debet ut peccet.
Cum ergo peccat, quod debet, facit: quod si scelus
est dicere; neminem natura sua cogit ut peccet <note>(Id.,
c. 16, n. 46)</note>
            </hi>. Et iterum: <hi>Quae tandem esse poterit,
inquam, ante voluntatem causa voluntatis? Aut enim et
ipsa voluntas est; et a radice ista voluntatis non receditur:
aut non est voluntas; et peccatum nullum habet.
Aut igitur voluntas est prima causa peccandi; aut nullum
peccatum est prima causa peccandi: nec est cui
recte imputetur peccatum nisi peccanti. Non ergo est
cui recte imputetur nisi volenti <note>(Id., c. 17, n. 49)</note>
            </hi>.
Et paulo post: <hi>Quis, inquam, peccat in eo quod nullo
modo caveri potest? Peccatur autem: caveri igitur potest <note>(Id. c. 18, n. 50)</note>
            </hi>.
Quo testimonio meo in quodam
libro suo Pelagius usus est. Cui libro cum respondissem,
titulum libri mei esse volui, de Natura et Gratia.</p>
          </div3>
<div3>
            <head>4.</head>
            <p>
 In his atque hujusmodi verbis meis, quia gratia
Dei commemorata non est, de qua tunc non agebatur,
putant Pelagiani, vel putare possunt, suam nos
tenuisse sententiam. Sed frustra hoc putant. Voluntas
quippe est qua et peccatur, et recte vivitur: quod
his verbis egimus. Voluntas ergo ipsa nisi Dei gratia
<pb n="0597"/>
liberetur a servitute, qua facta est serva peccati, et
ut vitia superet, adjuvetur; recte pieque vivi a mortalibus
non potest. Et hoc divinum beneficium quo
liberatur, nisi eam praeveniret, jam meritis ejus daretur,
et non esset gratia, quae utique gratis datur.
Quod in aliis opusculis nostris satis egimus, istos inimicos
hujus gratiae novos haereticos refellentes; quamvis
et in his libris, qui non contra illos omnino, quippe
illi nondum erant, sed contra Manichaeos conscripti
sunt, de Libero Arbitrio; non omnimodo de ista Dei
gratia reticuimus, quam nefanda impietate conantur
auferre. Diximus quippe in secundo libro, non solum
magna, sed etiam minima bona non esse posse, nisi
ab illo a quo sunt omnia bona, hoc est, Deo. Et paulo
post: <hi>Virtutes, inquam, quibus recte vivitur, magna
bona sunt: species autem quorumlibet corporum, sine
quibus recte vivi potest, minima bona sunt: potentiae vero
animi, sine quibus recte vivi non potest, media bona
sunt. Virtutibus nemo male utitur: caeteris autem bonis,
id est mediis et minimis, non solum bene, sed etiam male
quisque uti potest. Et ideo virtute nemo male utitur;
quia opus virtutis est bonus usus istorum, quibus etiam
non bene uti possumus: nemo autem bene utendo, male
utitur. Quare abundantia et magnitudo bonitatis Dei, non
solum magna, sed etiam media et minima bona esse
praestitit. Magis laudanda est bonitas ejus in magnis,
quam in mediis; et magis in mediis, quam in minimis
bonis: sed magis in omnibus, quam si non omnia tribuisset <note>(Lib. 2, c. 19, n. 50)</note>
            </hi>.
Et alio loco: <hi>Tu tantum,
inquam, pietatem inconcussam tene</hi>, <hi>ut nullum tibi bonum,
vel sentienti, vel intelligenti, vel quoquo modo cogitanti
occurrat, quod non sit ex Deo.</hi> Itemque alio loco
dixi: <hi>Sed quoniam non sicut sponte homo cecidit, ita
etiam sponte surgere potest; porrectam nobis desuper
dexteram Dei, id est Dominum nostrum Jesum Christum,
firma fide teneamus <note>(Id., c. 20, n. 54)</note>
            </hi>.</p>
          </div3>
<div3>
            <head>5.</head>
            <p>
 Et in libro tertio, cum dixissem illud, quo et
Pelagium de meis opusculis usum fuisse commemoravi, <hi>Quis enim, inquam, peccat in eo quod nullo modo
caveri potest? Peccatur autem: caveri igitur potest;</hi> 
continuo secutus adjunxi: <hi>Et tamen etiam per ignorantiam
facta quaedam improbantur, et corrigenda judicantur;
sicut in divinis auctoritatibus legimus. Ait enim
Apostolus,  « Misericordiam consecutus sum, quia ignorans
feci</hi> »  <note>(I Tim. I, 13)</note>; <hi>ait et propheta:  « Delicta
juventutis meae et ignorantiae meae ne memineris</hi> »  <note>(Psal.
XXIV, 7)</note>. <hi>Sunt etiam necessitate facta improbanda, ubi
vult homo recte facere et non potest. Nam unde sunt
illae voces:  « Non enim quod volo, facio bonum; sed
quod odi malum, hoc ago. »  Et illud:  « Velle adjacet
mihi; perficere autem bonum, non</hi> »  <note>(Rom. VII, 15, 18)</note>. <hi>Et illud:  « Caro concupiscit adversus spiritum, spiritus
autem adversus carnem. Haec enim invicem adversantur,
ut non ea quae vultis, faciatis?</hi> 
 »  <hi>
              <note>(Galat. V, 17.)</note> Sed haec omnia hominum sunt ex illa mortis damnatione
venientium. Nam si non est ista poena hominis, sed
natura; nulla ista peccata sunt. Si enim non receditur
<pb n="0598"/>
ab eo modo quo naturaliter factus est, ita ut melius esse
non possit; ea quae debet, facit, cum haec facit. Si autem
bonus homo esset, aliter esset; nunc autem quia ita est,
non est bonus, nec habet in potestate ut bonus sit, sive
non videndo qualis esse debeat, sive videndo et non valendo
esse qualem se debere esse videt. Poenam istam
esse quis dubitet? Omnis autem poena, si justa est, peccati
poena est, et supplicium nominatur. Si autem injusta
poena est, quoniam poenam esse nemo ambigit;
injusto aliquo dominante homini imposita est. Porro
quia de omnipotentia Dei et justitia dubitare dementis
est, justa haec poena est, et pro peccato aliquo penditur.
Non enim quisquam injustus dominator, aut subripere
hominem potuit velut ignoranti Deo, aut extorquere invito,
tanquam invalidiori, vel terrendo vel confligendo</hi>,
<hi>ut hominem injusta poena cruciaret. Relinquitur ergo ut
haec poena justa de damnatione hominis veniat 
 <note>(Lib. 3,
c. 18, nn. 50, 51)</note>
            </hi>. Et alio loco: <hi>Approbare, inquam,
falsa pro veris ut erret invitus, et resistente atque torquente
dolore carnalis vinculi, non posse a libidinosis
operibus temperare, non est natura instituti hominis, sed
poena damnati. Cum autem de libera voluntate recte
faciendi loquimur, de illa scilicet in qua homo factus
est, loquimur <note>(Ibid., n. 52)</note>
            </hi>.</p>
          </div3>
<div3>
            <head>6.</head>
            <p>
 Ecce tam longe antequam Pelagiana haeresis exstitisset,
sic disputavimus, velut jam contra illos disputaremus.
Cum enim omnia bona dicerentur ex Deo,
id est et magna, et media, et minima: in mediis quidem
bonis invenitur liberum voluntatis arbitrium,
quia et male illo uti possumus; sed tamen tale est,
ut sine illo recte vivere nequeamus. Bonus autem
usus ejus jam virtus est, quae in magnis reperitur bonis,
quibus male uti nullus potest. Et quia omnia bona,
sicut dictum est, et magna, et media, et minima ex
Deo sunt; sequitur, ut ex Deo sit etiam bonus usus
liberae voluntatis, quae virtus est, et in magnis numeratur
bonis. Deinde dictum est, ex qua miseria peccantibus
justissime inflicta, liberet Dei gratia, quia
sponte homo, id est libero arbitrio, cadere potuit,
non etiam surgere: ad quam miseriam justae damnationis
pertinet ignorantia et difficultas, quam patitur
omnis homo ab exordio nativitatis suae; nec ab isto
malo, nisi Dei gratia, quisquam liberatur <note>(Lib. 2, c. 20;
et lib. 3, c. 18)</note>: quam miseriam Pelagiani nolunt ex
justa damnatione descendere, negantes originale peccatum:
quamvis ignorantia et difficultas, etiamsi essent
hominis primordia naturalia; nec sic culpandus,
sed laudandus esset Deus, sicut in eodem tertio libro
disputavimus <note>(Lib. 3, cc. 20, 21)</note>. Quae disputatio
contra Manichaeos habenda est, qui non accipiunt Scripturas
sanctas Veteris Instrumenti, in quibus originale
peccatum narratur; et quidquid inde in Litteris
apostolicis legitur, detestabili impudentia immissum
fuisse contendunt a corruptoribus Scripturarum, tanquam
<pb n="0599"/>
non fuerit ab Apostolis dictum. Contra Pelagianos
autem hoc defendendum est, quod utraque Scriptura
commendat, quam se accipere profitentur. Hoc
opus sic incipit: <hi>Dic mihi, quaeso te, utrum Deus non
sit auctor mali.</hi> 
</p>
          </div3>
        </div2>

<div2>
          <head>CAPUT X. <hi>De Genesi adversus Manichaeos, libri duo.</hi> </head>
<div3>
            <head>1.</head>
            <p>
 Jam vero in Africa constitutus, scripsi duos libros
de Genesi contra Manichaeos. Quamvis enim in
superioribus libris quidquid disputavi, unde ostenderem
Deum summe bonum et immutabilem creatorem
esse omnium mutabilium naturarum, nec ullam esse
naturam malam sive substantiam, in quantum natura
est atque substantia, adversus Manichaeos nostra
invigilaret intentio; isti tamen duo libri apertissime
adversus eos editi sunt in defensionem veteris legis,
quam vehementi studio vesani erroris oppugnant. In
primo, ab eo quod scriptum est, <hi>In principio fecit
Deus coelum et terram <note>(Gen. I, 1)</note>
            </hi>, donec septem peragantur
dies, ubi legitur Deus requievisse in die septimo.
In secundo autem, ab eo quod scriptum est, <hi>Hic liber creaturae coeli et terrae 
 <note>(Id. II, 4)</note>
            </hi>, donec Adam
et mulier ejus dimissi sunt de paradiso, et custodia
posita est ligno vitae. Deinde in fine libri, errori Manichaeorum
fidem catholicae veritatis opposui; quid
illi dicant, et nos quid dicamus, breviter aperteque
complectens.</p>
          </div3>
<div3>
            <head>2.</head>
            <p>
 Quod vero dixi, <hi>Illud autem non irrationabilium
avium oculos pascit, sed pura corda eorum qui Deo
credunt, et ab amore visibilium rerum et temporalium, se
ad ejus praecepta implenda convertunt; quod omnes homines
possunt, si velint <note>(Lib. 1, c. 3, n. 6)</note>
            </hi>, non existiment
novi haeretici Pelagiani secundum eos esse dictum.
Verum est enim omnino, omnes homines hoc
posse, si velint; sed praeparatur voluntas a Domino,
et tantum augetur munere charitatis, ut possint:
quod hic ideo dictum non est, quoniam praesenti necessarium
non erat quaestioni. Quod vero ibi legitur,
benedictionem Dei qua dictum est, <hi>Crescite et multiplicamini <note>(Gen. I, 28)</note>
            </hi>,
in carnalem fecunditatem post
peccatum conversam esse credendam <note>(Lib. 1, c. 19,
n. 30)</note>; si non potest alio modo dictum videri, nisi ut
putentur illi homines non habituri fuisse filios homines
nisi peccassent, omnino non approbo. Illud etiam
non est consequens, ut ideo intelligatur in allegoria
tantummodo esse accipiendum, quod herbae virides,
et ligna fructifera omni generi bestiarum, et omnibus
avibus, et omnibus serpentibus in libro Geneseos dantur
ad cibum, quia sunt et quadrupedia et volatilia
quae solis carnibus vivere videantur <note>(Id., c. 20, n. 31)</note>.
Fieri enim posset ut alerentur ab hominibus etiam de
fructibus terrae, si propter obedientiam qua ipsi homines
Deo sine ulla iniquitate servirent, mererentur
omnes bestias et aves omni modo habere servientes.
Item movere potest quomodo dixerim de populo
Israel, <hi>Adhuc corporali circumcisione et sacrificiis, tanquam
in mari gentium populus ille legi serviebat (Id.,
<pb n="0600"/>
c. 23, n. 40)</hi>; quandoquidem apud gentes sacrificare
non poterant, sicut eos et nunc videmus sine sacrificiis
remansisse; nisi forte quod per Pascha immolant
ovem, hoc in sacrificio deputetur.</p>
          </div3>
<div3>
            <head>3.</head>
            <p>
 In secundo etiam libro illud quod posui, nomine
pabuli significari posse vitam <note>(Lib. 2, c. 3, n. 4)</note>, cum
melioris interpretationis codices non habeant, <hi>pabulum;</hi> 
sed, <hi>fenum;</hi> non satis apte dictum videtur. Non
enim congruit feni nomen significationi vitae, quomodo
pabuli. Item videor <note>(Id., c. 5, n. 6)</note> non recte appellasse
verba prophetica quibus scriptum est, <hi>Quid superbit
terra et cinis <note>(Eccli. X, 9)</note>
            </hi>? quia non in ejus libro
legitur, quem certi simus appellandum esse prophetam.
Nec illud Apostoli, ubi adhibet testimonium de
Genesi, dicens, <hi>Factus est primus homo Adam in animam
viventem <note>(I Cor. XV, 45)</note>
            </hi>; sicut ille voluit, intellexi,
cum exponerem quod scriptum est, <hi>Insufflavit
Deus in faciem ejus flatum vitae, et factus est homo in
animam vivam,</hi> vel, <hi>in animam viventem <note>(Gen. II, 7)</note>
            </hi>.
Apostolus enim ad hoc adhibuit illud testimonium, ut
probaret esse corpus animale: ego autem hinc putavi
esse monstrandum, animalem factum prius hominem,
non corpus hominis solum <note>(Lib. 2, c. 8, n. 10)</note>. Quod
autem dixi, <hi>nulli naturae nocere peccata nisi sua <note>(Id.,
c. 29, n. 43)</note>
            </hi>, ideo dixi, quoniam justo qui nocet, non
ei vere nocet, quandoquidem etiam mercedem ejus
auget in coelis: sibi autem peccando vere nocet; quia
propter ipsam voluntatem nocendi recipiet id, quod
nocuit. Possunt sane Pelagiani ad suum dogma trahere
istam sententiam, et ideo dicere, parvulis aliena
non nocuisse peccata, quia dixi, <hi>nulli naturae nocere
peccata nisi sua;</hi> non intuentes ideo parvulos, qui utique
pertinent ad humanam naturam, trahere originale
peccatum, quia in primis hominibus natura humana
peccavit, ac per hoc naturae humanae nulla nocuere
peccata, nisi sua. Per unum quippe hominem, in quo
omnes peccaverunt, peccatum intravit in mundum <note>(Rom. V, 12)</note>:
non enim nulli homini, sed nulli naturae
dixi peccata nocere, nisi sua. Item in eo quod
paulo post dixi, <hi>Nullum esse malum naturale <note>(Lib. 2,
c. 29, n. 43)</note>
            </hi>, possunt quaerere similem latebram, nisi
hoc dictum ad naturam talem referatur, qualis sine
vitio primitus condita est: ipsa enim vere ac proprie
natura hominis dicitur. Translato autem verbo utimur,
ut naturam dicamus etiam, qualis nascitur homo,
secundum quam locutionem dixit Apostolus: <hi>Fuimus
enim et nos aliquando natura filii irae, sicut et caeteri <note>(Ephes. II, 3)</note>
            </hi>.
Hoc opus sic incipit: <hi>Si eligerent Manichaei
quos deciperent.</hi> 
</p>
          </div3>
        </div2>

<div2>
          <head>CAPUT XI. <hi>De Musica libri sex.</hi> </head>
<div3>
            <head>1.</head>
            <p>
 Deinde, ut supra commemoravi <note>(Lib. 1 Retract.,
c. 6)</note>, sex libros de Musica scripsi; quorum ipse sextus
maxime innotuit, quoniam res in eo digna cognitione
versatur, quomodo a corporalibus et spiritualibus,
sed mutabilibus numeris, perveniatur ad immutabiles
<pb n="0601"/>
numeros, qui jam sunt in ipsa immutabili
veritate, et sic invisibilia Dei, per ea quae facta sunt,
intellecta conspiciantur. Quod qui non possunt, et tamen
ex fide Christi vivunt, ad illa certius atque felicius
conspicienda post hanc vitam veniunt. Qui autem
possunt, si desit eis fides Christi, qui unus mediator
est Dei et hominum, cum tota sapientia sua pereunt.</p>
          </div3>
<div3>
            <head>2.</head>
            <p>
 In hoc libro illud quod dixi, <hi>Corpora enim tanto
meliora quanto numerosiora talibus numeris: anima
vero istis quae per corpus accipit, carendo fit melior,
cum sese avertit a carnalibus sensibus, et divinis sapientiae
numeris reformatur <note>(Lib. 6, c. 4, n. 7)</note>
            </hi>, non sic
accipiendum est, quasi non sint futuri numeri corporales
in corporibus incorruptibilibus et spiritualibus;
cum multo speciosiora et decentiora futura sint: aut
anima eos sensura non sit, quando erit optima, quemadmodum
hic eis carendo fit melior. Hic enim opus
habet avertere se a carnalibus sensibus ad intelligibilia
capienda, quia infirma est, et minus idonea
utrisque simul adhibere intentionem suam: et in his
corporalibus nunc illecebra cavenda est, quamdiu
anima illici ad delectationem turpem potest. Tunc
autem tam firma erit atque perfecta, ut numeris corporalibus
non avertatur a contemplatione sapientiae,
et ita sentiat eos ut non illiciatur ab eis, nec eis carendo
fiat melior; sed ita sit bona et recta, ut nec
latere possint eam nec occupare.</p>
          </div3>
<div3>
            <head>3.</head>
            <p>
 Item quod dixi, <hi>Haec autem sanitas tunc firmissima
erit atque certissima, cum pristinae stabilitati certo suo
tempore atque ordine hoc corpus fuerit restitutum <note>(Id.,
c. 5, n. 13)</note>
            </hi>, non ita dictum putetur, quasi non sint
futura post resurrectionem corpora meliora, quam
primorum hominum in paradiso fuerunt, cum illa jam
non sint alenda corporalibus alimentis, quibus alebantur
ista: sed pristina stabilitas hactenus accipienda
est, quatenus aegritudinem ita nullam corpora illa
patientur, sicut nec ista pati possent ante peccatum.</p>
          </div3>
<div3>
            <head>4.</head>
            <p>
 Alio loco: <hi>Laboriosior est, inquam, hujus mundi
amor. Quod enim in illo anima quaerit, constantiam
scilicet aeternitatemque, non invenit: quoniam rerum
transitu completur infirma pulchritudo, et quod in illa
imitatur constantiam, a summo Deo per animam trajicitur:
quoniam prior est species tantummodo tempore
commutabilis, quam est ea, quae et tempore et locis <note>(Id.,
c. 14, n. 43)</note>
            </hi>. Haec verba si eo modo accipi possunt,
ut non intelligatur infima pulchritudo, nisi in corporibus
hominum, omniumque animalium, quae cum
sensu corporis vivunt, ratio manifesta defendit. Hoc
quippe in ea pulchritudine imitatur constantiam, quod
in compage sua manent eadem corpora, in quantum
manent: id autem a summo Deo in ea per animam trajicitur.
Anima quippe ipsam compagem tenet, ne dissolvatur,
et diffluat; quod videmus in corporibus animalium
anima discedente contingere. Si autem infima
pulchritudo in omnibus corporibus intelligatur, cogit
ista sententia etiam ipsum mundum animal credere, ut
etiam in ipsum, quod in illo imitatur constantiam, a
<pb n="0602"/>
summo Deo per animam trajiciatur. Sed animal esse
istum mundum, sicut Plato sensit, aliique philosophi
quamplurimi, nec ratione certa indagare potui, nec divinarum
Scripturarum auctoritate persuaderi posse
cognovi. Unde tale aliquid a me dictum quo id accipi
possit, etiam in libro de Immortalitate Animae temere
dictum notavi <note>(Lib. 1 Retract., c. 5, n. 3)</note>; non quia
hoc falsum esse confirmo, sed quia nec verum esse
comprehendo, quod sit animal mundus. Hoc sane inconcusse
retinendum esse non dubito, Deum nobis
non esse istum mundum, sive anima ejus ulla, sive
nulla sit. Quia si ulla est, ille qui eam fecit, est Deus
noster: si autem nulla est, nullorum Deus potest esse
iste; quanto minus noster? Esse tamen spiritualem
vitalemque virtutem, etiam si non sit animal mundus;
quae virtus in Angelis sanctis ad decorandum atque
administrandum mundum Deo servit, et a quibus non
intelligitur; rectissime creditur. Angelorum autem
sanctorum nomine, omnem sanctam creaturam spiritualem,
in Dei secreto atque occulto ministerio constitutam
nunc appellaverim: sed spiritus angelicos
sancta Scriptura nomine animarum significare non
solet. Proinde in eo quod circa finem libri hujus dixi, <hi>Rationales et intellectuales numeri beatarum animarum
atque sanctarum legem ipsam Dei, sine qua folium de
arbore non cadit, et cui nostri capilli numerati sunt,
nulla interposita natura excipientes, usque ad terrena et
inferna jura transmittunt 
 <note>(Lib. 6, c. 17, n. 58)</note>
            </hi>, non
video quemadmodum vocabulum animarum secundum
Scripturas sanctas positum possit ostendi; quandoquidem
hic non nisi Angelos sanctos intelligi volui,
quos habere animas nusquam me legisse in divinis
eloquiis canonicis recolo. Hic liber sic incipit: <hi>Satis
diu pene</hi>.
</p>
          </div3>
        </div2>

<div2>
          <head>CAPUT XII. <hi>De Magistro, liber unus</hi> </head>
<p>Per idem tempus scripsi librum cujus est titulus,
de Magistro: in quo disputatur et quaeritur, et invenitur,
magistrum non esse, qui docet hominem scientiam,
nisi Deum, secundum illud etiam quod in Evangelio
scriptum est: <hi>Unus est Magister vester Christus <note>(Matth. XXIII, 10)</note>
            </hi>.
Hic liber sic incipit: <hi>Quid tibi videmur
efficere velle cum loquimur?</hi> </p>
</div2>

<div2>
          <head>CAPUT XIII. <hi>De Vera Religione, liber unus.</hi> </head>
<div3>
            <head>1.</head>
            <p>
 Tunc etiam de Vera Religione librum scripsi;
in quo multipliciter et copiosissime disputatur, unum
verum Deum, id est Trinitatem, Patrem et Filium et
Spiritum sanctum religione vera colendum: et quanta
misericordia ejus, per temporalem dispensationem
concessa sit hominibus christiana religio, quae vera
religio est, et ad eumdem cultum Dei quemadmodum
sit homo quadam vita sua coaptandus. Maxime
<pb n="0603"/>
tamen contra duas naturas Manichaeorum liber hic
loquitur.</p>
          </div3>
<div3>
            <head>2.</head>
            <p>
 In hoc libro quodam loco: <hi>Sit, inquam, tibi manifestum
atque perceptum, nullum errorem in religione
esse potuisse, si anima pro Deo suo non coleret animam,
aut corpus, aut phantasmata sua.</hi> Hic animam pro universa
creatura incorporali posui non loquens more
Scripturarum, quae animam quando non translato
verbo utuntur, nescio utrum velint intelligi nisi eam
qua vivunt animalia mortalia, in quibus et homines
sunt, quamdiu mortales sunt. Paulo post autem eumdem
sensum melius sum breviusque complexus, ubi
dixi: <hi>Non ergo creaturae potius quam Creatori serviamus,
nec evanescamus in cogitationibus nostris, et perfecta
religio est.</hi> Creaturam quippe uno nomine utramque,
id est spiritualem corporalemque significavi.
Restat quod ibi dixi, <hi>aut phantasmata sua:</hi> propter
quod hic dixi, <hi>nec evanescamus in cogitationibus
nostris.</hi> </p>
          </div3>
<div3>
            <head>3.</head>
            <p>
 Item quod dixi, <hi>Ea est nostris temporibus christiana
religio, quam cognoscere ac sequi securissima et
certissima salus est,</hi> secundum hoc nomen dictum est,
non secundum ipsam rem, cujus hoc nomen est. Nam
res ipsa quae nunc christiana religio nuncupatur, erat
apud antiquos, nec defuit ab initio generis humani,
quousque ipse Christus veniret in carne, unde vera
religio quae jam erat, coepit appellari christiana. Cum
enim eum post resurrectionem ascensionemque in
coelum coepissent Apostoli praedicare, et plurimi crederent,
primum apud Antiochiam, sicut scriptum est,
appellati sunt discipuli Christiani <note>(Act. XI, 26)</note>. Propterea
dixi, <hi>Haec est nostris temporibus christiana religio;</hi> 
non quia prioribus temporibus non fuit, sed
quia posterioribus hoc nomen accepit.</p>
          </div3>
<div3>
            <head>4.</head>
            <p>
 Alio loco: <hi>Intende igitur, inquam, in haec quae
sequuntur, diligenter et pie, quantum potes; tales enim
adjuvat Deus <note>(Cap. 10, n. 18-20)</note>
            </hi>. Quod non ita intelligendum
est, quasi tantummodo tales adjuvet,
cum adjuvet etiam non tales ut sint tales, id est,
ut diligenter et pie quaerant: tales autem adjuvat
ut inveniant. Itemque alibi: <hi>Deinde, inquam, jam
erit consequens ut post mortem corporalem quam debemus
primo peccato, tempore suo atque ordine suo
hoc corpus restituatur pristinae stabilitati <note>(Cap. 12, n.
25)</note>
            </hi>. Quod sic accipiendum est, quia etiam pristina
stabilitas corporis quam peccando amisimus, habebat
tantam felicitatem, ut in defectum non vergeret senectutis.
Huic ergo pristinae stabilitati restituetur hoc
corpus in resurrectione mortuorum. Sed habebit amplius,
ut nec alimentis corporalibus sustentetur; sed
ad sufficientiam vivificetur solo spiritu, cum resurrexerit
in spiritum vivificantem, qua causa etiam spirituale
erit. Illud autem quod primum fuit, quamvis
non moriturum, nisi homo peccasset, tamen animale
factum est in animam viventem.</p>
          </div3>
<div3>
            <head>5.</head>
            <p>
 Et alibi: <hi>Usque adeo, inquam, peccatum voluntarium
malum est, ut nullo modo sit peccatum, si non sit
voluntarium <note>(Cap. 14, n. 27)</note>
            </hi>. Potest videri falsa haec
definitio; sed si diligenter discutiatur, invenietur esse
<pb n="0604"/>
verissima. Peccatum quippe illud cogitandum est,
quod tantummodo peccatum est, non quod est etiam
poena peccati, sicut superius ostendi, cum quaedam
commemorarem ex libro tertio de Libero arbitrio <note>(Lib. 1 Retract., c. 9, n. 5)</note>.
Quamvis et illa quae non
immerito non voluntaria peccata dicuntur, quia vel a
nescientibus vel a coactis perpetrantur, non omnimodo
possunt sine voluntate committi: quoniam et
ille qui peccat ignorans, voluntate utique facit, quod
cum faciendum non sit, putat esse faciendum. Et ille
qui concupiscente adversus spiritum carne, non ea
quae vult facit, concupiscit quidem nolens, et in eo
non facit quod vult: sed si vincitur, concupiscentiae
consentit volens, et in eo non facit nisi quod vult, liber
scilicet justitiae, servusque peccati. Et illud quod
in parvulis dicitur originale peccatum, cum adhuc
non utantur arbitrio voluntatis, non absurde vocatur
etiam voluntarium, quia ex prima hominis mala voluntate
contractum, factum est quodammodo haereditarium.
Non itaque falsum est quod dixi, <hi>Usque adeo
peccatum voluntarium malum est, ut nullo modo sit
peccatum, si non sit voluntarium.</hi> Ideo gratia Dei non
solum reatus omnium praeteritorum solvitur in omnibus
qui baptizantur in Christo, quod fit Spiritu regenerationis;
verum etiam in grandibus voluntas ipsa
sanatur, et praeparatur a Domino, quod fit spiritu fidei
et charitatis.</p>
          </div3>
<div3>
            <head>6.</head>
            <p>
 Alio loco in eo quod dixi de Domino Jesu Christo, <hi>Nihil egit vi, sed omnia suadendo et monendo 
 <note>(Cap. 16,
n. 31)</note>
            </hi>, non mihi occurrerat quod vendentes et ementes
flagellando ejecit de templo. Sed quid hoc, aut
quantum est? Quamvis et daemones nolentes ab hominibus,
non sermone suasionis, sed vi potestatis ejecerit.
Item alio loco: <hi>Prius, inquam, isti sequendi sunt,
qui unum Deum summum, solum verum Deum et solum
colendum esse dicunt: si apud hos veritas non eluxerit,
tum demum migrandum est.</hi> Quod ita potest videri
dictum, quasi de hujus religionis veritate dubitaverim.
Dixi autem sicut ei congruebat ad quem scribebam.
Sic enim dixi, <hi>si apud hos veritas non eluxerit,</hi> nihil
dubitans quod apud eos elucesceret; quemadmodum
ait Apostolus, <hi>Si Christus non resurrexit <note>(I Cor. XV, 14)</note>
            </hi>,
non utique dubitans quod resurrexerit.</p>
          </div3>
<div3>
            <head>7.</head>
            <p>
 Item quod dixi, <hi>Nec miracula illa in nostra tempora
durare permissa sunt, ne anima semper visibilia
quaereret, et eorum consuetudine frigesceret genus humanum,
quorum novitate flagravit <note>(Cap. 25, nn. 46, 47)</note>
            </hi>,
verum est quidem: non enim nunc usque cum manus
imponitur baptizatis, sic accipiunt Spiritum sanctum,
ut loquantur linguis omnium gentium; aut nunc
usque ad umbram transeuntium praedicatorum Christi
sanantur infirmi; et si qua talia tunc facta sunt, quae
postea cessasse manifestum est. Sed non sic accipiendum
est quod dixi, ut nunc in Christi nomine fieri
miracula nulla credantur. Nam ego ipse quando istum
ipsum librum scripsi, ad Mediolanensium corpora
martyrum in eadem civitate caecum illuminatum
<pb n="0605"/>
fuisse jam noveram, et alia nonnulla, qualia tam
multa etiam istis temporibus fiunt, ut nec omnia
cognoscere, nec ea quae cognoscimus, enumerare
possimus.</p>
          </div3>
<div3>
            <head>8.</head>
            <p>
 Et alio loco illud quod dixi, <hi>Sicut ait Apostolus,
 « Omnis ordo a Deo est,</hi> »  non eisdem verbis hoc dixit
Apostolus, quamvis eadem videatur esse sententia.
Ait quippe ille: <hi>Quae autem sunt, a Deo ordinatae sunt <note>(Rom. XIII, 1)</note>
            </hi>.
Et alibi: <hi>Prorsus, inquam, nemo nos
fallat: quidquid recte vituperatur, in melioris comparatione
respuitur <note>(Cap. 41, nn. 77, 78)</note>
            </hi>. Hoc de substantiis
atque naturis dictum est: inde enim disputabatur,
non de bonis actionibus atque peccatis. Itemque
alibi: <hi>Sed nec sic quidem, inquam, ab homine homo
diligendus est, ut diliguntur carnales fratres, vel filii,
vel conjuges, vel quique cognati: aut affines, aut cives,
nam et ista dilectio temporalis est. Non enim ullas tales
necessitudines haberemus, quae nascendo et moriendo
contingunt, si natura nostra in praeceptis et imagine Dei
manens, in istam corruptionem non relegaretur <note>(Cap. 46,
n. 88)</note>
            </hi>. Hunc sensum prorsus improbo, quem jam et
superius improbavi in primo libro de Genesi contra
Manichaeos <note>(Lib. 1 Retract., c. 10, n. 2)</note>. Ad hoc enim
ducit, ut credantur illi conjuges primi non generaturi
posteros homines, nisi peccassent; tanquam necesse
fuerit ut morituri gignerentur, si de concubitu maris
et feminae gignerentur. Nondum enim videram fieri
potuisse ut non morituri de non morituris nascerentur,
si peccato illo magno non mutaretur in deterius humana
natura: ac per hoc, si et in parentibus et in
filiis fecunditas felicitasque mansisset, usque ad certum
sanctorum numerum, quem praedestinavit Deus,
nascerentur homines non parentibus successuri morientibus,
sed cum viventibus regnaturi. Essent ergo
etiam istae cognationes atque affinitates, si nullus delinqueret,
nullusque moreretur.</p>
          </div3>
<div3>
            <head>9.</head>
            <p>
 Item alio loco: <hi>Ad unum Deum tendentes, inquam,
et ei uni religantes animas nostras, unde religio dicta
creditur, omni superstitione careamus <note>(Cap. 55, n. 111)</note>
            </hi>.
In his verbis meis ratio quae reddita est, unde sit
dicta religio, plus mihi placuit. Nam non me fugit
aliam nominis hujus originem exposuisse latini sermonis
auctores, quod inde sit appellata religio, quod
religitur: quod verbum compositum est a legendo,
id est eligendo, ut ita latinum videatur religo sicut
eligo. Hic liber sic incipit: <hi>Cum omnis vitae bonae ac
beatae via.</hi> 
</p>
          </div3>
        </div2>

<div2>
          <head>CAPUT XIV. <hi>De Utilitate credendi, ad Honoratum liber unus.</hi> </head>
<div3>
            <head>1.</head>
            <p>
 Jam vero apud Hipponem-regium presbyter
scripsi librum de Utilitate credendi, ad amicum meum
quem deceptum a Manichaeis, adhuc eo errore noveram
detineri, et irridere in catholicae fidei disciplina,
quod juberentur homines credere, non autem quid
esset verum certissima ratione docerentur. In hoc
libro dixi <note>(Cap. 3, n. 9)</note>: <hi>In quibus tamen legis praeceptis
<pb n="0606"/>
atque mandatis, quibus nunc christiano uti fas
non est; quale vel sabbatum est, vel circumcisio, vel
sacrificia, et si quid hujusmodi est; tanta mysteria continentur,
ut omnis pius intelligat, nihil esse perniciosius,
quam quidquid ibi est, accipi ad litteram, id est ad verbum:
nihil autem salubrius, quam spiritu revelari. Inde
est,  « Littera occidit; spiritus autem vivificat</hi> »  <note>(II Cor.
III, 6)</note>. Sed aliter exposui verba ista apostoli Pauli, et
quantum mihi videtur, vel potius ipsis rebus apparet,
multo convenientius in eo libro qui inscribitur de
Spiritu et Littera: quamvis non sit et iste sensus
respuendus.</p>
          </div3>
<div3>
            <head>2.</head>
            <p>
 Item dixi, <hi>Duae sunt enim personae in religione
laudabiles. Una eorum qui jam invenerunt; quos etiam
beatissimos judicari necesse est: alia eorum qui studiosissime
et rectissime inquirunt. Primi ergo sunt jam in
ipsa possessione; alteri in via, qua tamen certissime
pervenitur.</hi> In his verbis meis, si illi qui jam invenerunt,
quos in ipsa possessione esse jam diximus, sic
accipiantur beatissimi, ut non in hac vita, sed in ea
quam speramus et ad quam per fidei viam tendimus,
sint; non habet iste sensus errorem: ipsi enim judicandi
sunt quod quaerendum est invenisse, qui jam
ibi sunt quo nos quaerendo et credendo, id est viam
fidei tenendo, cupimus pervenire. Si autem in hac vita
putantur isti esse vel fuisse, id verum esse non mihi
videtur: non quia in hac vita nihil veri omnino inveniri
potest quod mente cernatur, non fide credatur;
sed quia tantum est quidquid est, ut non faciat beatissimos.
Neque enim quod ait Apostolus, <hi>Videmus
nunc per speculum in aenigmate,</hi> et, <hi>Nunc scio ex parte</hi>;
non cernitur mente: cernitur plane, sed beatissimos
nondum facit. Illud enim beatissimos facit quod ait: <hi>Tunc autem facie ad faciem;</hi> 
 et, <hi>Tunc cognoscam sicut
et cognitus sum <note>(I Cor. XIII, 12)</note>
            </hi>. Qui hoc invenerunt,
ipsi dicendi sunt in beatitudinis possessione consistere,
ad quam ducit via fidei quam tenemus, et quo credendo
cupimus pervenire. Sed quinam sint illi beatissimi,
qui jam sunt in ea possessione quo ducit haec
via, magna quaestio est. Et Angeli quidem sancti quod
ibi sint, nulla quaestio est. Sed de sanctis hominibus
jam defunctis, utrum ipsi saltem dicendi sint jam in
illa possessione consistere merito quaeritur. Jam enim
corpore quidem corruptibili, quo anima aggravatur,
exuti sunt; sed adhuc exspectant etiam ipsi redemptionem
corporis sui, et caro eorum requiescit in spe,
nondum in futura incorruptione clarescit. Sed utrum
ad contemplandam cordis oculis veritatem, sicut
dictum est, <hi>facie ad faciem,</hi> nihil ex hoc minus habeant,
non hic locus est disputando inquirere. Item quod
dixi, <hi>Nam scire magna et honesta vel etiam divina, beatissimum
est,</hi> ad eamdem beatitudinem referre debemus.
In hac enim vita quantumcumque id sciatur,
nondum est beatissimum; quoniam incomparabiliter
longe est amplius quod inde nescitur.</p>
          </div3>
<div3>
            <head>3.</head>
            <p>
 Et quod dixi, <hi>Multum interesse utrum aliquid
<pb n="0607"/>
mentis certa ratione teneatur, quod scire dicimus; an
famae vel litteris credendum posteris utiliter commendetur;</hi> 
et paulo post, <hi>Quod scimus igitur, debemus rationi:
quod credimus, auctoritati <note>(Cap. 11, n. 25)</note>
            </hi>, non sic
accipiendum est, ut in sermone usitatiore vereamur
nos dicere scire quod idoneis testibus credimus. Proprie
quippe cum loquimur, id solum scire dicimus,
quod mentis firma ratione comprehendimus. Cum
vero loquimur verbis consuetudini aptioribus, sicut
loquitur etiam divina Scriptura, non dubitemus dicere
scire nos, et quod percipimus nostri corporis
sensibus, et quod fide dignis credimus testibus; dum
tamen inter haec et illud quid distet intelligamus.</p>
          </div3>
<div3>
            <head>4.</head>
            <p>
 Item quod dixi, <hi>Nemini dubium est, omnes homines
aut stultos esse aut sapientes <note>(Cap. 12, n. 27)</note>
            </hi>,
potest videri esse contrarium illi quod legitur in libro
tertio de Libero Arbitrio, <hi>Quasi vero natura humana
praeter stultitiam et sapientiam nullam mediam recipiat
affectionem <note>(Cap. 24, n. 71)</note>
            </hi>. Sed illud ibi dictum est,
ubi de primo homine quaerebatur utrum sapiens fuerit
factus, an stultus, an neutrum: quoniam nullo
modo stultum dicere poteramus qui sine vitio factus
est, cum sit stultitia magnum vitium; et sapientem
quomodo diceremus qui potuit seduci, non satis apparebat.
Ideoque ad compendium dicere volui, quasi
vero natura humana praeter stultitiam et sapientiam
nullam mediam recipiat affectionem. Intuebar quippe
etiam parvulos, quos licet confiteamur trahere originale
peccatum, tamen nec sapientes nec stultos possumus
proprie dicere, nondum utentes libero arbitrio,
seu bene seu male. Nunc autem aut sapientes aut
stultos esse omnes homines dixi, eos volens intelligi
qui jam ratione utuntur, qua discernuntur a pecoribus,
ut homines sint, sicut dicimus beatos esse
omnes homines velle. Numquid enim in hac sententia
tam vera atque manifesta metuimus ne intelligantur
et parvuli, qui hoc adhuc velle non possunt?</p>
          </div3>
<div3>
            <head>5.</head>
            <p>
 Alio loco cum commemorassem, quae Dominus
Jesus fecit cum hic esset in carne, adjunxi, dicens: <hi>Cur, inquis, ista modo non fiunt?</hi> 
 Atque respondi: <hi>Quia non moverent nisi mira essent; si autem solita essent,
mira non essent 
 <note>(Cap. 16, n. 34)</note>
            </hi>. Hoc autem
dixi, quia non tanta nec omnia modo, non quia nulla
fiunt etiam modo.</p>
          </div3>
<div3>
            <head>6.</head>
            <p>
 In fine autem libri: <hi>Sed quoniam sermo iste noster,
inquam, multo processit longius quam putabam,
hic finem libro faciamus, in quo memineris volo, nondum
Manichaeos me coepisse refellere, et illas nugas
nondum invasisse, neque de ipsa Catholica magnum aliquid
aperuisse: sed voluisse tantummodo eruere tibi,
si possem, falsam opinionem de veris Christianis malitiose
aut imperite nobis insinuatam</hi>, <hi>et erigere ad magna
quaedam et divina discenda. Quare hoc volumen ita
sese habeat: placatiore autem animo tuo facto, ero fortassis
<pb n="0608"/>
in caeteris promptior <note>(Cap. 18, n. 36)</note>
            </hi>. Haec non
ita dixi, quasi nihil adversus Manichaeos adhuc scripsissem,
vel nihil de doctrina catholica mandassem
litteris, cum tot superius edita volumina de utraque
re non me tacuisse testentur: sed in hoc libro ad illum
scripto nondum Manichaeos refellere coeperam,
et illas nugas nondum invaseram, neque de ipsa Catholica
magnum aliquid aperueram; quoniam sperabam,
hoc initio facto, ad eum ipsum me scripturum
fuisse quae hic nondum scripseram. Hic liber sic incipit: <hi>Si mihi, Honorate, unum atque idem videretur
esse.</hi> 
</p>
          </div3>
        </div2>

<div2>
          <head>CAPUT XV. <hi>Contra Manichaeos, de Duabus Animabus liber unus.</hi> </head>
<div3>
            <head>1.</head>
            <p>
 Post hunc librum scripsi adhuc presbyter contra
Manichaeos de Duabus Animabus, quarum dicunt
unam partem Dei esse, alteram de gente tenebrarum,
quam non condiderit Deus, et quae sit Deo coaeterna;
et has ambas animas, unam bonam, alteram malam,
in uno homine esse delirant: istam scilicet malam,
propriam carnis esse dicentes, quam carnem etiam
dicunt gentis esse tenebrarum; illam vero bonam, ex
adventitia Dei parte, quae cum tenebrarum gente conflixerit,
atque utramque miscuerit: et omnia quidem
bona hominis illi bonae animae; omnia vero mala illi
malae animae tribuunt. In hoc libro illud quod dixi, <hi>Nullam esse qualemcumque vitam, quae non eo ipso quo
vita est, et in quantum omnino vita est, aa summum
vitae fontem principiumque pertineat 
 <note>(Cap. 1, n. 1)</note>
            </hi>, ita
dixi, ut tanquam creatura ad Creatorem pertinere intelligatur,
non autem de illo esse tanquam pars ejus
existimetur.</p>
          </div3>
<div3>
            <head>2.</head>
            <p>
 Item quod dixi, <hi>nusquam</hi> scilicet, <hi>nisi in voluntate
esse peccatum,</hi> possunt Pelagiani pro se dictum
putare, propter parvulos, quos ideo negant habere
peccatum quod eis in Baptismate remittatur, quia nondum
arbitrio voluntatis utuntur. Quasi vero peccatum
quod eos ex Adam dicimus originaliter trahere, id est
reatu ejus implicatos, et ob hoc poenae obnoxios detineri,
usquam esse potuit nisi in voluntate, qua voluntate
commissum est, quando divini praecepti est
facta transgressio. Potest etiam putari falsa esse ista
sententia qua diximus, <hi>Nusquam nisi in voluntate esse
peccatum,</hi> quia dixit Apostolus: <hi>Si autem quod nolo,
hoc facio, jam non ego operor illud, sed quod habitat
in me peccatum.</hi> Hoc enim peccatum usque adeo non
est in voluntate, ut dicat: <hi>Quod nolo, hoc facio.</hi> Quomodo
ergo nusquam est nisi in voluntate peccatum?
Sed hoc peccatum de quo sic est locutus Apostolus,
ideo peccatum vocatur, quia peccato factum est, et
poena peccati est; quandoquidem hoc de concupiscentia
carnis dicitur, quod aperit in consequentibus dicens: <hi>Scio quia non habitat in me, hoc est in carne mea
bonum: velle enim adjacet mihi, perficere autem bonum,
non 
 <note>(Rom. VII, 16-18)</note>
            </hi>. Perfectio quippe boni
<pb n="0609"/>
est, ut nec ipsa concupiscentia peccati sit in homine,
cui quidem quando bene vivitur, non consentit voluntas:
verumtamen non perficit bonum, quia inest adhuc
concupiscentia cui repugnat voluntas; cujus concupiscentiae
reatus in Baptismate solvitur, sed infirmitas
manet, cui donec sanetur, omnis fidelis qui
bene proficit, studiosissime reluctatur. Peccatum autem
quod nusquam est nisi in voluntate, illud praecipue
intelligendum est, quod justa damnatio consecuta
est. Hoc enim per unum hominem introivit in
mundum: quanquam et hoc peccatum quo consentitur
peccati concupiscentiae, non nisi voluntate committitur.
Propter hoc et alio loco dixi: <hi>Non igitur nisi voluntate
peccatur <note>(Cap. 9, n. 12)</note>
            </hi>.</p>
          </div3>
<div3>
            <head>3.</head>
            <p>
 Itemque alio loco ipsam voluntatem definivi dicens: <hi>Voluntas est animi motus, cogente nullo, ad
aliquid vel non amittendum vel adipiscendum 
 <note>(Id., n.
14)</note>
            </hi>. Quod propterea dictum est, ut hac definitione
volens a nolente discerneretur, et sic ad illos referretur
intentio, qui primi in paradiso fuerunt humano
generi origo mali, nullo cogente peccando, hoc est
libera voluntate peccando, quia et scientes contra praeceptum
fecerunt, et ille tentator suasit ut hoc fieret,
non coegit. Nam et qui nesciens peccavit, non incongruenter
nolens peccasse dici potest, quamvis et ipse
quod nesciens fecit, volens tamen fecit; ita nec ipsius
esse potuit sine voluntate peccatum. Quae voluntas
utique sicut definita est, animi motus fuit, nullo
cogente, ad aliquid vel non amittendum, vel adipiscendum.
Quod enim si noluisset, non fecisset, non
coactus est facere. Quia voluit ergo fecit, etiamsi non
quia voluit peccavit, nesciens peccatum esse quod
fecit: ita nec tale peccatum sine voluntate esse potuit,
sed voluntate facti, non voluntate peccati, quod tamen
factum peccatum fuit; hoc enim factum est quod
fieri non debuit. Quisquis autem sciens peccat, si
potest cogenti ad peccatum sine peccato resistere,
nec tamen facit, utique volens peccat; quoniam qui
potest resistere, non cogitur cedere. Qui vero cogenti
cupiditati bona voluntate resistere non potest, et ideo
facit contra praecepta justitiae, jam hoc ita peccatum
est, ut sit etiam poena peccati. Quapropter peccatum
sine voluntate esse non posse verissimum est.</p>
          </div3>
<div3>
            <head>4.</head>
            <p>
 Itemque definitio peccati qua diximus, <hi>Peccatum
est voluntas retinendi vel consequendi quod justitia vetat,
et unde liberum est abstinere <note>(Cap. 11, n. 15)</note>
            </hi>,
propterea vera est, quia id definitum est quod tantummodo
peccatum est, non quod etiam poena peccati.
Nam quando tale est ut idem sit et poena peccati,
quantum est quod valet voluntas sub dominante
cupiditate, nisi forte, si pia est, ut oret auxilium?
In tantum enim libera est, in quantum liberata est,
et in tantum appellatur voluntas. Alioquin tota cupiditas,
quam voluntas proprie nuncupanda est:
<pb n="0610"/>
quae non est, sicut Manichaei desipiunt, alienae naturae
additamentum, sed nostrae vitium a quo non
sanatur nisi gratia Salvatoris. Quod si quisquam dicit,
etiam ipsam cupiditatem nihil aliud esse quam
voluntatem, sed vitiosam peccatoque servientem; non
resistendum est, nec de verbis, cum res constet,
controversia facienda. Etiam sic enim ostenditur sine
voluntate nullum esse peccatum sive in opere, sive in
origine.</p>
          </div3>
<div3>
            <head>5.</head>
            <p>
 Rursus in eo quod dixi, <hi>Jam quaerere coeperam,
utrum illud malum genus animarum, antequam bono misceretur,
habuisset aliquam voluntatem. Si enim non habebat,
sine peccato atque innocens erat, et ideo nullo
modo malum <note>(Cap. 16, n. 17)</note>
            </hi>. Cur igitur, inquiunt,
peccatum dicitis parvulorum, quorum voluntatem
non tenetis ream? Respondetur, non eos proprietate
voluntatis, sed origine reos teneri. Omnis enim homo
terrenus quid est origine, nisi Adam? Porro autem
Adam habebat utique voluntatem, qua voluntate cum
peccasset, peccatum per eum intravit in mundum.</p>
          </div3>
<div3>
            <head>6.</head>
            <p>
 Itemque in eo quod dixi, <hi>Natura esse malae animae
nullo modo queunt,</hi> si quaeritur quomodo accipiamus
quod ait Apostolus: <hi>Fuimus et nosnatura filii irae,
sicut et caeteri <note>(Ephes. II, 3)</note>
            </hi>; respondemus, naturam
in his verbis meis me intelligi voluisse illam, quae proprie
natura dicitur, in qua sine vitio creati sumus. Nam
ista propter originem natura appellatur: quae origo utique
habet vitium, quod est contra naturam. Et iterum
in eo quod dictum est, <hi>Peccati reum teneri quemquam,
quia non fecit quod facere non potuit, summae
iniquitatis et insaniae est,</hi> Cur ergo, inquiunt, parvuli
tenentur rei? Respondetur, quia ex ejus origine tenentur,
qui non fecit quod facere potuit, divinum scilicet
servare mandatum. Quod autem dixi, <hi>Illae animae
quidquid faciunt, si natura non voluntate faciunt,
id est, si libero et ad faciendum et ad non faciendum
motu animi carent, si denique his abstinendi ab opere
suo potestas nulla conceditur, peccatum earum tenere non possumus 
 <note>(Cap. 12, n. 17)</note>
            </hi>: propterea non perturbat
de parvulis quaestio, quia ex illius origine rei tenentur,
qui voluntate peccavit, quando libero et ad
faciendum et ad non faciendum motu animi non carebat,
eique ab opere malo abstinendi summa potestas
erat. Quod Manichaei de tenebrarum gente non dicunt,
quam fabulosissime inducunt, eamque naturam semper
malam, nunquam bonam fuisse contendunt.</p>
          </div3>
<div3>
            <head>7.</head>
            <p>
 Illud autem quaeri potest quomodo dixerim, <hi>Etiam si sunt animae, quod interim incertum est, corporeis
officiis, non peccato, sed natura deditae, nosque,
quanquam sint inferiores, aliqua tamen interiore vicinitate
contingunt; non illas ideo malas haberi oportere,
quia nos cum eas sequimur et corporea diligimus, mali
sumus;</hi> 
 quandoquidem de illis hoc dixi, de quibus superius
<pb n="0611"/>
loqui coeperam dicens: <hi>Quanquam etiamsi eisdem
concedatur inferiore alio genere animarum nos illici
ad turpia; non inde conficiunt aut illas natura malas
esse, aut istas summum bonum <note>(Cap. 13, n. 20)</note>
            </hi>. De his
enim disputationem usque ad hunc locum perduxi,
ubi dixi: <hi>Etiamsi sunt animae, quod interim incertum
est, corporeis officiis, non peccato, sed natura deditae,</hi> etc.
Quaeri ergo potest, cur, dixerim <hi>quod interim incertum
est,</hi> cum prorsus dubitare non debuerim, non esse
tales animas. Sed hoc ideo dixi, quia expertus sum
qui dicerent diabolum et angelos ejus bonos esse in
genere suo, et in ea natura in qua eos creavit Deus
ordine proprio tales quales sunt: sed nobis malum
esse, si illiciamur et seducamur ab eis; si autem caveamus
eos atque vincamus, decorum atque gloriosum.
Et hoc qui dicunt, videntur sibi ut id probent,
de Scripturis adhibere idonea testimonia; vel illud
quod scriptum est in libro Job <hi>(XL, 14)</hi>, cum diabolus
describeretur, <hi>Hoc est initium figmenti Domini
quod fecit ad illudendum ab Angelis suis;</hi> vel illud, <hi>Draco hic quem finxisti ad illudendum ei 
 <note>(Psal.
CIII, 26)</note>
            </hi>. Quam quaestionem, quae non adversus
Manichaeos qui hoc non sentiunt, sed adversus
alios qui hoc sentiunt suscipienda esset atque
solvenda, pertractare atque enodare tunc nolui,
ne librum multo quam vellem facerem longiorem:
cum viderem etiam si hoc concederetur, tamen debere
Manichaeos ac jam posse convinci, introducentes
insanissimo errore, naturam mali aeterno bono coaeternam.
Ideo ergo dixi, <hi>quod interim incertum est,</hi> non
quod ego inde dubitarem, sed quod inter me et illos,
quos ita sapere inveneram, nondum esset ista quaestio
dissoluta; quam tamen in aliis longe posterioribus
libris meis de Genesi ad litteram, secundum Scripturas
sanctas quanta potui manifestatione dissolvi.</p>
          </div3>
<div3>
            <head>8.</head>
            <p>
 Alio loco, <hi>Propterea, inquam, corporea diligendo
peccamus, quia spiritualia diligere et justitia jubemur,
et natura possumus, et tunc in nostro genere optimi et
beatissimi sumus <note>(Cap. 13, n. 20)</note>
            </hi>. Ubi quaeri potest
cur, <hi>natura,</hi> et non, Gratia possumus, dixerim. Sed
contra Manichaeos de natura quaestio versabatur. Et
utique id agit gratia, ut sanata natura quod vitiata
non potest, possit per eum qui venit quaerere et salvum
facere quod perierat. Quam tamen gratiam etiam
tunc recolens oravi pro familiarissimis meis qui mortifero
illo adhuc tenebantur errore, et dixi: <hi>Deus
magne, Deus omnipotens, Deus summae bonitatis, quem
inviolabilem et incorruptibilem credi atque intelligi
fas est, Trina Unitas, quam catholica Ecclesia colit,
supplex oro, expertus in me misericordiam tuam, ne
homines cum quibus mihi a pueritia in omni convictu fuit summa consensio, in tuo cultu a me dissentire permittas <note>(Cap. 15, n. 24)</note>
            </hi>.
Sic utique orans, jam fide retinebam,
non solum conversos ad Deum gratia ejus
adjuvari, ut proficiant ac perficiantur, ubi adhuc dici
potest, pro merito conversionis illorum istam dari
<pb n="0612"/>
gratiam; verum etiam ut convertantur ad Deum, ad
ipsam Dei gratiam pertinere: quandoquidem pro eis
oravi qui erant ab illo nimis aversi, atque ut ad illam
converterentur oravi. Hic liber sic incipit: <hi>Opitulante
Dei misericordia.</hi> 
</p>
          </div3>
        </div2>

<div2>
          <head>CAPUT XVI. <hi>Acta contra Fortunatum Manichaeum, liber unus.</hi> </head>
<div3>
            <head>1.</head>
            <p>
 Eodem tempore presbyterii mei, contra Fortunatum
quemdam Manichaeorum presbyterum disputavi,
qui plurimum temporis apud Hipponem vixerat,
seduxeratque tam multos, ut propter illos ibi eum
delectaret habitare. Quae disputatio nobis altercantibus
excepta est a notariis, veluti Gesta conficerentur;
nam et diem habet, et consulem. Hanc in librum memoriae
mandandam conferre curavimus. Versatur ibi
quaestio unde sit malum: me asserente exortum fuisse
hominis malum ex libero voluntatis arbitrio; illo autem
naturam mali Deo coaeternam persuadere moliente.
Sed consequenti die tandem confessus est,
nihil se adversus nos invenire quod diceret. Nec sane
catholicus factus est, sed tamen ab Hippone discessit.</p>
          </div3>
<div3>
            <head>2.</head>
            <p>
 In hoc libro illud quod dixi, <hi>Animam dico esse
factam a Deo, ut caetera omnia quae a Deo facta sunt;
et inter illa quae Deus omnipotens fecit, principalem locum
datum esse animae <note>(Disput. 1, n. 13)</note>
            </hi>, ita dixi, ut
hoc generaliter de universa creatura rationali accipi
vellem, quamvis in Scripturis sanctis animas dictas
esse Angelorum, aut non omnino, aut non possit facile
reperiri, sicut supra jam diximus. Item alio loco: <hi>Ego dico, inquam, peccatum non esse, si non propria
voluntate peccetur 
 <note>(Disput. 2, n. 21)</note>
            </hi>. Ubi peccatum
illud intelligi volui, quod non est etiam poena peccati:
nam de tali poena dixi alibi in eadem disputatione,
quod dicendum fuit <note>(Disput. 1, n. 15)</note>. Itemque dixi: <hi>Ut postea eadam ipsa caro, quae nos poenis torsit in peccatis
manentes, subjiciatur nobis in resurrectione, et
nulla adversitate nos quatiat, quominus legem et praecepta
divina servemus 
 <note>(Disput. 2, n. 22)</note>
            </hi>. Quod non ita
est accipiendum, tanquam et in illo Dei regno, ubi
incorruptibile atque immortale corpus habebimus, de
Scripturis divinis lex et praecepta sumenda sint: sed
quia perfectissime ibi lex aeterna servabitur, et illa
duo praecepta de diligendo Deo et proximo, non in
lectione, sed in ipsa perfecta et sempiterna dilectione
tenebimus. Hoc opus sic incipit: <hi>Quinto calendas
septembris, Arcadio Augusto bis et Rufino viris clarissimis
consulibus.</hi> 
</p>
          </div3>
        </div2>

<div2>
          <head>CAPUT XVII. <hi>De Fide et Symbolo, libe unus.</hi> </head>
<p>Per idem tempus coram episcopis hoc mihi jubentibus,
qui plenarium totius Africae concilium Hipponeregio
habebant de Fide et Symbolo presbyter disputavi.
Quam disputationem, nonnullis eorum qui nos
familiarius diligebant studiosissime instantibus, in
librum contuli; in quo de rebus ipsis ita disseritur,
ut tamen non fiat verborum illa contextio, quae tenenda
memoriter competentibus traditur. In hoc libro
cum de resurrectione carnis ageretur: <hi>Resurget,
<pb n="0613"/>
unquam, corpus secundum christianam fidem, quae fallere 
 non potest. Quod cui videtur incredibile, qualis
sit nunc caro attendit, qualis autem futura sit non considerat:
quia illo tempore immutationis angelicae, non jam
caro erit et sanguis, sed tantum corpus <note>(Cap. 10, n. 23)</note>
            </hi>;
et caetera quae ibi de corporum terrestrium in corpora
coelestia mutatione disserui, quoniam dixit Apostolus,
cum inde loqueretur, <hi>Caro et sanguis regnum Dei non
possidebunt.</hi> Sed quisquis ea sic accipit, ut existimet
ita corpus terrenum, quale nunc habemus, in corpus
coeleste resurrectione mutari, ut nec membra ista,
nec carnis sit futura substantia; procul dubio corrigendus
est, commonitus de corpore Domini, qui post
resurrectionem in eisdem membris non solum conspiciendus
oculis, verum etiam manibus tractandus
apparuit, carnemque se habere etiam sermone firmavit,
dicens: <hi>Palpate et videte, quia spiritus carnem et
ossa non habet, sicut me videtis habere <note>(Luc. XXIV, 39)</note>
            </hi>.
Unde constat Apostolum non carnis substantiam negasse
in regno Dei futuram; sed aut homines qui secundum
carnem vivunt, carnis et sanguinis nomine
nuncupasse, aut ipsam carnis corruptionem, quae
tunc utique nulla erit. Nam cum dixisset, <hi>Caro et sanguis
regnum Dei non possidebunt;</hi> bene intelligitur,
tanquam exponendo quid dixerit, continuo subdidisse: <hi>Neque corruptio incorruptionem possidebit 
 <note>(I Cor. XV,
50)</note>
            </hi>. De qua re ad persuadendum infidelibus difficili,
diligenter quantum potui me disseruisse reperiet,
quisquis de Civitate Dei librum legerit novissimum.
Hic liber sic incipit: <hi>Quoniam scriptum est.</hi> </p>
</div2>

<div2>
          <head>CAPUT XVIII. <hi>De Genesi ad litteram imperfectus, liber unus.</hi> </head>
<p>Cum de Genesi duos libros contra Manichaeos condidissem;
quoniam secundum allegoricam significationem
Scripturae verba tractaveram, non ausus naturalium
rerum tanta secreta ad litteram exponere, hoc
est quemadmodum possent secundum historicam proprietatem
quae ibi dicta sunt accipi: volui experiri in
hoc quoque negotiosissimo ac difficillimo opere quid
valerem; sed in Scripturis exponendis tirocinium
meum sub tanta sarcinae mole succubuit. Et nondum
perfecto uno libro, ab eo quem sustinere non poteram
labore conquievi. Sed in hoc opere cum mea opuscula
retractarem, iste ipse ut erat imperfectus venit
in manus; quem neque edideram, et abolere decreveram,
quoniam scripsi postea duodecim libros quorum
titulus est, De Genesi ad litteram. In quibus
quamvis multa quaesita potius quam inventa videantur,
tamen eis iste nullo modo est comparandus. Verum
et hunc posteaquam retractavi, manere volui ut
esset index, quantum existimo, non inutilis rudimentorum
meorum in enucleandis atque scrutandis divinis
eloquiis, ejusque titulum esse volui, de Genesi ad
litteram imperfectus. Inveni quippe eum usque ad haec
verba dictatum: <hi>Pater tantum Pater est, nec Filius
aliud est quam Filius; quia et cum dicitur similitudo
<pb n="0614"/>
Patris, quanquam ostendat nullam intervenire dissimilitudinem,
non tamen solus est Pater, si habet similitudinem <note>(Cap. 16, n. 60)</note>
            </hi>.
Post haec repetivi verba Scripturae
rursus consideranda atque tractanda, <hi>Et dixit
Deus: Faciamus hominem ad imaginem et similitudinem
nostram <note>(Gen. I, 26)</note>
            </hi>. Huc usque dictatum librum
imperfectum reliqueram. Quod autem ibi sequitur,
addendum putavi cum eum retractarem: nec sic tamen
perfeci, sed hoc quoque addito imperfectum reliqui.
Si enim perfecissem, saltem de omnibus operibus
et verbis Dei, quae ad sextum diem pertinent,
disputassem. In hoc libro ea notare quae mihi displicent,
vel defendere quae aliis non bene intellecta displicere
possunt, superfluum mihi visum est. Breviter
enim potius admoneo ut illi duodecim libri legantur,
quos longe postea episcopus feci, et ex ipsis de
isto judicetur. Hic ergo sic incipit: <hi>De obscuris naturalium
rerum, quae omnipotente Deo artifice facta sentimus,
non affirmando, sed quaerendo tractandum est.</hi> </p>
</div2>

<div2>
          <head>CAPUT XIX. <hi>De Sermone Domini in monte, libri duo.</hi> </head>
<div3>
            <head>1.</head>
            <p>
 Per idem tempus de Sermone Domini in monte,
secundum Matthaeum, duo volumina scripsi. In quorum
primo propter id quod scriptum est,  « <hi>Beati pacifici,
quoniam ipsi filii Dei vocabuntur</hi> »  <note>(Matth. V, 9)</note>; <hi>Sapientia, inquam, congruit pacificis, in quibus jam ordinata
sunt omnia, nullusque motus adversus rationem
rebellis est, sed cuncta obtemperant spiritui hominis,
cum et ipse obtemperet Deo 
 <note>(Lib. 1, c. 4, n. 11)</note>
            </hi>.
Quod merito movet quomodo dixerim. Non enim cuiquam
provenire in hac vita potest, ut lex repugnans
legi mentis omnino non sit in membris. Quando quidem
etiam si ei sic resisteret spiritus hominis, ut in
nullum ejus laberetur assensum; non ideo tamen illa
non repugnaret. Hoc ergo quod dictum est, <hi>Nullum
esse motum adversus rationem rebellem,</hi> recte accipi
potest id nunc agentibus pacificis, domando concupiscentias
carnis, ut ad istam pacem plenissimam quandoque
veniatur.</p>
          </div3>
<div3>
            <head>2.</head>
            <p>
 Proinde quod alio loco, cum eamdem sententiam
evangelicam repetens dixissem, <hi>Beati pacifici,
quoniam ipsi filii Dei vocabuntur <note>(Matth. V, 9)</note>
            </hi>; adjunxi
dicens, <hi>Et ista quidem in hac vita compleri possunt,
sicut completa esse in Apostolis credimus <note>(Lib. 1,
c. 4, n. 12)</note>
            </hi>: sic accipiendum est, non ut in Apostolis
hic viventibus nullum carnis motum arbitremur
spiritui repugnasse; sed hactenus hic ista posse compleri,
quatenus in Apostolis credimus esse completa,
ea mensura scilicet perfectionis humanae, quanta in
hac vita potest esse perfectio. Non enim dictum est,
Ista in hac vita compleri possunt, nam completa esse
in Apostolis credimus; sed dictum est, <hi>sicut completa
esse in Apostolis credimus,</hi> ut ita compleantur sicut
in illis completa sunt, id est quadam perfectione,
cujus capax est ista vita, non sicut complenda sunt
illa quam speramus pace plenissima, quando dicetur: <hi>Ubi est, mors, contentio tua? 
 <note>(I Cor. XV, 55.)</note>
            </hi> 
<pb n="0615"/>
</p>
          </div3>
<div3>
            <head>3. </head>
            <p>
Alio loco <note>(Lib. 1, c. 6, n. 17)</note> quod interposui
testimonium, <hi>Non enim ad mensuram dat Deus spiritum <note>(Joan. III, 34)</note>
            </hi>,
nondum intellexeram de Christo
proprie verius accipi. Aliis quippe hominibus nisi ad
mensuram daretur spiritus, non duplum peteret Elisaeus
quam fuit in Elia. Item quod scriptum est, <hi>Iota
unum, aut unus apex non transiet a lege donec omnia
fiant <note>(Matth. V, 18)</note>
            </hi>, cum exponerem, nihil dixi posse
aliud intelligi, nisi vehementem perfectionis expressionem <note>(Lib. 1, c. 8, n. 20)</note>.
Ubi merito quaeritur,
utrum ista perfectio sic possit intelligi, ut tamen verum
sit, neminem jam utentem voluntatis arbitrio hic
vivere sine peccato. A quo enim usque ad unum apicem
lex perfici potest, nisi a quo fiunt universa divina
mandata? Sed in eisdem mandatis est etiam
quod jubemur dicere, <hi>Dimitte nobis debita nostra, sicut
et nos dimittimus debitoribus nostris <note>(Matth. VI, 12)</note>
            </hi>:
quam orationem usque in finem saeculi tota dicit Ecclesia.
Omnia ergo mandata facta deputantur, quando
quidquid non fit ignoscitur.</p>
          </div3>
<div3>
            <head>4.</head>
            <p>
 Sane quod ait Dominus, <hi>Quicumque solverit unum
de mandatis istis minimis, et docuerit sic,</hi> et caetera,
usque ad eum locum ubi ait, <hi>Nisi abundaverit justitia
vestra plus quam Scribarum et Pharisaeorum, non intrabitis
in regnum coelorum <note>(Id. V, 18-20)</note>
            </hi>; multo melius
et convenientius exposui in aliis posterioribus
sermonibus meis, quod etiam hic retexere longum
est. Ad hoc autem iste ibi perducitur sensus <note>(Lib. 1,
c. 9, n. 21)</note>, ut eorum sit justitia major, quam Scribarum
et Pharisaeorum, qui dicunt et faciunt. De
Scribis quippe et Pharisaeis alio loco ipse Dominus
ait: <hi>Dicunt enim, et non faciunt <note>(Matth. XXIII, 3)</note>
            </hi>. Illud
etiam melius intelleximus postea quod scriptum
est: <hi>Qui irascitur fratri suo <note>(Id. V, 22)</note>
            </hi>. Codices enim
graeci non habent, <hi>sine causa</hi>, sicut hic positum est;
quamvis idem ipse sit sensus. Illud enim diximus intuendum,
quid sit irasci fratri suo; quoniam non fratri
irascitur, qui peccato fratris irascitur. Qui ergo
fratri, non peccato irascitur, sine causa irascitur.</p>
          </div3>
<div3>
            <head>5.</head>
            <p>
 Item quod dixi, <hi>Hoc et de patre et de matre et de
caeteris vinculis sanguinis intelligendum est, ut in eis
oderimus quod genus humanum nascendo et moriendo
sortitum est <note>(Lib. 1, c. 15, n. 41)</note>
            </hi>, ita sonat, quasi non
essent futurae istae necessitudines, si nullo naturae
humanae praecedente peccato nemo moreretur; quem
sensum jam superius improbavi. Essent enim profecto
cognationes et affinitates, etiamsi originali nullo
existente peccato, sine morte cresceret et multiplicaretur
genus humanum. Ac per hoc aliter solvenda est
quaestio, cur Dominus praeceperit diligendos inimicos <note>(Matth. V, 44)</note>,
cum alio loco praecipiat odio habendos
et parentes et filios <note>(Luc. XIV, 26)</note>, non sicut hic
soluta est, sed sicut eam posterius saepe solvimus:
id est, ut diligamus inimicos lucrandos regno
<pb n="0616"/>
Dei, et oderimus in propinquis, si impediunt a regno
Dei.</p>
          </div3>
<div3>
            <head>6.</head>
            <p>
 Item de praecepto quo prohibetur uxor dimitti,
nisi propter fornicationem, hic quidem scrupulosissime
disputavi <note>(Lib. 1, c. 91)</note>. Sed quam velit Dominus intelligi
fornicationem, propter quam liceat dimittere
uxorem; utrum eam quae damnatur in stupris, an illam
de qua dicitur, <hi>Perdidisti omnem qui fornicatur
abs te <note>(Psal. LXEII, 27)</note>
            </hi>, in qua utique et ista est (neque
enim non fornicatur a Domino, qui tollens membra
Christi, facit ea membra meretricis); etiam atque
etiam cogitandum est atque requirendum. Nec volo
in re tanta tamque ad dignoscendum difficili putare
lectorem, istam sibi nostram disputationem debere
sufficere: sed legat et alia, sive nostra quae postea
scripta sunt, sive aliorum melius considerata atque
tractata; vel ipse si potest, ea quae hic merito movere
possunt, vigilantiore atque intelligentiore mente discutiat.
Non quia omne peccatum fornicatio est; neque
enim omnem peccantem Deus perdit, qui quotidie
sanctos suos exaudit, dicentes, <hi>Dimitte nobis debita
nostra <note>(Matth. VI, 12)</note>
            </hi>: cum perdat omnem qui fornicatur
ab eo. Sed quatenus intelligenda atque limitanda sit haec
fornicatio, et utrum etiam propter hanc liceat dimittere
uxorem, latebrosissima quaestio est. Licere tamen
propter istam quae in stupris committitur, nulla quaestio
est. Et ubi dixi hoc permissum esse, non jussum,
non attendi aliam Scripturam dicentem: <hi>Qui tenet
adulteram, stultus et impius est <note>(Prov. XVIII, 22)</note>
            </hi>. Nec
sane adulteram dixerim fuisse deputandam illam mulierem,
etiam posteaquam audivit a Domino, <hi>Nec ego
te damnabo; vade, deinceps jam noli peccare <note>(Joan.
VIII, 11)</note>
            </hi>, si hoc obedienter audivit.</p>
          </div3>
<div3>
            <head>7.</head>
            <p>
 Loco alio peccatum fratris ad mortem, de quo
dicit Joannes apostolus, <hi>Non pro illo dico ut roget quis <note>(I Joan. V, 16)</note>
            </hi>,
ita definivi ut dicerem: <hi>Peccatum
fratris ad mortem puto esse cum post agnitionem Dei per
gratiam Domini nostri Jesu Christi quisque oppugnat
fraternitatem, et adversus ipsam gratiam qua reconciliatus
est Deo, invidentiae facibus agitatur <note>(Lib. 1, c. 22,
n. 73)</note>
            </hi>. Quod quidem non confirmavi, quoniam hoc
putare me dixi: sed tamen addendum fuit, si in hac
tam scelerata mentis perversitate finierit hanc vitam;
quoniam de quocumque pessimo in hac vita constituto
non est utique desperandum, nec pro illo imprudenter
oratur, de quo non desperatur.</p>
          </div3>
<div3>
            <head>8.</head>
            <p>
 In secundo item libro: <hi>Nulli, inquam, licebit
ignorare Dei regnum, cum ejus Unigenitus non solum
intelligibiliter, sed etiam visibiliter in homine Dominico
de coelo venerit, judicaturus vivos et mortuos <note>(Lib. 2,
c. 6, n. 20)</note>
            </hi>. Sed non video utrum recte dicatur homo
Dominicus qui est mediator Dei et hominum, homo
Christus Jesus, cum sit utique Dominus: dominicus
autem homo quis in ejus sancta familia non potest
dici? Et hoc quidem ut dicerem, apud quosdam legi
tractatores catholicos divinorum eloquiorum. Sed
ubicumque hoc dixi, dixisse me nollem. Postea quippe
<pb n="0617"/>
vidi non esse dicendum, quamvis nonnulla possit ratione
defendi. Item quod dixi, <hi>Nullius enim fere conscientia
Deum potest odisse <note>(Lib. 2, c. 14, n. 48)</note>
            </hi>, non video
fuisse dicendum. Multi enim sunt de quibus
scriptum est: <hi>Superbia eorum qui oderunt te <note>(Psal.
LXXIII, 23)</note>
            </hi>.</p>
          </div3>
<div3>
            <head>9.</head>
            <p>
 Alio loco in eo quod dixi, <hi>Ob hoc dixisse Dominum,
 « Sufficit dici malitia sua</hi> »  <note>(Matth. VI, 34)</note>, <hi>quia cibos
sumere urgebit ipsa necessitas, quam propterea malitiam
nominatam arbitror quia poenalis nobis est; pertinet
enim ad hanc fragilitatem quam peccando meruimus <note>(Lib. 2, c. 17, n. 56)</note>
            </hi>,
non attendi etiam primis hominibus
data fuisse in paradiso corporis alimenta,
antequam istam mortis poenam peccando meruissent.
Sic enim erant immortales in corpore nondum spirituali,
sed animali, ut tamen in ejusmodi immortalitate
corporalibus alimentis uterentur. Item quod dixi <note>(Id.,
c. 19, n. 66)</note>, <hi>Quam sibi Deus elegit  « gloriosam Ecclesiam,
non habentem maculam neque rugam</hi> »  <note>(Ephes.
V, 27)</note>, non ideo dixi, quia nunc ex omni parte jam
talis est; quamvis ad hoc electa non dubitaretur, ut
talis sit quando Christus apparuerit vita ejus: tunc
enim et ipsa cum illo apparebit in gloria; propter
quam gloriam dicta est Ecclesia gloriosa. Item quod
Dominus ait, <hi>Petite, et accipietis; quaerite, et invenietis;
pulsate, et aperietur vobis,</hi> operose quidem tria
ista quid inter se differant exponendum putavi <note>(Lib. 2,
c. 21)</note>; sed longe melius ad instantissimam petitionem
omnia referuntur. Hoc quippe ostendit, ubi eodem
verbo cuncta conclusit, dicens: <hi>Quanto magis Pater
vester qui in coelis est, dabit bona petentibus se <note>(Matth.
VII, 7, 11)</note>
            </hi>? non enim dixit, petentibus, et quaerentibus,
et pulsantibus. Hoc opus sic incipit: <hi>Sermonem
quem locutus est Dominus.</hi> 
</p>
          </div3>
        </div2>

<div2>
          <head>CAPUT XX. <hi>Psalmus contra partem Donati.</hi> </head>
<p>Volens etiam causam Donatistarum ad ipsius humillimi
vulgi et omnino imperitorum atque idiotarum
notitiam pervenire, et eorum quantum fieri posset per
nos inhaerere memoriae, Psalmum qui eis cantaretur,
per latinas litteras feci: sed usque ad V litteram. Tales
autem abecedarios appellant. Tres vero ultimas
omisi; sed pro eis novissimum quasi epilogum adjunxi,
tanquam eos mater alloqueretur Ecclesia. Hypopsalma
etiam quod responderetur, et prooemium causae, quod
nihilominus cantaretur, non sunt in ordine litterarum:
earum quippe ordo incipit post prooemium. Ideo autem
non aliquo carminis genere id fieri volui, ne me
necessitas metrica ad aliqua verba quae vulgo minus
sunt usitata compelleret. Iste Psalmus sic incipit: <hi>Omnes qui gaudetis de pace, modo verum judicate;</hi> 
 quod
ejus hypopsalma est.</p>
</div2>

<div2>
          <head>CAPUT XXI. <hi>Contra Epistolam Donati haeretici, liber unus.</hi> --[Non exstat.]</head>
<div3>
            <head>1.</head>
            <p>
 Librum etiam contra Epistolam Donati, qui partis
Donati secundus post Majorinum episcopus apud
Carthaginem fuit, eodem presbyterii mei tempore
scripsi; in qua epistola ille agit, ut non nisi in ejus
<pb n="0618"/>
communione baptisma Christi esse credatur: cui nos
contradicimus in hoc libro. Dixi in quodam loco de
apostolo Petro, quod in illo tanquam in petra fundata
sit Ecclesia; qui sensus etiam cantatur ore multorum
in versibus beatissimi Ambrosii, ubi de gallo gallinaceo
ait: <hi>Hoc ipsa petra Ecclesiae canente, culpam diluit.</hi> 
Sed scio me postea saepissime sic exposuisse
quod a Domino dictum est, <hi>Tu es Petrus, et super hanc
petram aedificabo Ecclesiam meam;</hi> ut super hunc intelligeretur
quem confessus est Petrus dicens, <hi>Tu es
Christus filius Dei vivi <note>(Matth. XVI, 18, 16)</note>
            </hi>: ac sic
Petrus ab hac petra appellatus personam Ecclesiae figuraret,
quae super hanc petram aedificatur, et accepit
claves regni coelorum. Non enim dictum est illi, Tu
es petra; sed, <hi>Tu es Petrus.</hi> Petra autem erat Christus;
quem confessus Simon, sicut eum tota Ecclesia
confitetur, dictus est Petrus. Harum autem duarum
sententiarum quae sit probabilior, eligat lector.</p>
          </div3>
<div3>
            <head>2.</head>
            <p>
 Alio loco dixi, <hi>Nullius mortem Deus quaerit;</hi> 
quod sic accipiendum, quia homo sibi acquisivit mortem
deserens Deum, et acquirit qui non recurrit ad
Deum, secundum quod scriptum est: <hi>Deus mortem non
fecit <note>(Sap. I, 13)</note>
            </hi>. Sed etiam illud non minus verum
est: <hi>Vita et mors a Domino Deo est <note>(Eccli. XI, 14)</note>
            </hi>:
vita scilicet a donante, mors a vindicante.</p>
          </div3>
<div3>
            <head>3.</head>
            <p>
 Item quod dixi Donatum, cujus epistolam refellebam,
rogasse ut Imperator inter ipsum et Caecilianum
transmarinos episcopos judices daret; non ipsum,
sed alium Donatum, ejusdem tamen schismatis, hoc
fecisse probabilius invenitur. Ille autem non erat Carthaginensis
Donatistarum episcopus, sed a Casis-nigris,
qui tamen primus apud Carthaginem ipsum nefarium
schisma commisit. Nec sane Donatus Carthaginensis
ut Christiani rebaptizarentur instituit;
quod ego eum instituisse credideram, quando ejus
epistolae respondebam. Nec de libro Ecclesiastici ipse
abstulit de media sententia verba ad rem necessaria,
ubi cum scriptum sit, <hi>Qui baptizatur a mortuo, et iterum
tangit illum, quid proficit lavatio ejus <note>(Id. XXXIV,
30)</note>
            </hi>? iste sic posuit tanquam scriptum esset, <hi>Qui baptizatur
a mortuo, quid proficit lavatio ejus?</hi> Nos autem
et antequam esset pars Donati, sic habuisse codices
plurimos, verumtamen afros, ut non esset in
medio, <hi>et iterum tangit illum,</hi> postea didicimus. Quod
si tunc scissem, non in istum tanquam in furem divini
eloquii, vel violatorem tanta dixissem. Hic liber
sic incipit: <hi>Abs te ipso praesente audieram.</hi> 
</p>
          </div3>
        </div2>

<div2>
          <head>CAPUT XXII. <hi>Contra Adimantum Manichaei discipulum, liber unus.</hi> </head>
<div3>
            <head>1.</head>
            <p>
 Eodem tempore venerunt in manus meas quaedam
disputationes Adimanti, qui fuerat Manichaei discipulus
<pb n="0619"/>
quas conscripsit adversus Legem et Prophetas,
velut contraria eis evangelica et apostolica Scripta
demonstrare conatus. Huic ergo respondi, verba ejus
ponens, eisque reddens responsionem meam. Quod
opus uno volumine conclusi, et in eo quibusdam quaestionibus
non semel, sed iterum respondi, quoniam
quod primum responderam perierat, et tunc inventum
est, cum jam iterum respondissem. Aliquas sane
earumdem quaestionum popularibus ecclesiasticis sermonibus
solvi: adhuc etiam quibusdam non respondi;
aliquae remanserunt, quae rebus aliis magis urgentibus
praetermissae sunt, cumulo quoque oblivionis
adjuncto.</p>
          </div3>
<div3>
            <head>2.</head>
            <p>
 In hoc ergo dixi: <hi>Certis enim quibusdam umbris
et figuris rerum ante Domini adventum, secundum mirabilem
atque ordinatissimam distributionem temporum,
populus ille tenebatur qui Testamentum Vetus accepit;
tamen in eo tanta praedicatio et praenuntiatio Novi Testamenti
est, ut nulla in evangelica atque apostolica doctrina
reperiantur, quamvis ardua et divina praecepta et
promissa, quae illis etiam Libris veteribus desint <note>(Cap.
3, n. 4)</note>
            </hi>. Sed addendum erat, Pene, atque dicendum,
Ut pene nulla in evangelica atque apostolica doctrina
reperiantur, quamvis ardua et divina praecepta et promissa,
quae illis etiam Libris veteribus desint. Quid
est enim quod in sermone evangelico in monte Dominus
dicit, <hi>Audistis quia dictum est antiquis hoc; ego autem
dico vobis <note>(Matth. V, 21)</note>
            </hi>; si nihil ipse amplius
praecepit quam praeceptum est in illis veteribus Libris?
Deinde regnum coelorum illi populo fuisse promissum
non legimus in iis quae promissa sunt Lege
data per Moysen in monte Sina <note>(Exod. XIX, 3-6)</note>,
quod proprie Vetus dicitur Testamentum; quod praefiguratum
dicit Apostolus per ancillam Sarae et filium
ejus: sed et ibi figuratum est et Novum per ipsam Saram
et filium ejus <note>(Galat. IV, 22-31)</note>. Proinde si
figurae discutiantur, omnia ibi prophetata reperiuntur,
quae sunt praesentata, vel exspectantur praesentanda
per Christum. Verumtamen propter quaedam praecepta
non figurata, sed propria, quae non in Vetere Testamento,
sed in Novo inveniuntur, cautius et moderatius
diceretur, Pene nulla, quam nulla hic esse quae
non sint et illic; quamvis illic sint illa duo praecepta
de dilectione Dei et proximi, quo rectissime omnia et
legitima et prophetica et evangelica et apostolica referuntur.</p>
          </div3>
<div3>
            <head>3.</head>
            <p>
 Item quod dixi, <hi>Tribus modis in Scripturis sanctis
filiorum nomen accipitur <note>(Cap. 5, n. 1)</note>
            </hi>, minus
considerate dictum est. Et alios enim quosdam modos
sine dubio praetermisimus; sicut dicitur filius gehennae <note>(Matth. XXIII, 15)</note>,
vel filius adoptivus <note>(Rom.
VIII, 14, 15)</note>: quae utique nec secundum naturam,
nec secundum doctrinam, nec secundum imitationem
dicuntur. Quorum trium modorum tanquam sola sint
exempla reddidimus; secundum naturam, sicut Judaei
filii Abrahae <note>(Joan. VIII, 37)</note>: secundum doctrinam,
sicut filios suos, quos Evangelium docuit, Apostolus
vocat <note>(I Cor. IV, 14)</note>: secundum imitationem, sicut
filii Abrahae nos sumus, cujus imitamur fidem <hi>(Galat.
<pb n="0620"/>
IV, 28)</hi>. Quod autem dixi <note>(Cap. 12, n. 5)</note>, <hi>Cum
induerit incorruptionem et immortalitatem, jam non caro
et sanguis erit <note>(I Cor. XV, 54)</note>
            </hi>; secundum corruptionem
carnalem dictum est carnem non futuram, non secundum
substantiam, secundum quam Domini corpus
etiam post resurrectionem caro appellata est <note>(Luc.
XXIV, 39)</note>.</p>
          </div3>
<div3>
            <head>4.</head>
            <p>
 Alio loco <note>(Cap. 26)</note>, <hi>Nisi quisque, inquam, voluntatem
mutaverit, bonum operari non potest, quod in
nostra potestate esse positum alio loco docet, ubi ait:
 « Aut facite arborem bonam, et fructum ejus bonum; aut
facite arborem malam, et fructum ejus malum</hi> »  <note>(Matth.
XII, 33)</note>. Quod non est contra gratiam Dei quam praedicamus.
In potestate quippe hominis est mutare in
melius voluntatem; sed ea potestas nulla est nisi à Deo
detur, de quo dictum est: <hi>Dedit eis potestatem filios
Dei fieri <note>(Joan. I, 12)</note>
            </hi>. Cum enim hoc sit in potestate
quod, cum volumus, facimus, nihil tam in potestate
quam ipsa voluntas est; sed praeparatur voluntas
à Domino. Eo modo ergo dat potestatem. Sic intelligendum
est et quod dixi postea, <hi>In nostra potestate
esse, ut vel inseri bonitate Dei, vel excidi ejus severitate
mereamur;</hi> quia in potestate nostra non est, nisi quod
nostram sequitur voluntatem: quae cum fortis et potens
praeparatur a Domino, facile fit opus pietatis,
etiam quod difficile atque impossibile fuit. Hic liber
sic incipit: <hi>De eo quod scriptum est,  « In principio fecit
Deus coelum et terram.</hi> » 
</p>
          </div3>
        </div2>

<div2>
          <head>CAPUT XXIII. <hi>Expositio quarumdam propositionum ex Epistola Apostoli ad Romanos.</hi> </head>
<div3>
            <head>1.</head>
            <p>
 Cum presbyter adhuc essem, contigit ut apud
Carthaginem inter nos qui simul eramus, ad Romanos
Apostoli Epistola legeretur, et quaedam interrogabar
a fratribus: quibus cum, sicut poteram, responderem,
voluerunt scribi potius quae dicebam,
quam sine litteris fundi. Ubi cum eis obtemperarem,
liber unus accessit superioribus opusculis meis. In quo
libro: <hi>Quod autem ait, inquam,  « Scimus quia lex spiritualis
est; ego autem carnalis sum; »  satis ostendit
non posse impleri Legem, nisi a spiritualibus, quales facit
gratia Dei.</hi> Quod utique non ex persona Apostoli accipi
volui, qui jam spiritualis erat; sed hominis sub
Lege positi, nondum sub gratia. Sic enim prius haec
verba sapiebam; quae postea lectis quibusdam divinorum
tractatoribus eloquiorum, quorum me moveret
auctoritas, consideravi diligentius et vidi etiam de
ipso Apostolo posse intelligi quod ait, <hi>Scimus quoniam
Lex spiritualis est; ego autem carnalis sum:</hi> quod
in eis libris quos contra Pelagianos nuper scripsi,
quantum potui diligenter ostendi. In isto ergo libro et
hoc quod dictum est, <hi>Ego autem carnalis sum;</hi> et
deinde caetera usque ad eum locum, ubi dicit, <hi>Miser
ego homo, quis me liberabit de corpore mortis hujus?
Gratia Dei per Jesum Christum Dominum nostrum <note>(Rom. VII, 14-25)</note>
            </hi>:
dixi hominem describi adhuc sub
Lege, nondum sub gratia constitutum, bene facere
volentem, sed victum concupiscentia carnis male facientem <note>(Prop. 41-46)</note>.
A cujus concupiscentiae dominatu
<pb n="0621"/>
non liberat, nisi gratia Dei per Jesum Christum
Dominum nostrum, dono Spiritus sancti, per
quem diffusa charitas in cordibus nostris vincit carnis
concupiscentias, ne consentiamus eis ad male faciendum;
sed potius bona faciamus. Unde quidem jam
evertitur haeresis Pelagiana, quae vult, non ex Deo
nobis, sed ex nobis esse charitatem qua bene ac pie
vivimus. Sed in illis libris quos adversus eos edidimus,
etiam spiritualis hominis jamque sub gratia constituti
melius intelligi verba ista monstravimus, propter carnis
corpus, quod spirituale nondum est, erit autem in
resurrectione mortuorum; et propter ipsam carnis
concupiscentiam, cum qua ita confligunt sancti, non
ei consentientes ad malum, ut tamen ejus motibus,
quibus repugnantibus resistunt, non careant in hac
vita: non eos autem habebunt in illa, ubi absorbebitur
mors in victoriam. Propter hanc itaque concupiscentiam
motusque ipsos, quibus ita resistitur, ut tamen
sint in nobis, potest quisque sanctus jam sub
gratia positus dicere ista omnia, quae hic esse dixi
verba hominis nondum sub gratia positi, sed sub Lege.
Quod hic ostendere longum est, et hoc ubi ostenderim
dictum est <note>(Cap. 6)</note>.</p>
          </div3>
<div3>
            <head>2.</head>
            <p>
 Item disputans quid elegerit Deus in nondum
nato, cui dixit serviturum esse majorem; et quid in
eodem majore similiter nondum nato reprobaverit, de
quibus propter hoc commemoratur, quamvis longe
postea prolatum propheticum testimonium, <hi>Jacob dilexi,
Esau autem odio habui <note>(Rom. IX, 13)</note>
            </hi>: ad hoc
perduxi ratiocinationem, ut dicerem: <hi>Non ergo elegit
Deus opera cujusquam in praescientia, quae ipse daturus
est; sed fidem elegit in praescientia, ut quem sibi crediturum
esse praescivit, ipsum etegerit cui Spiritum
sanctum daret, ut bona operando etiam vitam aeternam
consequeretur <note>(Prop. 60)</note>
            </hi>. Nondum diligentius quaesiveram,
nec adhuc inveneram qualis sit electio gratiae;
de qua idem dicit Apostolus, <hi>Reliquiae per electionem
gratiae salvae factae sunt <note>(Rom. XI, 5)</note>
            </hi>: quae utique
non est gratia si eam merita ulla praecedant, ne
jam quod datur, non secundum gratiam, sed secundum
debitum reddatur potius meritis quam donetur.
Proinde quod continuo dixi, <hi>Dicit enim idem apostolus,
 « idem Deus qui operatur omnia in omnibus</hi> »  <note>(I Cor.
XII, 6)</note>; <hi>nusquam autem dictum est, Deus credit omnia in
omnibus:</hi> ac deinde subjunxi, <hi>Quod ergo credimus, nostrum
est; quod autem bonum operamur, illius est qui
credentibus dat Spiritum sanctum <note>(Prop. 61)</note>
            </hi>; profecto
non dicerem, si jam scirem etiam ipsam fidem
inter Dei munera reperiri; quae dantur in eodem Spiritu.
Utrumque ergo nostrum est propter arbitrium
voluntatis, et utrumque tamen datum est per Spiritum
fidei et charitatis. Neque enim sola charitas, sed
sicut scriptum est, <hi>Charitas cum fide a Deo Patre et
Domino nostro Jesu Christo <note>(Ephes. VI, 23)</note>
            </hi>.</p>
          </div3>
<div3>
            <head>3.</head>
            <p>
 Et quod paulo post dixi, <hi>Nostrum est enim credere
et velle, illius autem dare credentibus et volentibus
facultatem bene operandi per Spiritum sanctum, per
quem charitas diffunditur in cordibus nostris <note>(Prop. 61)</note>
            </hi>,
verum est quidem, sed eadem regula, et utrumque
<pb n="0622"/>
ipsius est, quia ipse praeparat voluntatem; et utrumque
nostrum, quia non fit nisi volentibus nobis. Ac
per hoc quod etiam postea dixi, <hi>Quia neque velle possumus
nisi vocemur; et cum post vocationem voluerimus,
non sufficit voluntas nostra et cursus noster, nisi Deus
et vires currentibus praebeat, et perducat quo vocat;</hi> ac
deinde subjunxi, <hi>Manifestum est ergo, non volentis ne
que currentis, sed miserentis Dei esse <note>(Rom. IX, 16)</note>
            </hi>, <hi>quod bene operamur:</hi> 
 omnino verissimum est. Sed parum
de ipsa vocatione disserui, quae fit secundum
propositum Dei: non enim omnium qui vocantur talis
est, sed tantum electorum. Itaque quod paulo post
dixi, <hi>Sicut enim in iis quos eligit Deus, non opera sed
fides inchoat meritum, ut per munus Dei bene operentur;
sic in iis quos damnat, infidelitas et impietas inchoat
poenae meritum, ut per ipsam poenam etiam male operentur;</hi> 
verissime dixi: sed fidei meritum etiam
ipsum esse donum Dei, nec putavi quaerendum esse,
nec dixi.</p>
          </div3>
<div3>
            <head>4.</head>
            <p>
 Et alio loco: <hi>Cujus enim miseretur,</hi> inquam, <hi>facit
eum bene operari; et quem obdurat <note>(Ibid., 18)</note>
            </hi>, <hi>relinquit
eum ut male operetur. Sed et illa misericordia praecedenti
merito fidei tribuitur; et ista obduratio praecedenti
impietati <note>(Prop. 62)</note>
            </hi>. Quod quidem verum est; sed
adhuc quaerendum erat utrum et meritum fidei de
misericordia Dei veniat, id est, utrum ista misericordia
ideo tantummodo fiat in homine, quia fidelis
est, an etiam facta fuerit ut fidelis esset. Legimus
enim, dicente Apostolo, <hi>Misericordiam consecutus
sum, ut fidelis essem <note>(I Cor. VII, 25)</note>
            </hi>: non ait, Quia fidelis
eram. Fideli ergo datur quidem, sed data est
etiam ut esset fidelis. Rectissime itaque alio loco in
eodem libro dixi, <hi>Quoniam si non ex operibus, sed misericordia
Dei et vocamur ut credamus, et credentibus
praestatur ut bene operemur, non est gentibus ista invidenda
misericordia <note>(Prop. 64)</note>
            </hi>: quamvis minus ibi diligenter
de illa, quae per Dei propositum fit, vocatione
tractaverim. Hic liber sic incipit: <hi>Sensus hi sunt in
Epistola Pauli ad Romanos.</hi> 
</p>
          </div3>
        </div2>

<div2>
          <head>CAPUT XXIV. <hi>Expositio Epistolae ad Galatas, liber unus.</hi> </head>
<div3>
            <head>1.</head>
            <p>
 Post hunc librum exposui ejusdem apostoli Epistolam
ad Galatas, non carptim, id est aliqua praeter
mittens, sed continuanter et totam. Hanc autem expositionem
uno volumine comprehendi. In quo illud
quod dictum est, <hi>Priores ergo apostoli veraces, qui non
ab hominibus, sed a Deo per hominem missi sunt, per
Jesum Christum scilicet adhuc mortalem. Verax etiam
novissimus apostolus, qui per Jesum Christum totum jam
Deum post resurrectionem ejus missus est,</hi> propter immortalitatem
dictum est, <hi>totum jam Deum,</hi> quam post
resurrectionem habere coepit; non propter divinitatem
semper immortalem, a qua nunquam recessit, in
qua totus Deus erat, et cum moriturus adhuc erat.
Hunc autem sensum sequentia manifestant; adjunxi
enim dicens: <hi>Priores sunt caeteri Apostoli per Jesum
Christum adhuc ex parte hominem, id est mortalem:
<pb n="0623"/>
novissimus est apostolus Paulus per Jesum Christum
jam totum Deum, id est ex omni parte immortalem <note>(Num. 2)</note>
            </hi>.
Hoc enim dixi, exponens quod ait Apostolus, <hi>Non ab hominibus, neque per hominem, sed per Jesum
Christum et Deum Patrem:</hi> 
 quasi jam Jesus Christus
non sit homo. Sequitur enim, <hi>Qui suscitavit illum a
mortuis <note>(Galat. I, 1)</note>
            </hi>: ut hinc appareret cur dixerit, <hi>Neque per hominem.</hi> 
 Proinde, propter immortalitatem
jam nunc non homo Christus Deus: propter substantiam
vero naturae humanae, in qua ascendit in coelum,
etiam nunc mediator Dei et hominum homo Christus
Jesus <note>(I Tim. II, 5)</note>, quoniam sic veniet quomodo eum
viderunt qui viderunt euntem in coelum <note>(Act. I, 11)</note>.</p>
          </div3>
<div3>
            <head>2.</head>
            <p>
 Item quod dixi, <hi>Gratia Dei est qua nobis donantur
peccata, ut reconciliemur Deo: pax autem qua reconciliamur
Deo <note>(Num. 3)</note>
            </hi>, sic accipiendum est, ut tamen
sciamus etiam utrumque ad generalem Dei gratiam
pertinere: quomodo in populo Dei aliud specialiter
Israel, aliud Judas; et tamen utrumque generaliter
Israel. Item cum exponerem, <hi>Quid ergo? Lex transgressionis
gratia proposita est <note>(Galat. III, 19)</note>
            </hi>, ita distinguendum
putavi, ut interrogatio esset, <hi>Quid ergo?</hi> 
ac deinde responsio, <hi>Lex transgressionis gratia proposita
est <note>(Num. 24)</note>
            </hi>. Quod quidem non abhorret a vero;
sed melior mihi videtur ista distinctio, ut interrogatio
sit, <hi>Quid ergo lex?</hi> et inferatur responsio, <hi>Transgressionis
gratia proposita est.</hi> Quod autem dixi: <hi>Ordinatissime
itaque subjunxit,  « Quod si spiritu ducimini,
non adhuc estis sub Lege » : ut intelligamus eos esse sub
Lege, quorum spiritus ita concupiscit adversus carnem,
ut non ea quae volunt faciant; id est, non se teneant invictos
in charitate justitiae, sed a concupiscente adversum
se carne vincantur <note>(Num. 47)</note>
            </hi>; hoc ex illo sensu est,
quo sentiebam id quod dictum est, <hi>Caro concupiscit
adversus spiritum, et spiritus adversus carnem: haec
enim sibi invicem adversantur; ut non ea quae vultis faciatis <note>(Galat. V, 17, 18)</note>
            </hi>,
ad eos pertinere qui sub Lege
sunt, nondum sub gratia. Adhuc enim non intellexeram
haec verba et illis qui sub gratia sunt, non sub
Lege, propterea convenire, quia et ipsi concupiscentias
carnis, contra quas spiritu concupiscunt, quamvis
eis non consentiant, nollent tamen ullas habere si
possent. Et ideo non quaecumque volunt faciunt, quia
volunt eis carere, nec possunt. Tunc enim eas non
habebunt, quando nec corruptibilem carnem. Hic liber
sic incipit: <hi>Causa propter quam scribit Apostolus.</hi> 
</p>
          </div3>
        </div2>

<div2>
          <head>CAPUT XXV. <hi>Epistolae ad Romanos inchoata Expositio, liber unus.</hi> </head>
<p>Epistolae quoque ad Romanos, sicut ad Galatas, expositionem
susceperam. Sed hujus operis, si perficeretur,
plures libri erant futuri; quorum unum in sola
disputatione ipsius salutationis absolvi, ab initio scilicet
usque ad illud, ubi ait: <hi>Gratia vobis et pax a Deo
Patre nostro, et Domino Jesu Christo.</hi> Factum est
quippe ut immoraremur cum vellemus solvere incidentem
<pb n="0624"/>
sermoni nostro difficillimam quaestionem de peccato
in Spiritum sanctum, quod non remittatur neque
in hoc saeculo neque in futuro. Sed deinde alia volumina
cessavi adjungere exponendo Epistolam totam,
ipsius operis magnitudine ac labore deterritus, et in
alia faciliora deflexus sum. Ita factum est ut librum
quem feceram primum, relinquerem solum, cujus esse
titulum volui: Epistolae ad Romanos inchoata Expositio.
Ubi quod dixi, <hi>gratiam esse in dimissione peccatorum,
pacem vero in reconciliatione Dei,</hi> ubicumque
hoc dixi, non sic accipiendum est ac si pax ipsa et reconciliatio
non pertineat ad gratiam generalem, sed
quod specialiter nomine gratiae remissionem significaverit
peccatorum. Sicut Legem et specialiter dicimus,
secundum quod dictum est, <hi>Lex et Prophetae <note>(Matth. XXII, 40)</note>
            </hi>;
et generaliter, ut in ea sint et Prophetae.
Hic liber sic incipit: <hi>In Epistola quam Paulus
apostolus scripsit ad Romanos.</hi> </p>
</div2>

<div2>
          <head>CAPUT XXVI. <hi>De Diversis Quaestionibus octoginta tribus, liber unus.</hi> </head>
<p>Est etiam inter illa quae scripsimus quoddam prolixum
opus, qui tamen unus deputatur liber cujus est
titulus: de Diversis Quaestionibus octoginta tribus.
Cum autem dispersae fuissent per chartulas multas,
quoniam ab ipso primo tempore conversionis meae,
posteaquam in Africam venimus, sicut interrogabar a
fratribus, quando me vacantem videbant, nulla a me
servata ordinatione dictatae sunt; jussi eas jam episcopus
colligi, et unum ex eis librum fieri, adhibitis numeris,
ut quod quisque legere voluerit, facile inveniat.
Harum quaestionum est prima, utrum anima a seipsa
sit. Secunda, de libero arbitrio. Tertia, utrum
Deo auctore sit homo deterior. Quarta, quae sit causa
ut sit homo deterior. Quinta, utrum animal irrationale
beatum esse possit. Sexta, de malo. Septima,
quae proprie in animante anima dicatur. Octava,
utrum per se anima moveatur. Nona, utrum corporeis
sensibus percipi veritas possit. In qua illud
quod dixi, <hi>Omne quod corporeus sensus attingit, quod
et sensibile dicitur, sine ulla intermissione temporis
commutatur,</hi> sine dubio verum quidem non est in corporibus
resurrectionis incorruptibilibus; sed nunc ea
nullus nostri corporis sensus attingit, nisi forte divinitus
tale aliquid reveletur. Decima, utrum corpus a
Deo sit. Undecima, quare Christus de femina natus sit.
Duodecima, loco ubi titulus est, Sententia cujusdam
sapientis; non est mea: sed quia per me innotuit quibusdam
fratribus, qui tunc a me ista diligentissime
colligebant, et placuit eis, inter nostra eam scribere
voluerunt. Est autem cujusdam Fontei Carthaginensis,
de mente mundanda ad videndum Deum, quod
paganus quidem scripsit, sed christianus baptizatus
est mortuus. Decima tertia est, quo documento constet
homines bestiis excellere. Decima quarta, non
fuisse corpus Domini nostri Jesu Christi phantasma
<pb n="0625"/>
Decima quinta, de intellectu. Decima sexta, de Filio
Dei. Decima septima, de scientia Dei. Decima octava,
de Trinitate. Decima nona, de Deo et creatura. Vigesima,
de loco Dei. Vigesima prima, utrum Deus
auctor mali non sit. Ubi videndum est, ne male intelligatur
quod dixi, <hi>Mali auctor non est, quia omnium
quae sunt auctor est; quia in quantum sunt, in tantum
bona sunt:</hi> et ne hinc putetur non ab illo esse poenam
malorum, quae utique malum est iis qui puniuntur.
Sed hoc ita dixi quemadmodum dictum est, <hi>Deus mortem
non fecit <note>(Sap. I, 13)</note>
            </hi>; cum alibi scriptum sit: <hi>Mors et vita a Domino Deo est 
 <note>(Eccli. XI, 14)</note>
            </hi>. Malorum
ergo poena, quae a Deo est, malum est quidem
malis; sed in bonis Dei operibus est, quoniam justum
est ut mali puniantur, et utique bonum est omne quod
justum est. Vigesima secunda, Deum non pati necessitatem.
Vigesima tertia, de Patre et Filio. Ubi dixi
quod eam ipse genuerit, qua sapiens dicitur, sapientiam:
sed melius istam quaestionem in libro postea de
Trinitate tractavimus. Vigesima quarta, utrum et peccatum
et recte factum in libero sit voluntatis arbitrio.
Quod ita esse omnino verissimum est: sed ut ad recte
faciendum liberum sit, Dei gratia liberatur. Vigesima
quinta, de cruce Christi. Vigesima sexta, de differentia
peccatorum. Vigesima septima, de providentia.
Vigesima octava, quare Deus mundum facere voluerit.
Vigesima nona, utrum aliquid sit sursum aut deorsum
in universo. Trigesima, utrum omnia in utilitatem
hominis creata sint. Trigesima prima, nec ipsa mea
est, sed Ciceronis <note>(Tullius, De Offic., lib. 1)</note>: verum
quia et haec per me innotuit fratribus, inter ista quae
colligebant scripserunt eam, volentes nosse quemadmodum
virtutes animi ab illo divisae ac definitae sint.
Trigesima secunda, utrum rem illam alius alio magis
intelligat, atque ita ejusdem rei per infinitum eat intelligentia.
Trigesima tertia, de metu. Trigesima
quarta, utrum non aliud amandum sit quam metu
carere. Trigesima quinta, quid amandum sit. In qua
illud quod dixi, <hi>id esse amandum, quod nihil est aliud
habere, quam nosse,</hi> non satis approbo. Neque enim
Deum non habebant, quibus dictum est, <hi>Nescitis quia
templum Dei estis vos, et Spiritus Dei habitat in vobis <note>(I Cor. III, 16)</note>
            </hi> 
 nec tamen eum noverant, vel non
sicut noscendus est noverant. Item quod dixi, <hi>Nemo
igitur beatam vitam novit, et miser est,</hi> Novit, dixi,
quomodo noscenda est. Nam quis eam penitus nescit,
eorum duntaxat qui jam ratione utuntur; quandoquidem
beatos se esse velle noverunt? Trigesima sexta,
de nutrienda charitate. Ubi dixi: <hi>Deus igitur et animus
quo amatur, charitas proprie dicitur purgatissima
et consummata, si nihil aliud amatur.</hi> Quod si verum
est, quomodo ergo Apostolus ait: <hi>Nemo unquam carnem
suam odio habuit <note>(Ephes. V, 29)</note>
            </hi>. Et ex hoc admonet
ut diligantur uxores. Sed ideo dictum est, <hi>proprie dilectio
<pb n="0626"/>
dicitur,</hi> quoniam caro diligitur quidem, nec tamen
proprie, sed propter animam cui subjacet ad
usum. Nam etsi propter seipsam videtur diligi, cum
eam nolumus esse deformem, ad aliud referendum est
decus ejus, ad illud scilicet a quo decora sunt omnia.
Trigesima septima, de semper nato. Trigesima octava,
de conformatione animae. Trigesima nona, de alimentis.
Quadragesima, cum animarum natura una sit, unde hominum
diversae voluntates. Quadragesima prima, cum
omnia Deus fecerit, quare non aequaliter fecerit. Quadragesima
secunda, quemadmodum Dei Sapientia Dominus
Jesus Christus et in utero matris fuerit et in coelis. Quadragesima
tertia, quare Filius Dei in homine apparuit, et
Spiritus sanctus in columba <note>(Matth. III, 16)</note>. Quadragesima
quarta, quare tanto post venit Dominus Jesus Christus.
Ubi cum generis humani tanquam unius hominis
aetates commemorarem, dixi: <hi>Nec oportuit venire divinitus
magistrum, cujus imitatione in mores optimos formaretur,
nisi tempore juventutis.</hi> Et adjunxi ad hoc valere
quod Apostolus dicit, sub Lege tanquam sub paedagogo
parvulos custoditos <note>(Galat. III, 23)</note>. Sed potest
movere cur alibi dixerimus, Christum in generis humani
sexta aetate tanquam in senectute venisse <note>(Lib. 1 de
Gen. contra Manich., c. 23, n. 40)</note>. Hoc ergo quod de
juventute dictum est, ad vigorem fervoremque fidei
refertur, quae per dilectionem operatur; illud autem
de senectute, ad temporum numerum. Potest enim intelligi
utrumque in universitate hominum, quod non
potest in aetatibus singulorum: sicut in corpore non
potest esse simul et juventus et senectus, in animo
autem potest; illa propter alacritatem, ista propter
gravitatem. Quadragesima quinta, adversus mathematicos.
Quadragesima sexta, de ideis. Quadragesima
septima, utrum aliquando cogitationes nostras videre
possimus. Ubi quod dixi, <hi>angelica corpora, qualia nos
speramus habituros, lucidissima atque aetherea esse credendum
est;</hi> si hoc sine membris quae nunc habemus,
et sine substantia, quamvis incorruptibilis, tamen
carnis accipiatur, erratur. Multo autem melius in
opere de Civitate Dei, quaestio ista tractata est, de
videndis cogitationibus nostris <note>(Lib. 22, c. 29)</note>. Quadragesima
octava, de credibilibus. Quadragesima nona,
quare filii Israel sacrificabant visibiliter pecorum victimas.
Quinquagesima, de aequalitate Filii. Quinquagesima
prima, de homine facto ad imaginem et similitudinem
Dei. Ubi quid est, quod dixi, <hi>Homo sine vita non
recte appellatur;</hi> cum dicatur homo etiam cadaver hominis?
Ergo saltem dicere debui, Non proprie dicitur; ubi
dixi, <hi>non recte dicitur.</hi> Item dixi: <hi>Neque inscite distinguitur,
quod aliud sit imago et similitudo Dei, aliud ad
imaginem et similitudinem Dei, sicut hominem factum
accipimus.</hi> Quod non ita intelligendum est, quasi homo
non dicatur imago Dei, cum dicat Apostolus, <hi>Vir
quidem non debet velare caput, cum sit imago et gloria
Dei <note>(I Cor. XI, 7)</note>
            </hi>: sed dicitur etiam ad imaginem
Dei, quod Unigenitus non dicitur, qui tantummodo
imago est, non ad imaginem. Quinquagesima secunda,
de eo quod dictum est, <hi>Poenitet me fecisse hominem <note>(Gen. VI, 6, 7)</note>
            </hi>.
Quinquagesima tertia, de auro et argento
<pb n="0627"/>
quod Israelitae ab Aegyptiis acceperunt <note>(Exod.
III, 22; et XII, 35)</note>. Quinquagesima quarta, de eo quod
scriptum est, <hi>Mihi autem adhaerere Deo, bonum est <note>(Psal. LXXII, 28)</note>
            </hi>:
Ubi quod dixi, <hi>Quod autem est
omni anima melius, id Deum dicimus,</hi> magis dici debuit,
Omni creato spiritu melius. Quinquagesima
quinta, de eo quod scriptum est, <hi>Sexaginta sunt reginae,
octoginta concubinae, et adolescentulae quarum non
est numerus <note>(Cant. VI, 7)</note>
            </hi>. Quinquagesima sexta, de
annis quadraginta sex aedificati templi. Quinquagesima
septima, de centum quinquaginta tribus piscibus.
Quinquagesima octava, de Joanne Baptista. Quinquagesima
nona, de decem virginibus. Sexagesima, <hi>de die
autem et hora nemo scit, neque Angeli coelorum, neque
Filius hominis, nisi Pater solus <note>(Matth. XXIV, 36)</note>
            </hi>.
Sexagesima prima, de eo quod scriptum est in Evangelio,
turbas Dominum in monte pavisse de quinque
panibus <note>(Id. XIV, 15-21)</note>. Ubi quod dixi, <hi>duos pisces
duas illas significare personas, regiam scilicet et sacerdotalem,
ad quas etiam sacrosancta illa unctio pertinebat;</hi> 
dicendum potius fuit, Maxime pertinebat, quoniam
unctos aliquando legimus et Prophetas. Item
quod dixi, <hi>Lucas qui tanquam ascendentem post abolitionem
peccatorum sacerdotem Christum insinuavit, per
Nathan ascendit ad David <note>(Luc. III, 31)</note>
            </hi>: <hi>quia Nathan
propheta missus erat, cujus correptione David ipsius
peccati abolitionem poenitendo impetravit,</hi> non sic accipiendum
est tanquam ipse fuerit Nathan propheta,
qui filius David: quia nec hic dictum est, quia ipse
propheta missus erat; sed dictum est, <hi>quia Nathan
propheta missus erat,</hi> ut mysterium non in eodem homine,
sed in eodem nomine intelligatur. Sexagesima
secunda, de eo quod scriptum est in Evangelio, quod <hi>baptizabat Jesus plures quam Joannes; quamvis ipse
non baptizaret, sed discipuli ejus 
 <note>(Joan. IV, 1, 2)</note>
            </hi>. Ubi
quod dixi, <hi>Latro ille cui dictum est:  « Amen dico tibi;
hodie mecum eris in paradiso</hi> »  <note>(Luc. XXIII, 43)</note>; <hi>qui
nec ipsum baptismum acceperat:</hi> hoc quidem et alios
ante nos rectores sanctae Ecclesiae posuisse in suis litteris
invenimus; sed quibus documentis satis
possit ostendi quod non fuerit baptizatus ille latro,
ignoro. De qua re in posterioribus quibusdam opusculis
nostris diligentius disputatum est, maxime in eo
quod ad Vincentium Victorem de Animae Origine scripsimus <note>(Lib. 3 de Animae Orig., c. 9, n. 43)</note>.
Sexagesima
tertia, de Verbo. Sexagesima quarta, de muliere Samaritana.
Sexagesima quinta, de resurrectione Lazari.
Sexagesima sexta, de eo quod scriptum est, <hi>An ignoratis,
fratres (scientibus enim Legem loquor), quia Lex dominatur
homini, in quantum tempus vivit?</hi> usque ad eum locum
in quo scriptum est: <hi>Vivificabit et mortalia corpora vestra
per inhabitantem Spiritum ejus in vobis <note>(Rom. VII-VIII,
11)</note>
            </hi>. Ubi illud quod ait Apostolus, <hi>Scimus autem quia
Lex spiritualis est; ego autem carnalis sum,</hi> exponere volens,
dixi, <hi>Id est carni consentio, nondum spirituali
gratia liberatus:</hi> quod non sic accipiendum est, quasi
spiritualis homo jam sub gratia constitutus, etiam de
<pb n="0628"/>
seipso non possit hoc dicere, et caetera usque ad cum
locum ubi dictum est, <hi>Miser ego homo, quis me liberabit
de corpore mortis hujus <note>(Id. VII, 14-24)</note>
            </hi>? quod
postea didici, sicut jam sum ante confessus. Rursus
exponens quod ait Apostolus, <hi>Corpus quidem mortuum
est propter peccatum <note>(Id. VIII, 10)</note>
            </hi>: <hi>Mortuum, inquam,
corpus dicit, quamdiu tale est ut indigentia rerum temporalium
molestet animam.</hi> Sed multo melius mihi postea
visum est, ideo mortuum corpus dictum, quod
habeat jam moriendi necessitatem, quam non habuit
ante peccatum. Sexagesima septima, de eo quod scriptum
est, <hi>Existimo enim quod indignae sint passiones
hujus temporis ad futuram gloriam quae revelabitur in
nobis;</hi> usque ad id quod dictum est, <hi>Spe enim salvi
facti sumus <note>(Ibid., 18-24)</note>
            </hi>. Ubi cum exponerem
quod scriptum est, <hi>Et ipsa creatura liberabitur a servitute
interitus;</hi> dixi: <hi>Et ipsa creatura, id est ipse homo,
cum jam signaculo imaginis propter peccatum amisso
remansit tantummodo creatura.</hi> Quod non ita accipiendum
est quasi totum amiserit homo quod habebat imaginis
Dei. Nam si omnino non amisisset, non esset
propter quod diceretur, <hi>Reformamini in novitate mentis
vestrae <note>(Rom. XII, 2)</note>
            </hi>; et, <hi>in eamdem imaginem transformamur <note>(II Cor. III, 18)</note>
            </hi>:
sed rursum, si totum amisisset,
nihil maneret unde diceretur, <hi>Quanquam in
imagine ambulet homo, tamen vane conturbatur <note>(Psal.
XXXVIII, 7)</note>
            </hi>. Item quod dixi, <hi>spiritualiter summos Angelos
vivere, infimos vero animaliter;</hi> audacius dictum est de
infimis quam ut possit vel Scripturis sanctis, vel ipsis
rebus ostendi: quia etsi forsitan potest, difficillime
potest. Sexagesima octava, de eo quod scriptum est: <hi>O homo, tu quis es, qui respondeas Deo 
 <note>(Rom. IX, 20)</note>
            </hi>?
Ubi dixi: <hi>Quia etiamsi levioribus quisque peccatis, aut
certe quamvis gravioribus et multis, tamen magno gemitu
et dolore poenitendi misericordia Dei dignus fuerit; non
ipsius est, qui si relinqueretur, interiret, sed miserentis
Dei, qui ejus precibus doloribusque subvenit. Parum
est enim velle, nisi Deus misereatur; sed Deus non miseretur
qui ad pacem vocat, nisi voluntas praecesserit ad
pacem.</hi> Hoc dictum est post poenitentiam. Nam est misericordia
Dei etiam ipsam praeveniens voluntatem,
quae si non esset, non praepararetur voluntas a Domino.
Ad eam misericordiam pertinet et ipsa vocatio
quae etiam fidem praevenit. De qua paulo post cum
agerem dixi: <hi>Haec autem vocatio quae sive in singulis
hominibus, sive in populis atque in ipso genere humano
per temporum opportunitates operatur, altae et profundae
ordinationis est. Quo pertinet etiam illud,  « In utero sanctificavi
te</hi> »  <note>(Jerem. I, 5)</note>; <hi>Et,  « Cum esses in renibus
patris tui, vidi te; »  Et,  « Jacob dilexi, Esau autem odio
habui</hi> »  <note>(Rom. IX, 13; Malach. I, 2, 3)</note>, <hi>et caetera.</hi> 
Quamvis testimonium illud, <hi>Cum esses in renibus patris
tui, vidi te;</hi> unde mihi tanquam scriptum sit, occurrerit, nescio. Sexagesima nona, de eo quod scriptum
<pb n="0629"/>
est. <hi>Tunc et ipse Filius subjectus erit ei qui illi subjecit
omnia <note>(I Cor. XV, 28)</note>
            </hi>. Septuagesima, de eo quod Apostolus
dicit: <hi>Absorpta est mors in victoriam. Ubi est,
mors, contentio tua? ubi est mors, aculeus tuus? Aculeus
autem mortis peccatum, virtus vero peccati lex <note>(Ibid., 54,
55)</note>
            </hi>. Septuagesima prima, de eo quod scriptum est: <hi>Invicem onera vestra portate, et sic adimplebitis legem
Christi 
 <note>(Galat. VI, 2)</note>
            </hi>. Septuagesima secunda, de
temporibus aeternis. Septuagesima tertia, de eo quod
scriptum est: <hi>Et habitu inventus ut homo <note>(Philipp.
II, 7)</note>
            </hi>. Septuagesima quarta, de eo quod scriptum est
in Epistola Pauli ad Colossenses: <hi>In quo habemus redemptionem
et remissionem peccatorum, qui est imago
Dei invisibilis <note>(Coloss. I, 14, 15)</note>
            </hi>. Septuagesima quinta,
de haereditate Dei. Septuagesima sexta, de eo quod
apostolus Jacobus dicit: <hi>Vis autem scire, o homo inanis,
quia fides sine operibus otiosa est <note>(Jacobi II, 20)</note>
            </hi>?
Septuagesima septima, de timore; utrum peccatum
sit. Septuagesima octava, de pulchritudine simulacrorum.
Septuagesima nona, quare magi Pharaonis fecerunt
miracula quaedam sicut Moyses famulus Dei <note>(Exod. VII, 22)</note>.
Octogesima, adversus Apollinaristas.
Octogesima prima, de Quadragesima et Quinquagesima.
Octogesima secunda, de eo quod scriptum est: <hi>Quem enim diligit Dominus corripit; flagellat autem
<pb n="0630"/>
omnem filium quem recipit 
 <note>(Hebr. XII, 6)</note>
            </hi>. Octogesima
tertia, de conjugio, in eo quod Dominus ait: <hi>Si quis dimiserit
uxorem suam excepta causa fornicationis <note>(Matth.
XIX, 9)</note>
            </hi>. Hoc opus sic incipit: <hi>Utrum anima a</hi> seipsa sit.</p>
</div2>

<div2>
          <head>CAPUT XXVII. <hi>De Mendacio, liber unus.</hi> </head>
<p>Item de Mendacio scripsi librum, qui etsi cum aliquo
labore intelligitur, habet tamen non inutilem ingenii
et mentis exercitationem, magisque moribus ad
veriloquium diligendum proficit. Hunc quoque auferre
statueram de opusculis meis, quia et obscurus et anfractuosus,
et omnino molestus mihi videbatur, propter
quod eum nec edideram. Deinde cum postea scripsissem
alterum, cujus titulus est, Contra Mendacium,
multo magis istum non esse decreveram et jusseram,
sed non est factum. Itaque in ista retractatione opusculorum
meorum cum eum incolumen reperissem,
etiam ipsum retractatum manere praecepi: maxime
quia in eo nonnulla sunt necessaria, quae in illo altero
non sunt. Propterea vero illius inscriptio est, Contra
Mendacium; istius autem, De Mendacio: quoniam
per illum totum oppugnatio est aperta mendacii; istius
autem magna pars in inquisitionis disputatione versatur.
Ad eumdem tamen finem uterque dirigitur.
Hic liber sic incipit: <hi>Magna quaestio est de Mendacio.</hi> </p>
</div2>
      </div1>

<div1>
        <head> <hi>LIBER SECUNDUS.</hi> IN QUO RETRACTANTUR LIBRI QUOS SCRIPSIT EPISCOPUS.</head>
<div2>
          <head>CAPUT PRIMUM. <hi>Ad Simplicianum, libri duo.</hi> </head>
<div3>
            <head>1.</head>
            <p>
 Librorum quos episcopus elaboravi, primi duo
<pb n="0629"/>sunt ad Simplicianum Ecclesiae Mediolanensis antistitem,
qui beatissimo successit Ambrosio, de diversis
quaestionibus, quarum duas ex Epistola Pauli apostoli
ad Romanos, in primum librum contuli. Harum prior
est de eo quod scriptum est, <hi>Quid ergo dicemus? Lex
peccatum est? Absit;</hi> usque ad illud ubi ait: <hi>Quis me
liberabit de corpore mortis hujus? Gratia Dei per Jesum
Christum Dominum nostrum <note>(Rom. VII, 7-25)</note>
            </hi>. In qua
illa Apostoli verba, <hi>Lex spiritualis est; ego autem carnalis
sum,</hi> etc., quibus caro contra spiritum confligere
ostenditur, eo modo exposui, tanquam homo describatur
adhuc sub Lege, nondum sub gratia constitutus.
Longe enim postea etiam spiritualis hominis (et hoc
probabilius) esse posse illa verba cognovi. Posterior in
hoc libro quaestio est, ab eo loco ubi ait, <hi>Non solum autem,
sed et Rebecca ex uno concubitu habens Isaac patris
nostri;</hi> usque ad illud ubi ait: <hi>Nisi Dominus sabaoth reliquisset
nobis semen, sicut Sodoma facti essemus, et sicut
Gomorrha similes fuissemus <note>(Id. IX, 10-29)</note>
            </hi>. In cujus quaestionis
solutione laboratum est quidem pro libero arbitrio
voluntatis humanae; sed vicit Dei gratia: nec nisi
ad illud potuit perveniri, ut liquidissima veritate dixisse
intelligatur Apostolus, <hi>Quis enim te discernit? quid
autem habes quod non accepisti? Si autem accepisti,
<pb n="0630"/>
quid gloriaris quasi non acceperis <note>(I Cor. IV, 7)</note>
            </hi>? Quod
volens etiam martyr Cyprianus ostendere, hoc totum
ipso titulo definivit, dicens: <hi>In nullo gloriandum,
quando nostrum nihil est <note>(Cypr., lib. 3, testim. 4)</note>
            </hi>.</p>
          </div3>
<div3>
            <head>2.</head>
            <p>
 In secundo libro tractantur caeterae quaestiones,
et pro nostra quantulacumque facultate solvuntur,
quae sunt omnes de scriptura quae Regnorum appellatur.
Harum prima est de eo quod scriptum est, <hi>Et
insiliit spiritus Domini in Saül <note>(I Reg. X, 10)</note>
            </hi>; cum
alibi dicatur, <hi>Et spiritus Domini malus in Saül <note>(Ibid.
XVI, 14)</note>
            </hi>. Quam cum exponerem, dixi: <hi>Quamvis sit in
cujusque potestate quid velit, non est tamen in cujusquam
potestate quid possit <note>(Lib. 2, quaest. 1)</note>
            </hi>. Quod ideo
dictum est, quia non dicimus esse in potestate nostra,
nisi quod, cum volumus, fit; ubi prius et maxime est
ipsum velle. Sine ullo quippe intervallo temporis
praesto est voluntas ipsa, cum volumus; sed hanc
quoque ad bene vivendum desuper accipimus potestatem,
cum praeparatur voluntas a Domino. Secunda
quaestio est, quomodo dictum sit, <hi>Poenitet me quod
constituerim regem Saül <note>(I Reg. XV, 11)</note>
            </hi>. Tertia, utrum
spiritus immundus qui erat in pythonissa, potuerit
agere ut Samuel a Saüle videretur, et loqueretur cum
eo <note>(Ibid. XXVIII, 7-20)</note>. Quarta, de eo quod scriptum
est: <hi>Intravit rex David, et sedit ante Dominum <note>(II Reg.
VII, 18)</note>
            </hi>. Quinta, de eo quod dixit Elias: <hi>O Domine,
testis hujus viduae cum qua ego inhabito apud ipsam:
<pb n="0631"/>
tu male fecisti occidere filium ejus <note>(III Reg. XVII, 20)</note>
            </hi>.
Hoc opus sic incipit: <hi>Gratissimam plane.</hi> 
</p>
          </div3>
        </div2>

<div2>
          <head>CAPUT II. <hi>Contra Epistolam quam vocant Fundamenti, liber unus.</hi> </head>
<p>Liber contra Epistolam Manichaei, quam vocant
Fundamenti, principia ejus sola redarguit; sed in
caeteris illius partibus annotationes ubi videbatur,
affixae sunt, quibus tota subvertitur, et quibus commonerer,
si quando contra totam scribere vacavisset.
Hic liber sic incipit: <hi>Unum verum Deum.</hi> </p>
</div2>

<div2>
          <head>CAPUT III. <hi>De Agone Christiano, liber unus.</hi> </head>
<p>Liber de Agone Christiano fratribus in eloquio latino
ineruditis humili sermone conscriptus est, fidei regulam
continens, et praecepta vivendi. In quo illud quod positum
est, <hi>Nec eos audiamus, qui carnis resurrectionem futuram
negant, et commemorant quod ait apostolus Paulus,
 « caro et sanguis regnum Dei non possidebunt; »  non intelligentes
quod ipse dicit Apostolus,  « Oportet corruptibile
hoc induere incorruptionem, et mortale hoc induere immortalitatem</hi> » <note>(I Cor. XV, 50, 53)</note>;
 <hi>cum enim hoc factum
fuerit, jam non erit caro et sanguis, sed coeleste corpus <note>(Cap. 32, n. 34)</note>
            </hi>:
non sic accipiendum est, quasi carnis
non sit futura substantia, sed carnis et sanguinis
nomine ipsam corruptionem carnis et sanguinis intelligendus
est Apostolus nuncupasse; quae utique in
regno illo non erit, ubi caro incorruptibilis erit. Quamvis
et aliter possit intelligi, ut carnem et sanguinem
opera carnis et sanguinis dixisse accipiamus Apostolum,
et eos regnum Dei non possessuros, qui perseveranter
ista dilexerint. Hic liber sic incipit: <hi>Corona victoriae.</hi> </p>
</div2>

<div2>
          <head>CAPUT IV. <hi>De Doctrina Christiana, libri quatuor.</hi> </head>
<div3>
            <head>1.</head>
            <p>
 Libros de Doctrina Christiana, cum imperfectos
comperissem, perficere malui quam eis sic relictis ad
alia retractanda transire. Complevi ergo tertium qui
scriptus fuerat usque ad eum locum <note>(Cap. 25,
n. 36)</note> ubi commemoratum est ex Evangelio testimonium
de muliere, quae abscondit fermentum in
tribus mensuris farinae donec fermentaretur totum <note>(Luc. XIII, 21)</note>.
Addidi etiam novissimum librum, et
quatuor libris opus illud implevi; quorum primi tres
adjuvant ut Scripturae intelligantur, quartus autem
quomodo quae intelligimus proferenda sint.</p>
          </div3>
<div3>
            <head>2.</head>
            <p>
 In secundo sane libro de auctore libri, quem
plures vocant Sapientiam Salomonis, quod etiam
ipsum sicut Ecclesiasticum Jesus Sirach scripserit,
non ita constare sicut a me dictum est <note>(Cap. 8,
n. 13)</note>, postea didici, et omnino probabilius comperi
non esse hunc ejus libri auctorem. Ubi autem dixi, <hi>His quadraginta quatuor libris Testamenti Veteris terminatur
auctoritas;</hi> 
 ex consuetudine qua jam loquitur
Ecclesia, Vetus Testamentum, appellavi: Apostolus autem
<pb n="0632"/>
non videtur appellare Vetus Testamentum, nisi quod
datum estin monte Sina <note>(Galat. IV, 24)</note>. Et in eo quod
dixi, <hi>De temporum historia sanctum Ambrosium solvisse
quaestionem <note>(Cap. 28, n. 43)</note>
            </hi>, tanquam coaetanei fuerint
Plato et Jeremias; me fefellit memoria. Nam quid ille
de hac re episcopus dixerit, in libro ejus legitur,
quem de sacramentis, sive de philosophia scripsit.
Hoc opus sic incipit: <hi>Sunt praecepta quaedam.</hi> 
</p>
          </div3>
        </div2>

<div2>
          <head>CAPUT V. <hi>Contra Partem Donati, libri duo.</hi> --[Non exstant.]</head>
<p>Sunt duo libri mei, quorum titulus est, Contra Partem
Donati. In quorum primo libro dixi, non mihi
placere ullius saecularis potestatis impetu schismaticos
ad communionem violenter arctari. Et vere tunc
mihi non placebat, quoniam nondum expertus eram,
vel quantum mali eorum auderet impunitas, vel quantum
eis in melius mutandis conferre posset diligentia disciplinae.
Hoc opus sic incipit: <hi>Quoniam Donatistae nobis.</hi> </p>
</div2>

<div2>
          <head>CAPUT VI. <hi>Confessionum libri tredecim.</hi> </head>
<div3>
            <head>1.</head>
            <p>
 Confessionum mearum libri tredecim, et de
malis et de bonis meis Deum laudant justum et bonum,
atque in eum excitant humanum intellectum et
affectum; interim quod ad me attinet, hoc in me
egerunt cum scriberentur, et agunt cum leguntur.
Quid de illis alii sentiant, ipsi viderint; multis tamen
fratribus eos multum placuisse et placere scio.
A primo usque ad decimum de me scripti sunt: in
tribus caeteris, de Scripturis sanctis, ab eo quod scriptum
est, <hi>In principio fecit Deus coelum et terram,</hi> 
usque ad sabbati requiem <note>(Gen. I, 1; II, 2)</note>.</p>
          </div3>
<div3>
            <head>2.</head>
            <p>
 In quarto libro, cum de amici morte animi mei
miseriam confiterer, dicens quod anima nostra una
quodammodo facta fuerat ex duabus, <hi>et ideo, inquam,
forte mori metuebam, ne totus ille moreretur, quem
multum amaveram <note>(Cap. 6)</note>
            </hi>: quae mihi quasi declamatio
levis, quam gravis confessio videtur, quamvis utcumque
temperata sit haec ineptia in eo quod additum
est, <hi>forte.</hi> Et in libro tertio decimo quod dixi, <hi>Firmamentum factum inter spirituales aquas superiores
et corporales inferiores 
 <note>(Cap. 32)</note>
            </hi>; non satis considerate
dictum est: res autem in abdito est valde. Hoc
opus sic incipit: <hi>Magnus es, Domine.</hi> 
</p>
          </div3>
        </div2>

<div2>
          <head>CAPUT VII. <hi>Contra Faustum manichaeum, libri triginta tres.</hi> </head>
<div3>
            <head>1.</head>
            <p>
 Contra Faustum manichaeum blasphemantem
Legem et Prophetas, et eorum Deum, et incarnationem
Christi; Scripturas autem Novi Testamenti, quibus
convincitur, falsatas esse dicentem, scripsi grande
opus, verbis ejus propositis reddens responsiones
meas. Triginta et tres disputationes sunt; quas etiam
libros cur non dixerim? Nam etsi sunt in eis aliqui
perbreves, tamen libri sunt. Unus vero eorum, ubi a
nobis adversum ejus criminationes, Patriarcharum
vita defenditur, tantae prolixitatis est, quantae nullus
fere librorum meorum.</p>
          </div3>
<div3>
            <head>2.</head>
            <p>
 In libro ergo tertio cum solverem quaestionem,
<pb n="0633"/>
quomodo potuerit duos patres habere Joseph, dixi
quidem <hi>quod ex alio natus, ab alio fuerit adoptatus <note>(Cap. 3)</note>
            </hi>;
sed genus quoque adoptionis dicere debui:
sic enim sonat quod dixi, tanquam eum vivus adoptaverit
alius pater. Lex autem filios etiam mortuis adoptabat,
jubens ut fratris sine filiis mortui duceret
frater uxorem, et fratri defuncto semen ex eadem
suscitaret <note>(Deut. XXV, 5, 6)</note>: quae profecto de duobus
unius hominis patribus expeditior ibi redditur ratio.
Uterini autem fratres fuerunt in quibus hoc contigit ut
unius defuncti qui vocabatur Heli, duceret alter uxorem,
id est Jacob, a quo Matthaeus narrat genitum esse
Joseph: sed uterino fratri suo eum genuit, cujus
filium Lucas dicit fuisse Joseph, non utique genitum,
sed ex Lege adoptivum. Hoc in eorum litteris inventum
est, qui recenti memoria post ascensionem Domini
de hac re scripserunt. Nam etiam nomen ejusdem
mulieris quae peperit Jacob patrem Joseph de
priore marito Mathan, qui fuit pater Jacob, avus Joseph,
secundum Matthaeum; et de marito posteriore
Melchi peperit Heli, cujus erat adoptivus Joseph, non
tacuit Africanus. Quod quidem, cum Fausto responderem,
nondum legeram; sed tamen per adoptionem
potuisse contingere ut unus homo duos haberet patres,
dubitare non poteram.</p>
          </div3>
<div3>
            <head>3.</head>
            <p>
 In duodecimo et tertio decimo, de filio Noe secundo
qui est appellatus Cham, ita disputatum est,
tanquam non in filio suo Chanaan, sicut Scriptura demonstrat,
sed in seipso fuerit a patre maledictus <note>(Lib.
12, c. 23; et lib. 13, c. 10)</note>. In quarto decimo de
sole et luna talia dicta sunt, tanquam sentiant, et ideo
tolerent vanos adoratores suos <note>(Cap. 12)</note>: quamvis
verba ibi accipi possint ab animali ad inanimale translata,
modo locutionis qui vocatur graece metaphora;
sicut de mari scriptum est quod <hi>fremat in utero matris
suae, volens progredi <note>(Job. 38, 8, sec. LXX)</note>
            </hi>, cum utique
non habeat voluntatem. In undetrigesimo, <hi>Absit, inquam,
ut sit in membris sanctorum etiam genitalibus
aliqua turpitudo. Dicuntur quidem inhonesta, quia non
habent eam speciem decoris, quam membra quae in promptu
locata sunt <note>(Cap. 4)</note>
            </hi>: sed probabilior in aliis
postea scriptis nostris reddita ratio est, cur ea dixerit
etiam Apostolus inhonesta <note>(I Cor. XII, 23)</note>, propter
legem scilicet in membris repugnantem legi mentis <note>(Rom. VII, 23)</note>,
quae de peccato accidit, non de prima
nostrae institutione naturae. Hoc opus sic incipit: <hi>Faustus
quidam fuit.</hi> 
</p>
          </div3>
        </div2>

<div2>
          <head>CAPUT VIII. <hi>Contra Felicem manichaeum, libri duo.</hi> </head>
<p>Contra manichaeum quemdam nomine Felicem, praesente
populo, in ecclesia biduo disputavi. Hipponem
quippe venerat, eumdem seminaturus errorem; unus
enim erat ex doctoribus eorum, quamvis ineruditus
liberalibus litteris, sed tamen versutior Fortunato.
Gesta sunt ecclesiastica, sed inter meos libros computantur.
Duo ergo libri sunt, inquorum secundo disputatum
est de libero voluntatis arbitrio, sive ad malum
<pb n="0634"/>
operandum, sive ad bonum: sed de gratia qua
vere liberi fiunt, de quibus scriptum est, <hi>Si vos Filius
liberaverit, tunc vere liberi eritis <note>(Joan. VIII, 36)</note>
            </hi>, diligentius
disputare, quoniam talis erat cum quo agebamus,
nulla sumus necessitate compulsi. Hoc opus sic incipit: <hi>Honorio Augusto sextum consule, septimo idus decembris.</hi> </p>
</div2>

<div2>
          <head>CAPUT IX. <hi>De Natura Boni, liber unus.</hi> </head>
<p>Liber de Natura Boni adversus Manichaeos est, ubi
ostenditur naturam incommutabilem Deum esse ac
summum bonum, atque ab illo esse caeteras naturas
sive spirituales sive corporales, atque omnes in quantum
naturae sunt, bonas esse; et quid vel unde sit malum,
et quanta mala Manichaei ponant in natura boni
et quanta bona in natura mali, quas naturas finxit error
ipsorum. Hic liber sic incipit: <hi>Summum bonum,
quo superius non est, Deus est.</hi> </p>
</div2>

<div2>
          <head>CAPUT X. <hi>Contra Secundinum manichaeum, liber unus.</hi> </head>
<p>Secundinus quidam, non ex eis quos Manichaei electos,
sed ex eis quos auditores vocant, quem ne facie
quidem noveram, scripsit ad me velut amicus, honorifice
objurgans quod oppugnarem litteris illam haeresim,
et admonens ne facerem, atque ad eam potius
sectandam exhortans, cum ejus defensione, et fidei
catholicae reprehensione. Huic respondi; sed quia in
ejusdem opusculi capite non posui quis cui scriberet,
non in epistolis meis, sed in libris habetur. Illic ab
exordio conscripta est etiam ejus epistola. Hujus autem
voluminis mei titulus est, Contra Secundinum
manichaeum: quod, mea sententia, omnibus quae adversus
illam pestem scribere potui, facile praepono.
Hic liber sic incipit: <hi>Tua in me benevolentia.</hi> </p>
</div2>

<div2>
          <head>CAPUT XI. <hi>Contra Hilarum, liber unus.</hi> --[Non exstat.]</head>
<p>Inter haec Hilarus quidam vir tribunitius, laicus
catholicus, nescio unde adversus Dei ministros, ut
fieri assolet, irritatus, morem qui tunc esse apud
Carthaginem coeperat ut hymni ad altare dicerentur
de Psalmorum libro, sive ante oblationem, sive cum
distribueretur populo quod fuisset oblatum, maledica
reprehensione, ubicumque poterat, lacerabat, asserens
fieri non oportere. Huic respondi, jubentibus fratribus,
et vocatur liber ipse, Contra Hilarum. Hic liber
sic incipit: <hi>Qui dicunt mentionem Veteris Testamenti.</hi> </p>
</div2>

<div2>
          <head>CAPUT XII. <hi>Quaestiones Evangeliorum, libri duo.</hi> </head>
<p>Sunt quaedam expositiones quorumdam locorum ex
Evangelio secundum Matthaeum, et aliae similiter secundum
Lucam; in unum librum illae, in alterum istae
redactae sunt. Titulus operis hujus est: Quaestiones
Evangeliorum. Sed quare illa sola de supradictis evangelicis
Libris exposita fuerint, quae his libris meis
continentur, et quae ista sint, prologus meus, adjunctis
atque annumeratis eisdem quaestionibus, ita ut
<pb n="0635"/>
quisque legere quod voluerit, numeros secutus inveniat,
satis indicat. In primo ergo libro <note>(Quaest. 27)</note>,
in eo quod positum est, <hi>Dominum seorsum duobus discipulis
suam retulisse passionem <note>(Matth. XX, 17)</note>
            </hi>,
mendositas codicis nos fefellit: nam <hi>duodecim</hi> scriptum
est; non, <hi>duobus.</hi> In secundo libro volens exponere
quomodo duos patres potuerit habere Joseph,
cujus conjux dicta est virgo Maria; illud quod perhibetur
fratrem duxisse defuncti fratris uxorem, ut ei
semen secundum legem suscitaret <note>(Deut. XXV, 5)</note>, ideo
dixi <hi>esse infirmum, quoniam qui nasceretur, nomen defuncti
Lex eum jubebat accipere <note>(Quaest. 5)</note>
            </hi>: non est
verum. Nomen enim defuncti quod dictum est, ad hoc
Lex valere praecepit, ut ejus filius diceretur; non ut
hoc quod ille vocaretur. Hoc opus sic incipit: <hi>Hoc
opus non ita scriptum est.</hi> </p>
</div2>

<div2>
          <head>CAPUT XIII. <hi>Annotationes in Job, liber unus.</hi> </head>
<p>Liber cujus est titulus, Annotationes in Job, utrum
meus habendus sit, an potius eorum qui eas, sicut potuerunt
vel voluerunt, redegerunt in unum corpus descriptas
de frontibus codicis, non facile dixerim. Suaves
enim paucissimis intelligentibus sunt, qui tamen
necesse est offendantur multa non intelligentes; quia
nec ipsa verba quae exponuntur, ita descripta sunt in
multis locis, ut appareat quid exponatur. Deinde brevitatem
sententiarum tanta secuta est obscuritas, ut
eam lector vix ferre possit, quem necesse est plurima
non intellecta transire. Postremo tam mendosum comperi
opus ipsum in codicibus nostris ut emendare non
possem, nec editum a me dici vellem, nisi quia scio
fratres id habere, quorum studio non potuit denegari.
Hic liber sic incipit: <hi>Et opera magna erant ei super terram.</hi> </p>
</div2>

<div2>
          <head>CAPUT XIV. <hi>De Catechizandis rudibus, liber unus.</hi> </head>
<p>Est etiam liber noster de Catechizandis rudibus hoc
ipso titulo praenotatus. In quo libro ubi dixi: <hi>Nec angelus
qui cum spiritibus aliis satellitibus suis superbiendo
deseruit obedientiam Dei, et diabolus factus est, aliquid
nocuit Deo, sed sibi: novit enim Deus ordinare deserentes
se animas <note>(Cap. 18, n. 30)</note>
            </hi>; convenientius diceretur,
Se spiritus, quoniam de Angelis agebatur. Hic
liber sic incipit: <hi>Petisti a me, frater Deogratias.</hi> </p>
</div2>

<div2>
          <head>CAPUT XV. <hi>De Trinitate, libri quindecim.</hi> </head>
<div3>
            <head>1.</head>
            <p>
 Libros de Trinitate, quae Deus est, quindecim
scripsi per aliquot annos. Sed cum eorum duodecimum
nondum perfecissem, et eos diutius tenerem
quam possent sustinere qui vehementer illos habere
cupiebant, subtracti sunt mihi minus emendati quam
deberent ac possent, quando eos edere voluissem.
Quod posteaquam comperi, quia et alia eorum apud
<pb n="0636"/>
nos exemplaria remanserant, statueram eos jam ipse
non edere, sed sic habere ut in alio aliquo opusculo
meo quid mihi de his evenerit dicerem: urgentibus
tamen fratribus, quibus resistere non valui, emendavi
eos quantum emendandos putavi, et complevi, et edidi
adjungens eis a capite epistolam, quam scripsi ad venerabilem
Aurelium episcopum Carthaginensis Ecclesiae;
quo tanquam prologo exposui et quid accidisset,
et quid facere mea cogitatione voluissem, et quid fratrum
charitate compellente fecissem.</p>
          </div3>
<div3>
            <head>2.</head>
            <p>
 In quorum libro undecimo cum de corpore visibili
agerem, dixi: <hi>Quocirca id amare, alienari est <note>(Cap.
5, n. 9)</note>
            </hi>. Quod secundum eum amorem dictum est,
quo aliquid sic amatur, ut eo fruendo existimet beatum
se esse qui hoc amat. Nam non est alienari, in
laudem Creatoris amare speciem corporalem, ut ipso
creatore fruens quisque vere beatus sit. Itemque in
eodem, ubi dixi, <hi>Nec avem quadrupedem memini,
quia non vidi; sed phantasiam talem facillime intueor,
dum alicui formae volatili, qualem vidi, adjungo alios
duos pedes, quales itidem vidi <note>(Cap. 10, n. 17)</note>
            </hi>, haec
dicens non potui recolere volatilia quadrupedia quae
Lex commemorat <note>(Levit. XI, 20)</note>. Neque enim computat
in pedibus duo posteriora crura quibus locustae
saliunt, quas dicit mundas, et ideo discernit ab immundis
talibus volatilibus, quae non saliunt illis cruribus,
sicut sunt scarabaei. Omnia quippe hujusmodi
volatilia quadrupedia vocantur in Lege.</p>
          </div3>
<div3>
            <head>3.</head>
            <p>
 In duodecimo <note>(Cap. X, n. 15)</note>, velut expositio
verborum Apostoli, ubi ait, <hi>Omne peccatum quodcumque
fecerit homo, extra corpus est,</hi> non mihi satisfacit;
nec sic puto intelligendum quod dictum est, <hi>Qui autem fornicatur, in corpus proprium peccat 
 <note>(I Cor.
VI, 18)</note>
            </hi>, tanquam ille hoc faciat, qui propter adipiscenda
ea quae per corpus sentiuntur, ut in his finem
boni sui ponat, aliquid agit. Hoc enim longe plura
peccata complectitur, quam illa fornicatio quae concubitu
perpetratur illicito, de qua locutum, cum hoc
diceret, Apostolum apparet. Hoc opus, excepta epistola
quae postmodum ad ejus caput adjuncta est, sic
incipit: <hi>Lecturus haec quae de Trinitate disserimus.</hi> 
</p>
          </div3>
        </div2>

<div2>
          <head>CAPUT XVI. <hi>De Consensu Evangelistarum, libri quatuor.</hi> </head>
<p>Per eosdem annos quibus paulatim libros de Trisitate
dictabam, scripsi et alios labore continuo, interponens
eos illorum temporibus, in quibus sunt libri
quatuor de Consensu Evangelistarum, propter eos qui
tanquam dissentientibus calumniantur: quorum primus
liber adversus illos conscriptus est, qui tanquam
maxime sapientem Christum vel honorant vel honorare
se fingunt; et ideo nolunt Evangelio credere;
quia non ab ipso illa conscripta sunt, sed ab ejus discipulis,
quos existimant ei divinitatem, qua crederetur
Deus, errore tribuisse. In quo libro quod dixi, <hi>Ex Abraham coepisse gentem Hebraeorum 
 <note>(Cap. 14,
n. 21)</note>
            </hi>; est quidem et hoc credibile, ut Hebraei, velut
Abrahaei, dicti esse videantur: sed ex illo verius intelliguntur
appellati, qui vocabatur Heber, tanquam
<pb n="0637"/>
Heberaei, de qua re in libro sexto decimo de Civitate
Dei, satis disserui <note>(Cap. 11)</note>. In secundo, cum
agerem de duobus patribus Joseph, ab altero dixi genitum,
ab altero adoptatum <note>(Cap. 3, n. 5)</note>. Sed dicendum
fuit, alteri adoptatum. Defuncto enim, quod
magis credendum est, secundum Legem fuerat adoptatus;
quoniam qui eum genuit, ejus matrem, fratris
defuncti conjugem duxerat. Item ubi dixi, <hi>Lucas vero
ad ipsum David per Nathan ascendit, per quem prophetam
Deus peccatum illius expiavit <note>(Cap. 4, n. 12)</note>
            </hi>;
per cujus nominis prophetam, dicere debui, ne putaretur
idem fuisse homo, cum alter fuerit, quamvis
et ipse hoc vocaretur. Hoc opus sic incipit: <hi>Inter
omnes divinas auctoritates.</hi> </p>
</div2>

<div2>
          <head>CAPUT XVII. <hi>Contra Epistolam Parmeniani, libri tres.</hi> </head>
<p>In tribus libris contra Epistolam Parmeniani Donatistarum
Carthaginensis episcopi successorisque
Donati, quaestio magna versatur et solvitur: utrum in
unitate et eorumdem communione Sacramentorum
mali contaminent bonos, et quemadmodum non contaminent
disputatur, propter Ecclesiam toto orbe
diffusam, cui calumniando schisma fecerunt. In quorum
libro tertio, cum dissereretur quomodo sit accipiendum
quod ait Apostolus, <hi>Auferte malum ex vobis
ipsis <note>(I Cor. V, 13)</note>
            </hi>; illud quod dixi, <hi>Ut ex seipso quisque
auferat malum <note>(Cap. 1, n. 2)</note>
            </hi>, non sic esse intelligendum,
sed sic potius ut homo malus auferatur ex
hominibus bonis, quod fit per ecclesiasticam disciplinam,
satis graeca lingua indicat, ubi sine ambiguitate
scriptum est, ut intelligatur, Hunc malum, non,
Hoc malum, quamvis et secundum istum intellectum
responderim Parmeniano. Hoc opus sic incipit: <hi>Multa
quidem alias adversus Donatistas.</hi> </p>
</div2>

<div2>
          <head>CAPUT XVIII. <hi>De Baptismo, libri septem.</hi> </head>
<p>Contra Donatistas, auctoritate beatissimi episcopi
et martyris Cypriani se defendere molientes, septem
libros de Baptismo scripsi; in quibus docui nihil sic
valere ad refellendos Donatistas, et ad eorum prorsus
ora claudenda, ne adversus Catholicam suum schisma
defendant, quomodo litteras factumque Cypriani. Ubicumque
autem in his libris commemoravi <note>(Lib. 1,
c. 17; lib. 3, c. 18; et lib. 4, cc. 3, 4)</note>, <hi>Ecclesiam non
habentem maculam aut rugam <note>(Eph. V, 27)</note>
            </hi>; non sic
accipiendum est quasi jam sit, sed quae praeparatur ut
sit, quando apparebit etiam gloriosa. Nunc enim propter
quasdam ignorantias et infirmitates membrorum
<pb n="0638"/>
suorum, habet unde quotidie tota dicat: <hi>Dimitte nobis
debita nostra <note>(Matth. VI, 12)</note>
            </hi>. In quarto libro cum dicerem <hi>vicem Baptismi posse habere passionem 
 <note>(Cap. 22,
n. 29)</note>
            </hi>, non satis idoneum posui illius latronis exemplum,
qui utrum non fuerit baptizatus, incertum est.
In libro septimo, de vasis aureis et argenteis in domo
magna constitutis <note>(Cap. 51, n. 99)</note>, sensum Cypriani
secutus sum, qui haec accepit in bonis; in malis autem
lignea et fictilia <note>(Cypr. Epist. 51, ad Maximum, etc.)</note>:
ad illa referens quod dictum est, <hi>Alia quidem in honorem;</hi> 
ad haec autem quod dictum est, <hi>Alia vero in contumeliam <note>(II Tim. II, 20)</note>
            </hi>.
Sed magis approbo quod
apud Tychonium postea reperi vel adverti, in utrisque
intelligendum quaedam in honorem, non sola scilicet
aurea et argentea; et rursus in utrisque quaedam in
contumeliam, non utique sola lignea et fictilia. Hoc
opus sic incipit: <hi>In eis libris quos adversus Epistolam
Parmeniani.</hi> </p>
</div2>

<div2>
          <head>CAPUT XIX. <hi>Contra quod attulit Centurius a Donatistis, liber unus.</hi> --[Non exstat.]</head>
<p>Cum adversus partem Donati multa crebris disputationibus
ageremus, attulit ad Ecclesiam quidam
laicus tunc eorum nonnulla contra nos dictata vel
scripta in paucis velut testimoniis, quae suae causae suffragari
putant: his brevissime respondi. Hujus libelli
titulus est: Contra quod attulit Centurius a Donatistis.
Et incipit sic: <hi>Dicis eo quod scriptum est a Salomone:
 « Ab aqua aliena abstine te.</hi> » </p>
</div2>

<div2>
          <head>CAPUT XX. <hi>Ad Inquisitiones Januarii, libri duo.</hi> </head>
<p>Libri duo, quorum est titulus, Ad Inquisitiones
Januarii, multa de Sacramentis continent disputata,
sive quae universaliter, sive quae partiliter, id est non
peraeque in omnibus locis observat Ecclesia: nec tamen
commemorari omnia potuerunt; sed satis ad
inquisita responsum est. Quorum librorum prior,
epistola est; habet quippe in capite, quis, ad quem
scribat: sed ideo inter libros annumeratur hoc opus,
quoniam sequens qui nomina nostra non habet, multo
est prolixior, et in eo multo plura tractantur. In
primo igitur quod de manna dixi, <hi>Quia unicuique secundum
propriam voluntatem in ore sapiebat <note>(Cap. 3,
n. 4)</note>
            </hi>, non mihi occurrit unde possit probari, nisi ex
libro Sapientiae <note>(Sap. XVI, 20)</note>, quem Judaei non recipiunt
in auctoritatem canonicam; quod tamen fidelibus
potuit provenire, non illis adversus Deum
murmuratoribus, qui profecto alias escas non desiderarent,
si hoc eis saperet manna quod vellent. Hoc opus
sic incipit: <hi>Ad ea quae me interrogasti.</hi> </p>
</div2>

<div2>
          <head>CAPUT XXI. <hi>De Opere Monachorum, liber unus.</hi> </head>
<p>Ut de Opere Monachorum librum scriberem, illa
necessitas compulit, quod cum apud Carthaginem
monasteria esse coepissent, alii se suis manibus transigebant,
obtemperantes Apostolo; alii vero ita ex
oblationibus religiosorum vivere volebant, ut nihil
operantes unde necessaria vel haberent vel supplerent,
se potius implere praeceptum evangelicum existimarent
<pb n="0639"/>
atque jactarent, ubi Dominus ait: <hi>Respicite volatilia
coeli et lilia agri <note>(Matth. VI, 26)</note>
            </hi>. Unde etiam
inter laicos inferioris propositi, sed tamen studio ferventes,
existere coeperant tumultuosa certamina, quibus
Ecclesia turbaretur, aliis hoc, aliis aliud defendentibus.
Huc accedebat quod criniti erant quidam
eorum, qui operandum non esse dicebant. Unde contentiones,
hinc reprehendentium, inde quasi purgantium,
pro partium studiis augebantur. Propter haec
venerabilis senex Aurelius, Ecclesiae ipsius civitatis
episcopus, ut hinc aliquid scriberem jussit; et feci.
Hic liber sic incipit: <hi>Jussioni tuae, sancte frater Aureli.</hi> </p>
</div2>

<div2>
          <head>CAPUT XXII. <hi>De Bono Conjugali, liber unus.</hi> </head>
<div3>
            <head>1.</head>
            <p>
 Joviniani haeresis sacrarum virginum meritum
aequando pudicitiae conjugali tantum valuit in urbe
Roma, ut nonnullas etiam sanctimoniales de quarum
pudicitia suspicio nulla praecesserat, dejecisse in nuptias
diceretur, hoc maxime argumento cum eas urgeret
dicens: Tu ergo melior quam Sara, melior quam
Susanna, sive Anna? et caeteras commemorando testimonio
sanctae Scripturae commendatissimas feminas,
quibus se illae meliores, vel etiam pares cogitare
non possent. Hoc modo etiam virorum sanctorum
sanctum caelibatum, commemoratione patrum conjugatorum
et comparatione, frangebat. Huic monstro
sancta Ecclesia quae ibi est, fidelissime ac fortissime
restitit. Remanserant autem istae disputationes ejus in
quorumdam sermunculis ac susurris, quas palam suadere
nullus audebat. Sed etiam occulte venenis repentibus,
facultate quam donabat Dominus, occurrendum
fuit: maxime quoniam jactabatur Joviniano
responderi non potuisse cum laude, sed cum vituperatione
nuptiarum. Propter hoc librum edidi, cujus
inscriptio est, de Bono Conjugali. Ubi de propagatione
filiorum prius quam homines mortem peccando mererentur,
quoniam concubitus mortalium corporum
res videtur, quaestio magna dilata est: sed in aliis
postea litteris nostris, satis quantum arbitror, explicatur.</p>
          </div3>
<div3>
            <head>2.</head>
            <p>
 Dixi etiam quodam loco: <hi>Quod enim est cibus
ad salutem hominis, hoc est concubitus ad salutem generis;
et utrumque non est sine delectatione carnali, quae
tamen modificata, et temperantia refrenante in usum
naturalem redacta, libido esse non potest <note>(Cap. 16,
n. 18)</note>
            </hi>. Quod ideo dictum est, quoniam libido non est
bonus et rectus usus libidinis. Sicut enim malum est
male uti bonis, ita bonum est bene uti malis: de qua
<pb n="0640"/>
re alias, maxime contra novos haereticos Pelagianos,
diligentius disputavi. De Abraham quod dixi, <hi>Ex hac
obedientia pater ille Abraham, qui sine uxore non fuit,
esse sine unico filio et a se occiso paratus fuit <note>(Cap. 23,
n. 31)</note>
            </hi>, non satis approbo. Magis enim filium, si esset
occisus, resuscitatione sibi mox fuisse reddendum,
credidisse credendus est, sicut in Epistola legitur
quae est ad Hebraeos <note>(Hebr. XI, 19)</note>. Hic liber sic incipit: <hi>Quoniam unusquisque homo, humani generis pars est.</hi> 
</p>
          </div3>
        </div2>

<div2>
          <head>CAPUT XXIII. <hi>De Sancta Virginitate, liber unus.</hi> </head>
<p>Posteaquam scripsi de Bono Conjugali, exspectabatur
ut scriberem de Sancta Virginitate, nec distuli:
atque id Dei munus, et quam magnum, et quanta humilitate
custodiendum esset, uno, sicut potui, volumine
ostendi. Hic liber sic incipit: <hi>Librum de Bono
Conjugali nuper edidimus.</hi> </p>
</div2>

<div2>
          <head>CAPUT XXIV. <hi>De Genesi ad litteram, libri duodecim.</hi> </head>
<div3>
            <head>1.</head>
            <p>
 Per idem tempus de Genesi libros duodecim scripsi
ab exordio, donec de paradiso dimissus est Adam
et flammea romphaea posita est custodire viam ligni
vitae. Cum autem ad hoc usque undecim libri peracti
essent, duodecimum addidi, in quo diligentius de paradiso
disputatum est. Titulus eorum librorum inscribitur,
de Genesi ad litteram: id est, non secundum
allegoricas significationes, sed secundum rerum gestarum
proprietatem. In quo opere plura quaesita quam
inventa sunt: et eorum quae inventa sunt, pauciora
firmata; caetera vero ita posita, velut adhuc requirenda
sint. Hos sane libros posterius coepi, sed prius
terminavi quam de Trinitate: ideo eos nunc ordine,
quo coepi recolui.</p>
          </div3>
<div3>
            <head>2.</head>
            <p>
 In quinto libro <note>(Cap. 19, n. 38)</note>, et ubicumque
in eis libris posui, <hi>De semine cui repromissum est,
quod dispositum sit per Angelos in manu mediatoris <note>(Galat. III, 19)</note>
            </hi>;
non sic habet Apostolus, sicut veriores
codices post inspexi, maxime graecos. De Lege
enim dictum est, quod tanquam de semine dictum
multi latini codices habent per interpretantis errorem.
In sexto libro quod dixi, <hi>Adam imaginem Dei, secundum
quam factus est, perdidisse peccato <note>(Cap. 27,
n. 28)</note>
            </hi>, non sic accipiendum est, tanquam in eo nulla
remanserit, sed quod tam deformis, ut reformatione
opus haberet. In duodecimo de inferis <note>(Cap. 33, n. 62)</note>,
magis mihi videor docere debuisse, quod sub terris
sint, quam rationem reddere cur sub terris esse credantur,
sive dicantur, quasi non ita sit. Hoc opus sic
incipit: <hi>Omnis divina Scriptura bipartita est.</hi> 
</p>
          </div3>
        </div2>

<div2>
          <head>CAPUT XXV. <hi>Contra Litteras Petiliani, libri tres.</hi> </head>
<p>Antequam finirem libros de Trinitate, et libros de
Genesi ad litteram, irruit causa respondendi Litteris
Petiliani donatistae, quas adversus Catholicam scripsit,
quam differre non potui. Et scripsi in hanc rem tria
volumina, quorum primo primae parti Epistolae ipsius,
quam scripsit ad suos, quia non tota in nostras manus
venerat, sed prior parva pars ejus, quanta potui
celeritate et veritate respondi. Etiam ipsa Epistola est
<pb n="0641"/>
ad nostros, sed ideo inter libros habetur, quia caeteri
duo in eadem causa libri sunt. Postea quippe invenimus
totam, eique tanta diligentia respondi, quanta
Fausto manichaeo; verba scilicet ejus sub ipsius nomine
prius ponens particulatim, et sub meo per singula
responsionem meam. Sed prius quod scripseram,
antequam totam reperiremus, pervenit ad Petilianum:
et iratus respondere conatus est, in me potius dicens
quidquid eum libuit, in causa vero omnino deficiens:
quod cum posset collatis utriusque nostrum scriptis
facillime adverti, tamen propter tardiores hoc ipse
respondendo demonstrare curavi; sic est additus eidem
nostro operi liber tertius. Hoc opus in primo libro sic
incipit: <hi>Nosti nos saepe voluisse.</hi> In secundo autem sic: <hi>Primis partibus Epistolae Petiliani.</hi> 
 In tertio autem sic: <hi>Legi, Petiliane, litteras tuas.</hi> </p>
</div2>

<div2>
          <head>CAPUT XXVI. <hi>Ad Cresconium grammaticum partis Donati, libri quatuor.</hi> </head>
<p>Grammaticus etiam quidam donatista Cresconius,
cum invenisset epistolam meam, qua primas partes,
quae in manus nostras tunc venerant Epistolae Petiliani
redargui, putavit mihi esse respondendum, et
hoc ipsum scripsit ad me. Cui operi ejus libris quatuor
respondi, ita sane ut tribus peragerem quod universa
responsio flagitabat. Sed cum viderem de sola
Maximianensium causa, quos suos schismaticos damnaverunt,
et eorum aliquos rursus in suis honoribus
receperunt, Baptismumque ab eis extra suam
communionem datum non repetiverunt, responderi
posse ad cuncta quae scripsit; etiam quartum librum
addidi, in quo idipsum, quantum potui, diligenter
atque evidenter ostendi. Hos autem quatuor libros
quando scripsi, jam contra Donatistas leges dederat
Honorius imperator. Hoc opus sic incipit: <hi>Quando ad
te, Cresconi, mea scripta pervenire possent ignorans.</hi> </p>
</div2>

<div2>
          <head>CAPUT XXVII. <hi>Probationum et Testimoniorum contra Donatistas, liber unus.</hi> --[Non exstat]</head>
<p>Post haec, ut ad Donatistas pervenirent contra
eorum errorem et pro catholica veritate necessaria
documenta curavi, sive de ecclesiasticis, sive de publicis
Gestis, sive de Scripturis canonicis. Et primo ad
illos eadem promissa direxi, ut ipsi ea, si fieri posset,
exposcerent. Quae cum venissent in eorum quorumdam
manus, nescio quis exstitit qui suo nomine tacito
contra haec scriberet, ita se confitens donatistam, tanquam
hoc vocaretur. Cui ego respondens, alium librum
scripsi. Illa vero documenta quae promiseram, eidem
libello quo eadem promiseram junxi, et ex utroque
unum esse volui; eumque sic edidi, ut in parietibus
basilicae quae Donatistarum fuerat, prius propositus
legeretur, cujus titulus est: Probationum et Testimoniorum
<pb n="0642"/>
contra Donatistas. In quo libro absolutionem
Felicis Aptungensis ordinatoris Caeciliani, non hoc
ordine posuimus quo postea nobis claruit, Consulibus
diligenter inspectis, sed tanquam post Caecilianum
fuerit absolutus, cum ante sit factum. Illud etiam quod
commemorato Judae apostoli testimonio, ubi ait: <hi>Ii
sunt qui segregant semetipsos, animales, spiritum non
habentes <note>(Judae 19)</note>
            </hi>, adjunxi etiam dicens: <hi>De quibus
et Paulus apostolus dicit:  « Animalis autem homo non
 « percipit ea quae sunt spiritus Dei</hi> »  <note>(I Cor. II, 14)</note>; non
sunt isti illis coaequandi, quos omnino ab Ecclesia
schisma praecidit. Istos quippe idem apostolus Paulus
parvulos dicit esse in Christo, quos nondum escam
valentes capere, lacte nutrit tamen <note>(Id. III, 1, 2)</note>: illi
autem non in filiis parvulis, sed in mortuis et perditis
computandi sunt, ut si quis eorum correctus Ecclesiae
fuerit copulatus, recte de illo dici possit: <hi>Mortuus
erat, et revixit; perierat, et inventus est <note>(Luc. XV, 32)</note>
            </hi>.
Hic liber sic incipit: <hi>Qui timetis consentire Ecclesiae
catholicae.</hi> </p>
</div2>

<div2>
          <head>CAPUT XXVIII. <hi>Contra Donatistam nescio quem, liber unus.</hi> --[Non exstat]</head>
<p>Alterius libri quem supra commemoravi, titulum
esse volui, Contra nescio quem Donatistam: ubi similiter
de absolutione ordinatoris Caeciliani verus ordo
temporis non est. Illud etiam quod dixi: <hi>Ad multitudinem
zizaniorum, ubi intelliguntur omnes haereses,</hi> minus
habet unam necessariam conjunctionem: dicendum
enim fuit, Ubi intelliguntur et omnes haereses;
aut, Ubi intelliguntur etiam omnes haereses. Nunc
vero ita dictum est, quasi praeter Ecclesiam tantummodo
sint zizania, non etiam in Ecclesia, cum ipsa
sit regnum Christi, de quo collecturi sunt Angeli
ejus, messis tempore, omnia scandala <note>(Matth. XIII,
36-42)</note>. Unde et Cyprianus martyr: <hi>Etsi videntur,</hi> 
inquit, <hi>in Ecclesia esse zizania, non tamen impediri debet
aut fides aut charitas nostra, ut quoniam zizania esse
in Ecclesia cernimus, ipsi de Ecclesia recedamus <note>(Cypr.,
Epist. 51, ad Maximum, etc.)</note>
            </hi>. Quem sensum etiam
nos alias, et maxime adversus eosdem praesentes Donatistas,
in collatione defendimus. Hic liber sic incipit: <hi>Probationes rerum necessariarum quodam breviculo
collectas promisimus.</hi> </p>
</div2>

<div2>
          <head>CAPUT XXIX. <hi>Admonitio Donatistarum de Maximianistis, liber unus.</hi> --[Non exstat]</head>
<p>Cum viderem multos legendi labore impediri a
discendo quam nihil rationis atque veritatis habeat
pars Donati, libellum brevissimum feci, quo eos de
solis Maximianistis admonendos putavi, ut posset facilitate
describendi in manus plurium pervenire, et
ipsa sui brevitate facilius commendari memoriae; cui
titulum imposui: <hi>Admonitio Donatistarum de Maximianistis.</hi> 
Hic liber sic incipit: <hi>Quicumque calumniis
hominum et criminationibus movemini.</hi> </p>
</div2>

<div2>
          <head>CAPUT XXX. <hi>De Divinatione Daemonum, liber unus.</hi> </head>

<pb n="0643"/>
<p>Per idem tempus accidit mihi ex quadam disputatione
necessitas ut de Divinatione Daemonum libellum
scriberem, cujus titulus iste ipse est. In ejus autem
quodam loco ubi dixi: <hi>Daemones aliquando et hominum
dispositiones non solum voce prolatas, verum etiam
cogitatione conceptas, cum signa quaedam ex animo
exprimuntur in corpore, tota facilitate perdiscere <note>(Cap. 5,
n. 9)</note>
            </hi>; rem dixi occultissimam audaciore asseveratione
quam debui: nam pervenire ista ad notitiam
daemonum, per nonnulla etiam experimenta compertum
est. Sed utrum signa quaedam dentur ex corpore
cogitantium illis sensibilia, nos autem latentia, an
alia vi et ea spirituali ista cognoscant, aut difficillime
potest ab hominibus, aut omnino non potest inveniri.
Hic liber sic incipit: <hi>Quodam die in diebus sanctis
Octavarum.</hi> </p>
</div2>

<div2>
          <head>CAPUT XXXI. <hi>Quaestiones expositae contra Paganos, numero sex.</hi> </head>
<p>Inter haec missae sunt mihi a Carthagine quaestiones
sex, quas proposuit amicus quidam, quem cupiebam
fieri christianum, ut contra Paganos solverentur,
praesertim quia nonnullas earum a Porphyrio philosopho
propositas dixit. Sed non eum esse arbitror
Porphyrium Siculum illum cujus celeberrima est
fama. Harum quaestionum disputationes in unum librum
contuli, non prolixum, cujus est titulus: Sex
quaestiones contra Paganos expositae. Earum autem
prima est de resurrectione; secunda, de tempore
christianae religionis; tertia, de sacrificiorum distinctione;
quarta, de eo quod scriptum est, <hi>In qua mensura
mensi fueritis, remetietur vobis <note>(Matth. VII, 2)</note>
            </hi>;
quinta, de Filio Dei secundum Salomonem; sexta, de
Jona propheta. In quarum secunda quod dixi, <hi>Salus
religionis hujus, per quam solam veram salus vera veraciterque
promittitur, nulli unquam defuit, qui dignus
fuit; et cui defuit, dignus non fuit;</hi> non ita dixi tanquam
ex meritis suis quisquam dignus fuerit; sed quemadmodum
ait Apostolus: <hi>Non ex operibus, sed ex vocante
dictum esse, Major serviet minori <note>(Rom. IX, 12, 13)</note>
            </hi>:
quam vocationem ad Dei propositum asserit pertinere.
Unde dicit, <hi>Non secundum opera nostra, sed
secundum suum propositum et gratiam <note>(II Tim. I, 9)</note>
            </hi>.
Unde item dicit: <hi>Scimus quia diligentibus Deum, omnia
cooperantur in bonum, iis qui secundum propositum
vocati sunt sancti <note>(Rom. VIII, 28)</note>
            </hi>. De qua vocatione
ait: <hi>Ut dignos vos habeat vocatione sua sancta <note>(II Thess. I, 11)</note>
            </hi>.
Hic liber post epistolam, quae postmodum
a capite addita est <note>(Epist. 102, ad Deogratias)</note>,
sic incipit: <hi>Movet quosdam, et requirunt.</hi> </p>
</div2>

<div2>
          <head>CAPUT XXXII. <hi>Expositio Epistolae Jacobi ad duodecim tribus.</hi> --[Non exstat.]</head>
<p>Inter opuscula mea reperi expositionem Epistolae
Jacobi, quam retractans adverti annotationes potius
expositorum quorumdam ejus locorum in librum redactas
<pb n="0644"/>
fratrum diligentia, qui eas in frontibus codicis
esse noluerunt. Adjuvant ergo aliquid, nisi quod ipsam
Epistolam, quam legebamus quando ista dictavi, non
diligenter ex graeco habebamus interpretatam. Hic
liber sic incipit: <hi>Duodecim tribubus quae sunt in dispersione,
salutem.</hi> </p>
</div2>

<div2>
          <head>CAPUT XXXIII. <hi>De Peccatorum Meritis et Remissione, et de Baptismo Parvulorum, ad Marcellinum libri tres.</hi> </head>
<p>Venit etiam necessitas, quae me cogeret adversus
novam Pelagianam haeresim scribere; contra quam
prius, cum opus erat, non scriptis, sed sermonibus et
collocutionibus agebamus, ut quisque nostrum poterat
aut debebat. Missis ergo mihi a Carthagine quaestionibus
eorum quas rescribendo dissolverem, scripsi
primum libros tres, quorum titulus est, de Peccatorum
Meritis et Remissione: ubi maxime disputatur de
baptismate parvulorum propter originale peccatum:
et de gratia Dei qua justificamur, hoc est, justi efficimur;
quamvis in hac vita nemo ita servet mandata
justitiae, ut non sit ei necessarium pro suis peccatis
orando dicere: <hi>Dimitte nobis debita nostra <note>(Matth. VI,
12)</note>
            </hi>. Contra quae omnia sentientes illi novam haeresim
condiderunt. In his autem libris tacenda adhuc arbitratus
sum nomina eorum, sic eos facilius posse corrigi
sperans: imo etiam in tertio libro, quae est epistola,
sed in libris habita propter duos quibus eam connectendam
putavi, Pelagii ipsius nomen non sine aliqua
laude posui <note>(Cap. 3, n. 5)</note>; quia vita ejus a multis
praedicabatur: et ejus illa redargui, quae in suis scriptis
non ex persona sua posuit, sed quid ab aliis diceretur
exposuit; quae tamen postea jam haereticus
pertinacissima animositate defendit. Coelestius vero
discipulus ejus jam propter tales assertiones apud
Carthaginem in episcopali judicio, ubi ego non interfui,
excommunicationem meruerat. In secundo libro,
quodam loco, <hi>Hoc quibusdam, inquam, in fine largietur,
ut mortem repentina commutatione non sentiant <note>(Cap. 31, n. 50)</note>
            </hi>,
servans locum diligentiori de hac re
inquisitioni. Aut enim non morientur; aut de vita ista
in mortem, et de morte in aeternam vitam celerrima
commutatione tanquam in ictu oculi transeundo mortem
non sentient. Hoc opus sic incipit: <hi>Quamvis in
mediis et magnis curarum aestibus.</hi> </p>
</div2>

<div2>
          <head>CAPUT XXXIV. <hi>De Unico Baptismo, contra Petilianum ad Constantinum, liber unus.</hi> </head>
<p>Eo tempore librum de Unico Baptismo amicus quidam
meus, a nescio quo donatista presbytero accepit,
indicante quod Petilianus episcopus eorum Constantinensis
eum scripserit. Hunc ad me ille attulit, ac
vehementer ut ei responderem rogavit; et factum est.
Librum autem etiam meum in quo respondi, eumdem
titulum habere volui, hoc est, de Unico Baptismo. In
quo libro illud quod dixi: <hi>Constantinum imperatorem
Donatistis criminantibus ordinatorem Caeciliani Felicem
Aptungensem non negasse accusationis locum, quamvis
eos in Caeciliani fictis criminibus calumniosos fuisset
<pb n="0645"/>
expertus <note>(Cap. 16, n. 28)</note>
            </hi>, in ordine temporum postea
consideratum, aliter inventum est. Nam prius memoratus
Imperator causam Felicis fecit audiri a proconsule,
ubi legitur absolutus; et postea ipse Caecilianum
cum accusatoribus ejus auditum, comperit innocentem,
ubi eos expertus est in ejus criminibus calumniosos.
Qui ordo temporum per consules declaratus,
multo vehementius in ea causa calumnias Donatistarum
convincit, penitusque subvertit: quod alibi ostendimus.
Hic liber sic incipit: <hi>Respondere adversa sentientibus.</hi> </p>
</div2>

<div2>
          <head>CAPUT XXXV. <hi>De Maximianistis contra Donatistas, liber unus.</hi> --[Non exstat.]</head>
<p>Scripsi etiam librum inter caetera contra Donatistas,
non brevissimum sicut antea, sed grandem, multo
diligentius; in quo apparet quemadmodum eorum
adversus Ecclesiam catholicam impium ac superbissimum
errorem sola funditus Maximianistarum causa
subvertat, quod schisma factum est ex ipsa parte
Donati. Hic liber sic incipit: <hi>Multa jam diximus, multa
jam scripsimus.</hi> </p>
</div2>

<div2>
          <head>CAPUT XXXVI. <hi>De Gratia Testamenti Novi, ad Honoratum liber unus.</hi> </head>
<p>Eo ipso tempore quo contra Donatistas vehementer
exercebamur, et contra Pelagianos exerceri jam coeperamus,
amicus quidam mihi misit quinque a Carthagine
quaestiones, et rogavit ut eas illi scribendo
exponerem; quae sunt: Quid sibi velit vox illa Domini, <hi>Deus meus, Deus meus, utquid me dereliquisti? <note>(Psal. XXI, 1; Matth. XXVII, 46.)</note>
            </hi> 
 Et quid sit quod
ait Apostolus, <hi>Ut in charitate radicati et fundati,
praevaleatis comprehendere cum omnibus sanctis, quae
sit latitudo, et longitudo, et altitudo, et profundum <note>(Ephes. III, 17, 18)</note>
            </hi>.
Et quae sint quinque virgines
stultae, quaeve sapientes <note>(Matth. XXV, 1-12)</note>. Et quae
sint tenebrae exteriores <note>(Id. XXII, 13)</note>. Et quomodo
intelligendum sit, <hi>Verbum caro factum est <note>(Joan. I, 14)</note>
            </hi>.
Ego autem intuens supra dictam haeresim novam inimicam
gratiae Dei, sextam mihi proposui quaestionem
de Gratia Testamenti Novi. De qua disputans, interposita
expositione psalmi vigesimi primi, in cujus
capite scriptum est quod Dominus exclamavit in cruce,
quod ille amicus in primis mihi proposuit exponendum;
omnia illa quinque dissolvi <note>(Epist. 140, ad
Honoratum)</note>: non hoc ordine quo erant proposita;
sed sicut mihi disserenti de gratia Novi Testamenti,
tanquam suis locis congruenter occurrere potuerunt.
Hic liber sic incipit: <hi>Quinque mihi proposuisti tractandas
quaestiones.</hi> </p>
</div2>

<div2>
          <head>CAPUT XXXVII. <hi>De Spiritu et Littera, ad Marcellinum, liber unus.</hi> </head>
<p>Ad quem scripseram tres libros, quorum titulus est
de Peccatorum Meritis et Remissione, ubi diligenter
disputatur etiam de baptismo parvulorum, rescripsit
mihi se fuisse permotum quod dixerim fieri posse ut
sit homo sine peccato, si voluntas ejus non desit, ope
<pb n="0646"/>
adjuvante divina; quamvis nemo tam perfectae justitiae
in hac vita vel fuerit, vel sit, vel futurus sit.
Quaesivit enim quomodo dixerim posse fieri, cujus rei
desit exemplum. Propter hanc ejus inquisitionem
scripsi librum cujus est titulus, de Spiritu et Littera,
pertractans apostolicam sententiam ubi ait: <hi>Littera occidit,
Spiritus autem vivificat <note>(II Cor. III, 6)</note>
            </hi>. In quo libro,
quantum Deus adjuvit, acriter disputavi contra inimicos
gratiae Dei, qua justificatur impius. Cum autem
agerem de observationibus Judaeorum, a quibusdam
escis secundum veterem legem abstinentium, dixi: <hi>Quarumdam escarum cerimoniae 
 <note>(Cap. 21, n. 36)</note>
            </hi>, quod
nomen non est in usu Litterarum sanctarum: ideo
tamen mihi congruens visum est, quod a carendo appellatas
cerimonias, quasi carimonias memoria tenebam,
eo quod observantes careant his rebus a quibus
se abstinent. Quod si est origo alia hujus nominis,
quae abhorret a vera religione, secundum hanc ego
non sum locutus, sed secundum istam quam supra
memoravi. Hic liber sic incipit: <hi>Lectis opusculis quae
ad te nuper elaboravi, fili charissime Marcelline.</hi> </p>
</div2>

<div2>
          <head>CAPUT XXXVIII. <hi>De Fide et Operibus, liber unus.</hi> </head>
<p>Interea missa sunt mihi a quibusdam fratribus laicis
quidem, sed divinorum eloquiorum studiosis, scripta
nonnulla, quae ita distinguerent a bonis operibus
christianam fidem, ut sine hac non posse, sine illis
autem posse perveniri suaderetur ad aeternam vitam.
Quibus respondens librum scripsi, cujus nomen est,
de Fide et Operibus. In quo disputavi non solum
quemadmodum vivere debeant gratia Christi regenerati,
verum etiam quales ad lavacrum regenerationis
admitti. Hic liber sic incipit: <hi>Quibusdam videtur.</hi> </p>
</div2>

<div2>
          <head>CAPUT XXXIX. <hi>Breviculus Collationis cum Donatistis, libri tres.</hi> </head>
<p>Posteaquam facta est cum Donatistis nostra collatio,
breviter commemoravi quae gesta sint, litterisque
comprehendi secundum tres dies quibus cum eis contulimus:
idque opus utile existimavi, quo quisque
commonitus, vel sciat sine labore quid actum sit, vel
consultis numeris, quos rebus singulis annotavi, legat
in eisdem Gestis ad locum quodcumque voluerit;
quoniam fatigant illa nimia prolixitate lectorem.
Hujus autem operis titulus est, Breviculus Collationis.
Hoc opus sic incipit: <hi>Cum catholici episcopi
et partis Donati.</hi> </p>
</div2>

<div2>
          <head>CAPUT XL. <hi>Post Collationem contra Donatistas, liber unus.</hi> </head>
<p>Librum etiam scripsi grandem, satis, quantum
existimo, diligenter ad ipsos Donatistas, post collationem
quam cum episcopis eorum habuimus, ne ab
eis seducerentur ulterius. Ubi respondi etiam quibusdam
<pb n="0647"/>
vanitatibus eorum, quae ad nos pervenire potuerunt,
quas victi, ubi poterant et quomodo poterant,
jactitabant; praeter illa quae dixi de Gestis collationis,
unde quid actum sit breviter nosceretur. Multo autem
brevius id egi in quadam ad eosdem rursus epistola.
Sed quia in concilio Numidiae omnibus qui ibi eramus
hoc fieri placuit, non est in epistolis meis. Sic
quippe incipit: <hi>Sylvanus senex, Valentinus, Innocentius,
Maximinus, Optatus, Augustinus, Donatus, et
caeteri episcopi de concilio Zertensi ad Donatistas.</hi> 
Hic liber sic incipit: <hi>Quid adhuc Donatistae, seducimini?</hi> </p>
</div2>

<div2>
          <head>CAPUT XLI. <hi>De Videndo Deo, liber unus.</hi> </head>
<p>De Videndo Deo scripsi librum <note>(Epist. 147, ad
Paulinam)</note>, ubi de spirituali corpore quod erit in
resurrectione sanctorum inquisitionem diligentiorem
distuli, utrum vel quomodo Deus, qui spiritus est,
etiam per corpus tale videatur; sed eam postea quaestionem
sane difficillimam in novissimo, id est in vigesimo
et secundo libro de Civitate Dei <note>(Cap. 29, n.
1, sqq.)</note>, satis, quantum arbitror, explicavi. Inveni
etiam in quodam nostro codice, in quo et iste liber
est, quoddam commonitorium a me factum de hac re
ad episcopum Siccensem Fortunatianum; quod in
opusculorum meorum indiculo nec inter libros, nec
inter epistolas est notatum. Hic liber sic incipit: <hi>Memor debiti.</hi> 
 Illud autem: <hi>Sicut praesens rogavi.</hi> </p>
</div2>

<div2>
          <head>CAPUT XLII. <hi>De Natura et Gratia, liber unus.</hi> </head>
<p>Venit etiam tunc in manus meas quidam Pelagii
liber, ubi hominis naturam contra Dei gratiam qua
justificatur impius, et qua christiani sumus, quanta
potuit argumentatione defendit. Librum ergo quo huic
respondi, defendens gratiam, non contra naturam,
sed per quam natura liberatur et regitur, de Natura
et Gratia nuncupavi. In quo verba quaedam quae velut
Xysti Romani episcopi et martyris Pelagius posuit,
ita defendi tanquam revera ejusdem Xysti essent; id
enim putaveram: sed postea legi Sexti philosophi
esse, non Xysti christiani. Hic liber sic incipit <hi>Librum quem misistis.</hi> </p>
</div2>

<div2>
          <head>CAPUT XLIII. <hi>De Civitate Dei, libri viginti duo.</hi> </head>
<div3>
            <head>1.</head>
            <p>
 Interea Roma Gothorum irruptione, agentium
sub rege Alarico, atque impetu magnae cladis eversa
<pb n="0648"/>
est; cujus eversionem deorum falsorum multorumque
cultores, quos usitato nomine Paganos vocamus, in
christianam religionem referre conantes, solito acerbius
et amarius Deum verum blasphemare coeperunt.
Unde ego exardescens zelo domus Dei, adversus
eorum blasphemias vel errores libros de Civitate Dei
scribere institui. Quod opus per aliquot annos me tenuit,
eo quod alia multa intercurrebant, quae differre
non oporteret, et me prius ad solvendum occupabant.
Hoc autem de Civitate Dei grande opus tandem viginti
duobus libris est terminatum. Quorum quinque primi
eos refellunt, qui res humanas ita prosperari volunt,
ut ad hoc multorum deorum cultum quos Pagani
colere consueverunt, necessarium esse arbitrentur;
et quia prohibetur, mala ista exoriri atque abundare
contendunt. Sequentes autem quinque adversus eos
loquuntur, qui fatentur haec mala nec defuisse unquam,
nec defutura mortalibus, et ea nunc magna, nunc parva,
locis, temporibus, personisque variari: sed deorum
multorum cultum, quo eis sacrificatur, propter
vitam post mortem futuram esse utilem disputant.
His ergo decem libris duae istae vanae opiniones christianae
religioni adversariae refelluntur.</p>
          </div3>
<div3>
            <head>2.</head>
            <p>
 Sed ne quisquam nos aliena tantum redarguisse,
non autem nostra asseruisse reprehenderet; id agit pars
altera operis hujus, quae libris duodecim continetur.
Quanquam ubi opus est, et in prioribus decem quae
nostra sunt asseramus, et in duodecim posterioribus
redarguamus adversa. Duodecim ergo librorum sequentium
primi quatuor continent exortum duarum
civitatum, quarum est una Dei, altera hujus mundi.
Secundi quatuor, excursum earum sive procursum.
Tertii vero, qui et postremi, debitos fines. Ita omnes
viginti et duo libri cum sint de utraque civitate conscripti,
titulum tamen a meliore acceperunt, ut de Civitate
Dei potius vocarentur. In quorum decimo libro
non debuit pro miraculo poni in Abrahae sacrificio, flammam
coelitus factam inter divisas victimas cucurrisse <note>(Cap. 8)</note>;
quoniam hoc illi in visione monstratum est.
In septimo decimo libro, quod dictum est de Samuele, <hi>Non erat de filiis Aaron 
 <note>(Cap. 5, n. 2)</note>
            </hi>; dicendum potius
fuit, Non erat filius sacerdotis. Filios quippe sacerdotum
defunctis sacerdotibus succedere magis legitimi
moris fuit: nam in filiis Aaron reperitur pater
Samuelis; sed sacerdos non fuit, nec ita in filiis ut
eum ipse genuerit Aaron, sed sicut omnes illius populi
dicuntur filii Israel. Hoc opus sic incipit: <hi>Gloriosissimam
civitatem Dei.</hi> 
</p>
          </div3>
        </div2>

<div2>
          <head>CAPUT XLIV. <hi>Ad Orosium, contra Priscillianistas et Origenistas, liber unus.</hi> </head>
<p>Inter haec Orosii cujusdam Hispani presbyteri consultationi
de Priscillianistis, et de quibusdam Origenis
sensibus quos catholica fides improbat, quanta potui
brevitate ac perspicuitate respondi: cujus opusculi
titulus est ad Orosium, contra Priscillianistas et Origenistas.
<pb n="0649"/>
Et ipsa enim consultatio responsioni meae a
capite adjuncta est. Hic liber sic incipit: <hi>Respondere
tibi quaerenti, dilectissime fili Orosi.</hi> </p>
</div2>

<div2>
          <head>CAPUT XLV. <hi>Ad Hieronymum presbyterum libri duo; unus de Origine Animae, et alius de Sententia Jacobi.</hi> </head>
<p>Scripsi etiam duos libros <note>(Epistt. 166, 167)</note> ad
Hieronymum presbyterum sedentem in Bethlehem:
unum de Origine Animae hominis: alterum de Sententia
Jacobi apostoli, ubi ait, <hi>Quicumque totam legem servaverit,
offendat autem in uno, factus est omnium reus <note>(Jacobi II, 10)</note>
            </hi>;
de utroque consulens eum. Sed in
illo priore quaestionem quam proposui ipse non solvi;
in posteriore autem quid mihi de illa solvenda videretur
ipse non tacui: sed utrum hoc approbaret etiam
ille, consului. Rescripsit autem laudans eamdem consultationem
meam; sibi tamen ad respondendum
otium non esse respondit. Ego vero quousque esset
in corpore, hos libros edere nolui, ne forte responderet
aliquando, et cum ipsa responsione ejus potius
ederentur. Illo autem defuncto ad hoc edidi priorem,
ut qui legit admoneatur aut non quaerere omnino quomodo
detur anima nascentibus, aut certe de re obscurissima
eam solutionem quaestionis hujus admittere,
quae contraria non sit apertissimis rebus, quas de originali
peccato fides catholica novit in parvulis, nisi
regenerentur in Christo, sine dubitatione damnandis:
posteriorem vero, ad hoc ut quaestionis de qua ibi
agitur, etiam quae nobis visa est solutio ipsa noscatur.
Hoc opus sic incipit: <hi>Deum nostrum qui nos
vocavit.</hi> </p>
</div2>

<div2>
          <head>CAPUT XLVI. <hi>Ad Emeritum Donatistarum episcopum, post collationem, liber unus.</hi> --[Non exstat.]</head>
<p>Ad Emeritum Donatistarum episcopum, qui in collatione
nostra quam cum illis habuimus, eorum causam
maxime agere videbatur, aliquanto post eamdem
collationem scripsi librum satis utilem, quoniam res
quibus vincuntur, vel victi esse monstrantur, commoda
brevitate complectitur. Hic liber sic incipit: <hi>Si vel nunc, frater Emerite.</hi> </p>
</div2>

<div2>
          <head>CAPUT XLVII. <hi>De Gestis Pelagii, liber unus.</hi> </head>
<p>Per idem tempus in Oriente, hoc est in Syria Palaestina,
Pelagius a quibusdam catholicis fratribus ad
episcopalia Gesta perductus, eisque absentibus qui
de illo libellum dederant, quoniam ad diem synodi
non potuerunt occurrere, ab episcopis quatuordecim
auditus est; ubi eum dogmata ipsa damnantem,
quae inimica gratiae Christi adversus eum de libello
legebantur, catholicum pronuntiarunt. Sed cum in
manus nostras eadem Gesta venissent, scripsi de his
librum, ne illo velut absoluto, eadem quoque dogmata
putarentur judices approbasse, quae ille nisi
damnasset, nullo modo ab eis nisi damnatus exisset.
Hic liber sic incipit: <hi>Posteaquam in manus nostras.</hi> </p>
</div2>

<div2>
          <head>CAPUT XLVIII. <hi>De Correctione Donatistarum, liber unus.</hi> </head>

<pb n="0650"/>
<p>Eodem tempore scripsi etiam librum de Correctione
Donatistarum <note>(Epist. 185, ad Bonif.)</note>, propter eos qui
nolebant illos legibus imperialibus corrigi. Hic liber
sic incipit: <hi>Laudo, et gratulor, et admiror.</hi> </p>
</div2>

<div2>
          <head>CAPUT XLIX. <hi>De Praesentia Dei, ad Dardanum, liber unus.</hi> </head>
<p>De Praesentia Dei scripsi librum, ubi nostra intentio
contra haeresim Pelagianam maxime vigilat, non
expresse nominatam; sed in eo etiam de praesentia
naturae, quem Deum summum et verum dicimus, et
de templo ejus operose ac subtiliter disputatur. Hic
liber sic incipit: <hi>Fateor me, frater dilectissime Dardane.</hi> </p>
</div2>

<div2>
          <head>CAPUT L. <hi>Contra Pelagium et Coelestium, de Gratia Christi et de Peccato Originali, ad Albinam, Pinianum et Melaniam, libri duo.</hi> </head>
<p>Posteaquam Pelagiana haeresis cum suis auctoribus
ab episcopis Ecclesiae Romanae, prius Innocentio,
deinde Zosimo, cooperantibus conciliorum Africanorum
litteris, convicta atque damnata est; scripsi
duos libros adversus eos, unum de Gratia Christi,
alterum de Peccato Originali. Hoc opus sic incipit: <hi>Quantum de vestra corporali et maxime spirituali salute
gaudeamus.</hi> </p>
</div2>

<div2>
          <head>CAPUT LI. <hi>Gesta cum Emerito donatista, liber unus.</hi> </head>
<p>Aliquanto post collationem quam cum haereticis
Donatistis habuimus, orta est nobis necessitas pergendi
in Mauritaniam Caesariensem. Ibi apud ipsam
Caesaream Emeritum Donatistarum episcopum vidimus,
unum scilicet eorum septem quos pro suae causae
defensione delegerant, et qui in eadem causa
maxime laboraverat. Quae cum illo egerimus praesentibus
episcopis ejusdem provinciae, et plebe Caesariensis
Ecclesiae, in qua civitate et civis et memoratorum
haereticorum episcopus fuit, ecclesiastica Gesta
testantur, quae in meis habentur opusculis. Ubi non
inveniens quid responderet, totum sermonem meum
quem de solis Maximianistis in auribus ejus et omnium
qui aderant explicavi, tanquam mutus audivit. Hic
liber vel haec Gesta sic incipiunt: <hi>Gloriosissimis imperatoribus
Honorio duodecimum et Theodosio octavum
consulibus</hi>.</p>
</div2>

<div2>
          <head>CAPUT LII. <hi>Contra Sermonem Arianorum, liber unus.</hi> </head>
<p>Inter haec, venit in manus meas quidam sermo
Arianorum, sine nomine auctoris sui. Huic, petente
atque instante qui eum mihi miserat, quanta potui
<pb n="0651"/>
etiam brevitate ac celeritate respondi; adjuncto eodem
sermone a capite responsionis meae, et adhibitis ad singula
numeris, quibus inspectis, quid cui loco responderim,
facile possit adverti. Hic liber, post eorum sermonem
qui a capite adjunctus est, sic incipit: <hi>Eorum
praecedenti disputationi, hac disputatione respondeo.</hi> </p>
</div2>

<div2>
          <head>CAPUT LIII. <hi>De Nuptiis et Concupiscentia, ad Valerium comitem, libri duo.</hi> </head>
<p>Scripsi duos libros ad illustrem virum comitem
Valerium, cum audissem Pelagianos ei nescio quid
scripsisse de nobis, quod scilicet nuptias damnaremus,
asserendo originale peccatum: quorum librorum
titulus est, de Nuptiis et Concupiscentia. Bonitatem
quippe defendimus nuptiarum, ne putaretur
earum esse vitium concupiscentia carnis, et lex in
membris repugnans legi mentis, quo malo libidinis
bene utitur ad filios procreandos pudicitia conjugalis.
Ut autem duo libri essent, primus venit in Juliani
pelagiani manus, et scripsit adversus eum libros quatuor,
ex quibus quidam nonnulla decerpsit, et comiti
Valerio misit, ille vero ad nos. Quae cum accepissem,
alio libro ad eadem ipsa respondi. Hujus operis primus
liber sic incipit: <hi>Haeretici novi, dilectissime fili
Valeri.</hi> Secundus autem sic: <hi>Inter militiae tuae curas.</hi> </p>
</div2>

<div2>
          <head>CAPUT LIV. <hi>Locutionum libri septem.</hi> </head>
<p>Septem libros de septem libris divinarum Scripturarum,
id est Moysi quinque, et uno Jesu Nave, et
altero Judicum, feci, notatis locutionibus singulorum
quae minus usitatae sunt linguae nostrae: quas parum
advertendo sensum quaerunt, qui legunt, divinorum
eloquiorum, cum sit locutionis genus, et nonnunquam
exsculpunt aliquid quod a veritate quidem non abhorreat;
non tamen id sensisse auctor a quo hoc scriptum
est invenitur, sed genere locutionis hoc dixisse
credibilius apparet. Multa autem in Scripturis sanctis
obscura, cognito locutionis genere dilucescunt. Propter
quod cognoscenda sunt eadem genera locutionum
ubi sententiae patent; ut etiam ubi latent, cognitio
ipsa succurrat, easque intentioni legentis aperiat.
Hujus operis titulus est, Locutiones de Genesi; atque
ita de singulis libris. Quod autem in libro primo posui <note>(Num. XVIII)</note> 
 scriptum esse, <hi>Et fecit Noe omnia
verba quaecumque praecepit illi Dominus, sic fecit <note>(Gen.
VI, 22)</note>
            </hi>, eamque locutionem dixi esse similem ei quod
in conditione creaturae: posteaquam dicitur, <hi>Et sic
est factum,</hi> additur, <hi>et fecit Deus <note>(Id. I)</note>
            </hi>; non omni
modo simile hoc eidem mihi videtur. Denique ibi
etiam sensus latet; hic sola locutio est. Hoc opus sic
incipit: <hi>Locutiones Scripturarum.</hi> </p>
</div2>

<div2>
          <head>CAPUT LV. <hi>Quaestionum libri septem.</hi> </head>
<div3>
            <head>1.</head>
            <p>
 Eodem tempore scripsi etiam libros Quaestionum
de Libris eisdem divinis septem, quos ideo appellare
sic volui, quia ea quae ibi disputantur, magis quaerenda
proposui, quam quaesita dissolvi; quamvis
<pb n="0652"/>
multo plura in eis mihi videantur ita pertractata, ut
possint etiam soluta et exposita non immerito judicari.
Regnorum quoque libros eodem modo jam considerare
coeperamus; sed non multum progressi, in
alia quae magis urgebant animum intendimus. In
primo autem libro, ubi agitur de virgis variatis quas
ponebat Jacob in aqua, ut in conceptu positae oves
eas viderent cum biberent, et varios fetus parerent <note>(Quaest. 93)</note>;
non bene a nobis exposita est
causa cur iterum concipientibus non ponebat, id
est, cum alios fetus conciperent, sed in priore conceptu.
Nam quaestionis alterius expositio <note>(Quaest. 95)</note>,
ubi quaeritur cur dixerit socero suo Jacob, <hi>Et decepisti
mercedem meam decem agnabus <note>(Gen. XXXI, 41)</note>
            </hi>,
satis veraciter enodata, demonstrat istam, sicut solvi
debuit, non solutam.</p>
          </div3>
<div3>
            <head>2.</head>
            <p>
 In tertio quoque libro, ubi de summo agitur
sacerdote, quomodo creabat filios, cum haberet necessitatem
bis in die ingredi in sancta sanctorum,
ubi erat altare incensi, ad offerendum incensum mane
et vespera <note>(Exod. XXX, 7, 8)</note>, quo non posset, sicut
Lex dicit, immundus intrare; et eadem Lex
dicat, immundum fieri hominem etiam ex concubitu
conjugali, quem jubet quidem lavari aqua, sed
et lotum dicit immundum esse usque ad vesperam <note>(Lev. XV, 16)</note>;
unde dixi, <hi>Consequens fuisse ut aut
continens esset, aut diebus aliquibus intermitteretur incensum <note>(Quaest. 82)</note>
            </hi>:
non vidi non fuisse consequens.
Potest enim sic intelligi quod scriptum est, <hi>Immundus
erit usque ad vesperam,</hi> ut per ipsam vesperam
jam non esset immundus, sed usque ad ipsam, ut
vespertino jam tempore incensum mundus offerret,
cum propter creandos filios post matutinum incensum
mixtus esset uxori. Itemque ubi quaesitum est quomodo
prohibitus esset super funus patris sacerdos
summus intrare <note>(Levit. XXI, 11)</note>, cum eum fieri sacerdotem
(quando unus erat), nisi post mortem sacerdotis
patris non oporteret; dixi, <hi>Propter hoc necesse
fuisse, nondum sepulto patre statim post ejus mortem,
filium ejus constitui, qui succederet patri; propter etiam
continuationis incensum, quod bis in die necesse erat
offerri <note>(Quaest. 83)</note>
            </hi>; qui sacerdos super mortem nondum
sepulti patris prohibetur intrare. Sed parum attendi,
potuisse hoc praecipi magis propter illos qui
futuri fuerant summi sacerdotes, non patribus summis
sacerdotibus succedentes, sed tamen ex filiis, id est
ex posteris Aaron, si forte summus sacerdos, aut
filios non haberet, aut ita reprobos haberet ut nullus
eorum patri deberet succedere: sicut Samuel summo
sacerdoti Heli successit <note>(I Reg. I)</note>; cum sacerdotis
filius ipse non esset, sed tamen ex filiis, hoc est, ex
posteris esset Aaron.
<pb n="0653"/>
</p>
          </div3>
<div3>
            <head>3. </head>
            <p>
De latrone etiam cui dictum est, <hi>Hodie mecum
eris in paradiso <note>(Luc. XXIII, 43)</note>
            </hi>, quod non fuerit visibiliter
baptizatus, quasi certum posui <note>(Quaest. 84)</note>, cum
sit incertum, magisque illum baptizatum fuisse credendum
sit, sicut ego quoque alibi postea disputavi.
Item quod in quinto libro dixi, ubi commemorantur
matres in generationibus evangelicis, <hi>non eas positas
nisi cum patribus <note>(Quaest. 46, n. 2)</note>
            </hi>, verum est quidem,
sed ad rem de qua agebatur non pertinet. Agebatur
autem de iis qui ducebant fratrum vel propinquorum
conjuges, eorum qui sine filiis defuncti essent,
propter duos patres Joseph, quorum alterum Matthaeus
commemorat, alterum Lucas. De qua quaestione diligenter
in hoc opere disserui, cum retractaremus opus
nostrum contra Faustum manichaeum. Hoc opus sic
incipit: <hi>Cum Scripturas sanctas, quae appellantur Canonicae.</hi> 
</p>
          </div3>
        </div2>

<div2>
          <head>CAPUT LVI. <hi>De Anima et ejus Origine, libri quatuor.</hi> </head>
<p>Eodem tempore, quidam Vincentius Victor in Mauritania
Caesariensi invenit apud Hispanum quemdam
presbyterum Petrum, nonnullum opusculum meum,
ubi quodam loco de origine animae hominum singulorum,
utrum ex illa una primi hominis, ac deinde ex
parentibus propagentur, an sicut illi uni sine ulla
propagatione singulae singulis dentur, me nescire confessus
sum; verumtamen scire animam non corpus
esse, sed spiritum. Et contra ista mea ad eumdem
Petrum scripsit ille duos libros, quos mihi de Caesarea
Renatus monachus misit. Quibus ego lectis, responsione
mea quatuor reddidi; unum ad Renatum monachum,
alterum ad presbyterum Petrum, et duos
ad eumdem Victorem. Sed ad Petrum, quamvis habeat
libri prolixitatem, tamen epistola est quam nolui
a tribus caeteris separari. In iis autem omnibus, in
quibus multa necessaria disseruntur, defendi de origine
animarum, quae singulis hominibus dantur, cunctationem
meam, et multos errores atque pravitates
praesumptionis ejus ostendi. Quem tamen juvenem
non praepropere detestandum, sed adhuc docendum
quanta potui lenitate tractavi, et ab eo rescripta correctionis
ejus accepi. Hujus operis liber ad Renatum
sic incipit: <hi>Sinceritatem tuam erga nos.</hi> Ad Petrum
autem sic: <hi>Domino dilectissimo fratri, et compresbytero
Petro,</hi> Duorum vero novissimorum ad Vincentium
Victorem primus sic incipit: <hi>Quod mihi ad te scribendum
putavi.</hi> </p>
</div2>

<div2>
          <head>CAPUT LVII. <hi>Ad Pollentium, de Adulterinis Conjugiis, libri duo.</hi> </head>
<p>Scripsi duos libros de Conjugiis Adulterinis, quantum
potui secundum Scripturas, cupiens solvere difficillimam
quaestionem. Quod utrum enodatissime fecerim,
nescio; imo vero non me pervenisse ad hujus
rei perfectionem sentio, quamvis multos sinus ejus
aperuerim, quod judicare poterit quisquis intelligenter
legit. Hujus operis primus liber sic incipit: <hi>Prima
quaestio est, frater dilectissime Pollenti.</hi> Secundus autem
sic: <hi>Ad ea quae mihi scripseras.</hi> </p>
</div2>

<div2>
          <head>CAPUT LVIII <hi>Contra Adversarium Legis et Prophetarum, libri duo.</hi> </head>

<pb n="0654"/>
<p>Interea liber quidam cujusdam haeretici sive Marcionistae,
sive cujuslibet eorum quorum error opinatur
quod istum mundum non Deus fecerit, nec Deus Legis
quae data est per Moysen, et Prophetarum ad
eamdem Legem pertinentium, verus sit Deus; sed
pessimus daemon; cum apud Carthaginem multis
confluentibus et attentissime audientibus, in platea
maritima legeretur, pervenerunt ad eum fratres studiosissime
christiani, eumque mihi redarguendum
sine ulla dilatione miserunt, multum rogantes, ut nec
ego respondere differrem. Refelli eum libris duobus,
quos ideo praenotavi, Contra Adversarium Legis et
Prophetarum, quia codex ipse qui missus est, nomen
non habebat auctoris. Hoc opus sic incipit: <hi>Libro
quem misistis, fratres dilectissimi.</hi> </p>
</div2>

<div2>
          <head>CAPUT LIX. <hi>Contra Gaudentium Donatistarum episcopum, libri duo.</hi> </head>
<p>Per idem tempus Dulcitius tribunus et notarius hic
erat in Africa exsecutor imperialium jussionum contra
Donatistas datarum. Qui cum dedisset litteras ad
Gaudentium Tamugadensem Donatistarum episcopum,
unum illorum septem quos in nostra collatione auctores
suae defensionis elegerant, exhortans eum ad
unitatem catholicam, et dissuadens incendium quo se
ac suos cum ipsa in qua erat ecclesia consumere minabatur,
addens etiam ut si se justos putarent, fugerent
potius secundum praeceptum Domini Christi quam
nefandis se ignibus concremarent; rescripsit ille epistolas
duas: unam brevem, festinante, ut asseruit,
perlatore; aliam prolixam, quasi plenius diligentiusque
respondens. Has mihi supra memoratus tribunus
existimavit mittendas, ut eas potius ipse refellerem;
quas ambas uno libro redargui. Qui cum in ejusdem
Gaudentii pervenisset manus, rescripsit quod ei visum
est ad meipsum, nulla ratione respondens, sed magis
se nec respondere, nec tacere potuisse declarans.
Quod cum satis posset intelligenter legentibus, et nostra
atque ipsius dicta conferentibus apparere, nolui
tamen sine rescripto relinquere quidquid illud fuit.
Hinc factum est ut hi nostri ad illum duo libri essent.
Hoc opus sic incipit: <hi>Gaudentius Donatistarum Tamugadensis
episcopus.</hi> </p>
</div2>

<div2>
          <head>CAPUT LX. <hi>Contra Mendacium, liber unus.</hi> </head>
<p>Tunc et contra mendacium scripsi librum cujus
operis ea causa exstitit, quod ad Priscillianistas haereticos
vestigandos, qui haeresim suam non solum negando
atque mentiendo, verum etiam pejerando existimant
occulendam, visum est quibusdam catholicis
Priscillianistas se debere simulare, ut eorum latebras
penetrarent. Quod ego fieri prohibens, hunc librum
condidi. Hic liber sic incipit: <hi>Multa mihi legenda
misisti.</hi> </p>
</div2>

<div2>
          <head>CAPUT LXI. <hi>Contra duas Epistolas Pelagianorum, libri quatuor.</hi> </head>

<pb n="0655"/>
<p>Sequuntur libri quatuor, quos contra duas epistolas
Pelagianorum ad episcopum Romanae Ecclesiae Bonifacium
scripsi; quia cum in manus ejus venissent,
ipse mihi eas miserat, inveniens in illis calumniose
interpositum nomen meum. Hoc opus sic incipit: <hi>Noveram te quidem, fama celeberrima praedicante.</hi> </p>
</div2>

<div2>
          <head>CAPUT LXII. <hi>Contra Julianum, libri sex.</hi> </head>
<p>Interea libri quatuor Juliani pelagiani, quos supra
commemoravi, venerunt etiam in manus nostras; in
quibus comperi illa quae ex eis decerpserat, qui ea
comiti Valerio miserat, non omnia eo modo quo a
Juliano dicta sunt, ad eumdem comitem scripta, sed
nonnulla eorum aliquantum fuisse mutata. Scripsi
ergo sex libros, adversus illos quatuor; sed meorum
duo primi, testimoniis sanctorum qui fidem catholicam
post Apostolos defenderunt, Juliani impudentiam
redarguunt, qui tanquam Manichaeorum dogma nobis
objiciendum putavit, quia ex Adam trahi dicimus
originale peccatum, quod per lavacrum regenerationis,
non solum in majoribus, verum etiam in parvulis
solvitur. Quantum autem ipse Julianus quibusdam
sententiis suis adjuvet Manichaeos, in primi libri mei
parte posteriore monstravi. Caeteri autem nostri quatuor
redduntur illis singulis singuli. Verum in hujus
tanti tamque elaborati operis quinto volumine, ubi
commemoravi deformem maritum conjugi suae, ne
deformes pareret, proponere in concubitu formosam
solere picturam <note>(Cap. 14, n. 51)</note>; nomen hominis qui
hoc facere solebat, quasi certum posui, cum sit incertum,
quia memoria me fefellit. Hoc autem Soranus
auctor medicinae scripsit regem Cyprium facere solere,
sed nomen ejus proprium non expressit. Hoc
opus sic incipit: <hi>Contumelias tuas et verba maledica,
Juliane.</hi> </p>
</div2>

<div2>
          <head>CAPUT LXIII. <hi>Ad Laurentium, de Fide, Spe et Charitate, liber unus.</hi> </head>
<p>Scripsi etiam librum de Fide, Spe et Charitate,
cum a me, ad quem scriptus est, postulasset ut aliquod
opusculum haberet meum de suis manibus non
recessurum: quod genus Graeci Enchiridion vocant.
Ubi satis diligenter mihi videor esse complexus quomodo
sit colendus Deus, quam sapientiam esse hominis
utique veram divina Scriptura definit. Hic liber
sic incipit: <hi>Dici non potest, dilectissime fili Laurenti,
quantum tua eruditione delecter.</hi> </p>
</div2>

<div2>
          <head>CAPUT LXIV. <hi>De cura pro mortuis gerenda, ad Paulinum episcopum, liber unus.</hi> </head>
<p>Librum de Cura pro mortuis gerenda scripsi, cum
<pb n="0656"/>
interrogatus litteris fuissem, utrum prosit cuique post
mortem quod corpus ejus apud sancti alicujus memoriam
sepelitur. Hic liber sic incipit: <hi>Diu Sanctitati tuae,
coepiscope venerande Pauline.</hi> </p>
</div2>

<div2>
          <head>CAPUT LXV. <hi>De octo Dulcitii Quaestionibus, liber unus.</hi> </head>
<p>Liber quem praenotavi de octo Dulcitii Quaestionibus,
non esset in hoc opere commemorandus inter libros
meos, cum sit confectus ex iis quae a me in aliis
antea conscripta sunt; nisi et disputationis aliquid a
nobis interpositum reperiretur in eo, et uni earum
quaestionum non ex opusculo aliquo alio meo responsionem,
sed tunc quae potuit occurrere, reddidissem.
Hic liber sic incipit: <hi>Quantum mihi videtur, dilectissime
fili Dulciti.</hi> </p>
</div2>

<div2>
          <head>CAPUT LXVI. <hi>Ad Valentinum et cum illo monachos, de Gratia et Libero Arbitrio, liber unus.</hi> </head>
<p>Propter eos qui, cum defenditur Dei gratia, putantes
negari liberum arbitrium, sic ipsi defendunt liberum
arbitrium ut negent Dei gratiam, asserentes eam secundum
merita nostra dari, scripsi librum cujus titulus
est, de Gratia et Libero Arbitrio. Ad eos autem scripsi
monachos Adrumetinos, in quorum monasterio de
hac re coeperat esse contentio, ita ut me consulere
eorum aliqui cogerentur. Hic liber sic incipit: <hi>Propter
eos qui hominis liberum arbitrium.</hi> </p>
</div2>

<div2>
          <head>CAPUT LXVII. <hi>Ad quos supra, de Correptione et Gratia, liber unus.</hi> </head>
<p>Rursus ad eosdem scripsi alterum librum, quem de
Correptione et Gratia praenotavi, cum mihi nuntiatum
esset dixisse ibi quemdam, neminem corripiendum, si
Dei praecepta non facit; sed pro illo, ut faciat, tantummodo
orandum. Hic liber sic incipit: <hi>Lectis litteris
vestris, Valentine frater dilectissime.</hi> </p>
<p>Haec opera nonaginta tria in libris ducentis triginta
duobus me dictasse recolui, quando haec retractavi,
utrum adhuc essem aliquos dictaturus ignorans; atque
ipsam eorum retractationem in libris duobus edidi,
urgentibus fratribus, antequam epistolas ac sermones
ad populum, alios dictatos, alios a me dictos retractare
coepissem.

</p>
        </div2>
      </div1>
</body>
  </text>
</TEI>