<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Contra Academicos</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 32</title>
           <idno>AugHip.ConAca</idno>
          </seriesStmt>
          <notesStmt>
  			<note/>
 		  <note>XML corrections by Jan Ctibor in 2023: isolated heads moved to corresponding divs</note>
      </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<note>
        <div1>
          <head>ADMONITIO DE SEQUENTIBUS TRIBUS CONTRA ACADEMICOS LIBRIS.</head>
<p>Rectus ordo postulat, ut libri contra Academicos, qui primi omnium ab Augustino recensiti, et ante caeteros
(excepto opere de Pulchro et Apto, qui fetus eo juniore editus statim intercidit) ab eo profecti sunt, huc in
proprium locum restituantur. Nempe cum Academicorum contra veri perceptionem argumenta sanctus Doctor
dudum imbibisset; ea tum etiam, cum veritatem Dei gratia fuisset assecutus, nonnullam ipsi molestiam facessebant:
quibus diluendis, non modo privatim sedulis meditationibus insistere, sed etiam cum amicis disputationem
habere animo destinavit. Hanc porro collationem per aliquot dies habitam tres in libros partitus est, et
Romaniano suo concivi ac Maecenati, eum ad philosophiae studium adhortando, transmisit.</p>
<p>Liber primus congredientes inter se Licentium et Trygetium exhibet, hunc contra Academicos, illum pro
Academicis disputantem: an beata vita in cognitione veri; an contra in sola illius investigatione sit collocanda.
Ubi quid sit error, quid sapientia fuse explicatur.</p>
<p>In libro secundo S. Augustinus recenset placita Academicorum; prosequitur Alypius veterem inter novamque
Academiam discrimina. Exploditur sententia horum philosophorum, qui cum verum haud posse deprehendi
putarent, tamen veri simile sequi se profiterentur.</p>
<p>In tertio libro verum inveniri pro susceptis partibus diffitetur Alypius; probat Augustinus a sapiente cognosci,
ut pote qui saltem sapientiam noverit. Hic ipse deinde Zenonis definitionem discutit, et duo illa redarguit
Academicorum effata: <hi>Nihil percipi posse,</hi> et, <hi>Nulli rei debere assentiri.</hi> Dicit demum videri sibi, Academicos
non ita sensisse uti vulgo existimantur.</p>
<p>Scripsit hos libros initio suae conversionis in agro Cassiciaco, <hi>pauculis,</hi> ut ait, <hi>diebus transactis,</hi> posteaquam
ibi vivere coepit <note>(Lib. 1, c. 1, n. 4)</note>; adeoque sub finem anni 386; quo abdicata rhetoricae professione illuc secessit,
ut totus purgando animo vacaret, seseque ad sacrum Baptisma digne compararet. Consule annotationem
in lib. 3, c. 20.</p>
<p>
            <emph>S. AUGUSTINUS, EPIST. 1, AD HERMOGENIANUM.</emph>
          </p>
<p> <hi>Academicos ego ne inter jocandum quidem unquam lacessere auderem - quando enim me tantorum virorum non
moveret auctoritas, nisi eos putarem longe in alia, quam vulgo creditum est, fuisse sententia? Quare potius eos imitatus
sum quantum valui, quam expugnavi, quod omnino non valeo. Videtur enim mihi satis congruisse temporibus,
ut si quid sincerum de fonte Platonico flueret, inter umbrosa et spinosa dumeta potius in pastionem paucissimorum
hominum duceretur, quam per aperta manans, irruentibus passim pecoribus nullo modo posset liquidum purumque
servari . . . . . Hoc autem saeculo cum jam nullos videamus philosophos, nisi forte amiculo corporis, quos quidem haud
<pb n="0905"/>
censuerim dignos tam venerabili nomine; reducendi mihi videntur homines, si quos Academicorum per verborum
ingenium a rerum comprehensione deterruit sententia, in spem reperiendae veritatis: ne id quod eradicandis altissimis
erroribus pro tempore accommodatum fuit, jam incipiat inserendae scientiae impedimento esse . . . . . . . Equidem
quoquo modo se habeant illae litterae, non tam me delectat, quod, ut scribis, Academicos vicerim (scribis enim hoc
amantius forte quam verius); quam quod mihi abruperim odiosissimum retinaculum, quo ab philosophiae ubere desperatione
veri, quod est animi pabulum, refrenabar.</hi> </p>
<p>
            <emph>EX LIB. XV DE TRINITATE, CAP. XII.</emph>
          </p>
<p> <hi>Adversus Academicos . . . qui nihil ab homine scire posse contendunt . . . sunt libri tres nostri, primo nostrae conversionis
tempore conscripti: quos qui potuerit et voluerit legere, lectosque intellexerit, nihil eum profecto quae ab
eis contra perceptionem veritatis argumenta multa inventa sunt, permovebunt.</hi> Vide lib. Enchirid. c. 20.</p>
</div1>
      </note>

<div1>
        <head> <hi>LIBER PRIMUS.</hi> Romamanus ad philosopmam incitatur prooemio libri hujus, in quo ejus filius Licentius cum Trygetio per tres disputationes congreditur. Ille pro Academicis beatam vitam ipsa inquisitione veri, hic contra nonnisi veri comprehensione constare propugnat. Venit in contentionem definitio erroris, necnon definitio sapientiae, quae luculenter explicatur.</head>

<div2>
          <head>CAPUT PRIMUM.-- <hi>Romanianum ad veram philosophiam cohortatur.</hi> </head>
<div3>
            <head>1.</head>
            <p>
 O utinam, Romaniane, hominem sibi aptum
ita vicissim virtus fortunae repugnanti posset auferre,
ut ab ea sibi auferri neminem patitur! jam tibi profecto
injecisset manum, suique juris te esse proclamans,
et in bonorum certissimorum possessionem traducens,
ne prosperis quidem casibus servire permitteret. Sed
quoniam ita comparatum est, sive pro meritis nostris,
sive pro necessitate naturae <note>(Lib. 1 Retract., c. 1, n. 2)</note>,
ut divinum animum mortalibus inhaerentem, nequaquam
sapientiae portus accipiat, ubi neque adversante
fortunae flatu, neque secundante moveatur; nisi eo illum
fortuna ipsa, vel secunda, vel quasi adversa perducat:
nihil pro te nobis aliud quam vota restant,
quibus ab illo cui haec curae sunt Deo, si possumus,
impetremus ut te tibi reddat; ita enim facile reddet et
nobis; sinatque mentem illam tuam, quae respirationem
jamdiu parturit, aliquando in auras verae libertatis
emergere. Etenim fortasse quae vulgo fortuna nominatur,
occulto quodam ordine regitur; nihilque
aliud in rebus casum vocamus, nisi cujus ratio et causa
secreta est <note>(Ibid.)</note>: nihilque seu commodi seu incommodi
<pb n="0906"/>
commodi contingit in parte, quod non conveniat et
congruat universo. Quam sententiam uberrimarum docrinarum
oraculis editam, remotamque longissime ab
intellectu profanorum, se demonstraturam veris amatoribus
suis, ad quam te invito, philosophia pollicetur.
Quamobrem, cum tibi tuo animo indigna multa
accidunt; ne te ipse contemnas. Nam si divina providentia
pertenditur usque ad nos, quod minime dubitandum
est; mihi crede, sic tecum agi oportet ut agitur.
Nam cum tanta, quantam semper admiror, indole
tua, ab ineunte adolescentia adhuc infirmo rationis
atque lapsante vestigio humanam vitam errorum
omnium plenissimam ingredereris; excepit te circumfluentia
divitiarum, quae illam aetatem atque animum,
quae pulchra et honesta videbantur avide sequentem,
illecebrosis coeperat absorbere gurgitibus, nisi inde te
fortunae illi flatus, qui putantur adversi, eripuissent
pene mergentem.</p>
          </div3>
<div3>
            <head>2.</head>
            <p>
 An vero si edentem te munera ursorum et nunquam
ibi antea visa spectacula civibus nostris, theatricus
plausus semper prosperrimus accepisset; si
stultorum hominum, quorum immensa turba est, conflatis
et consentientibus vocibus ferreris ad coelum; si
nemo tibi auderet esse inimicus; si municipales tabulae
<pb n="0907"/>
te non solum civium, sed etiam vicinorum patronum
aere signarent; collocarentur statuae, influerent
honores, adderentur etiam potestates, quae municipalem
habitum supercrescerent; conviviis quotidianis mensae
opimae struerentur; quod cuique esset necesse, quod
cujusque etiam deliciae sitirent, indubitanter peteret,
indubitanter hauriret, multa etiam non petentibus funderentur;
resque ipsa familiaris diligenter a tuis fideliterque
administrata, idoneam se tantis sumptibus paratamque
praeberet: tu interea viveres in aedificiorum exquisitissimis
molibus, in nitore balnearum, in tesseris quas
honestas non respuit, in venatibus, in conviviis, in ore
clientium, in ore civium, in ore denique populorum
humanissimus, liberalissimus, mundissimus, fortunatissimus,
ut fuisti, jactareris: quisquam tibi, Romaniane,
beatae alterius vitae, quae sola beata est, quisquam,
quaeso, mentionem facere auderet? quisquam
tibi persuadere posset, non solum te felicem non esse;
sed eo maxime miserum, quo tibi minime videreris?
Nunc vero quam te breviter admonendum tot et
tanta, quae pertulisti adversa fecerunt? Non enim tibi
alienis exemplis persuadendum est quam fluxa et fragilia,
et plena calamitatum sint omnia, quae bona mortales
putant; cum ita ex aliqua parte bene expertus
sis, ut ex te caeteris persuadere possimus.</p>
          </div3>
<div3>
            <head>3.</head>
            <p>
 Illud ergo, illud tuum, quo semper decora et honesta
desiderasti; quo te liberalem magis quam divitem
esse maluisti; quo nunquam concupisti esse potentior
quam justior, nunquam adversitatibus improbitatibusque
cessisti: illud ipsum, inquam, quod in te
divinum nescio quo vitae hujus somno veternoque sopitum
est, variis illis durisque jactationibus secreta
providentia excitare decrevit. Evigila, evigila, oro te;
multum, mihi crede, gratulaberis quod pene nullis
prosperitatibus quibus tenentur incauti, mundi hujus
tibi dona blandita sunt: quae meipsum capere moliebantur
quotidie ista cantantem, nisi me pectoris dolor
ventosam professionem abjicere et in philosophiae gremium
confugere coegisset. Ipsa me nunc in otio, quod
vehementer optavimus, nutrit ac fovet: ipsa me penitus
ab illa superstitione, in quam te mecum praecipitem
dederam, liberavit. Ipsa enim docet, et vere
docet nihil omnino colendum esse, totumque contemni
oportere, quidquid mortalibus oculis cernitur, quidquid
ullus sensus attingit <note>(Lib. 1 Retract., c. 1, n. 2)</note>.
Ipsa verissimum et secretissimum Deum perspicue se
demonstraturam promittit, et jam jamque quasi per
lucidas nubes ostentare dignatur.</p>
          </div3>
<div3>
            <head>4.</head>
            <p>
 In hac mecum studiosissime vivit noster Licentius:
ad eam totus a juvenilibus illecebris voluptatibusque
<pb n="0908"/>
conversus est, ita ut eum non temere patri
audeam imitandum proponere. Philosophia est enim,
a cujus uberibus se nulla aetas queretur excludi; ad
quam avidius retinendam et hauriendam quo te incitarem,
quamvis tuam sitim bene noverim, gustum tamen
mittere volui, quem tibi suavissimum, et, ut ita
dicam, inductorium fore, peto ne frustra speraverim.
Nam disputationem quam inter se Trygetius et Licentius
habuerunt, relatam in litteras, tibi misi. Illum
enim quoque adolescentem, quasi ad detergendum
fastidium disciplinarum aliquantum sibi usurpasset
militia, ita nobis magnarum honestarumque artium
ardentissimum edacissimumque restituit. Pauculis igitur
diebus transactis, posteaquam in agro vivere coepimus,
cum eos ad studia hortans atque animans,
ultra quam optaveram paratos et prorsus inhiantes
viderem, volui tentare pro aetate quid possent: praesertim
cum Hortensius liber Ciceronis jam eos ex magna
parte conciliasse philosophiae videretur. Adhibito
itaque notario, ne aurae laborem nostrum discerperent,
nihil perire permisi. Sanein hoc libro res et sententias
illorum, mea vero et Alypii etiam verba lecturus es.</p>
          </div3>
        </div2>

<div2>
          <head>DISPUTATIO PRIMA.</head>
          <head>CAPUT II.-- <hi>An ad beatam vitam necessaria sit veri comprehensio, an sola ejus inquisitio.</hi> </head>
<div3>
            <head>5.</head>
            <p>
 Cum igitur omnes hortatu meo unum in locum
ad hoc congregati essemus, ubi opportunum visum
est: Numquidnam dubitatis, inquam, verum nos
scire oportere? Minime, ait Trygetius: caeterique se
vultu ipso approbasse significaverunt. Quid si, inquam,
etiam non comprehenso vero beati esse possumus;
necessariam veri comprehensionem arbitramini?
Hic Alypius: Hujus quaestionis, inquit, judicem
me tutius puto. Cum enim iter mihi in urbem sit constitutum,
oportet me onere alicujus suscipiendae partis
relevari; simul quod facilius judicis partes, quam
cujusquam defensoris, cuipiam delegare possim. Quare
dehinc pro alterutra parte ne a me quidquam exspectetis.
Quod ei cum concessum esset ab omnibus, et
ego rogationem repetissem: Beati certe, inquit Trygetius,
esse volumus; et si ad hanc rem possumus
absque veritate pervenire, quaerenda nobis veritas
non est. Quid hoc ipsum, inquam? Existimatisne beatos
nos esse posse, etiam non inventa veritate? Tunc
Licentius: Possumus, inquit, si verum quaeramus. Hic
cum ego caeterorum sententiam nutu flagitassem: Movet
me, inquit Navigius, quod a Licentio dictum
est. Potest enim fortasse hoc ipsum esse beate vivere,
in veritatis inquisitione vivere. Defini ergo, ait Trygetius,
quid sit beata vita, ut ex eo colligam quid respondere
conveniat. Quid censes, inquam, esse aliud
beate vivere, nisi secundum id quod in homine optimum
est, vivere? Temere, inquit, verba non fundam:
nam id ipsum optimum quid sit, definiendum mihi abs
te puto. Quis, inquam, dubitaverit, nihil aliud esse
hominis optimum, quam eam partem animi, cui dominanti
obtemperare convenit caetera quaeque in homine
<pb n="0909"/>
sunt? Haec autem, ne aliam postules definitionem,
mens aut ratio dici potest <note>(Lib. 1 Retract., cap.
1, n. 2)</note>. Quod si tibi non videtur, quaere quomodo
ipse definias vel beatam vitam, vel hominis optimum.
Assentior, inquit.</p>
          </div3>
<div3>
            <head>6.</head>
            <p>
 Quid ergo? ut ad propositum, inquam, redeamus;
videturne tibi non invento vero beate posse vivi,
si tantum quaeratur? Repeto, inquit, sententiam illam
meam: Minime videtur. Vos, inquam, quid opinamini?
Tum Licentius: Mihi prorsus, inquit, videtur:
nam majores nostri, quos sapientes beatosque accepimus,
eo solo quod verum quaerebant, bene beateque
vixerunt. Ago gratias, inquam, quod cum Alypio
me judicem fecistis, cui, fateor, invidere jam coeperam.
Quoniam igitur alteri vestrum videtur beatam
vitam sola investigatione veritatis; alteri, non nisi
inventione posse contingere; Navigius autem paulo
ante ostendit in tuam, Licenti, partem se velle transire:
magnopere exspecto quales sententiarum vestrarum
patroni esse possitis. Res enim magna est, et
diligenti discussione dignissima. Si res magna est, ait
Licentius, magnos viros desiderat. Noli quaerere, inquam,
praesertim in hac villa, quod ubivis gentium
reperire difficile est: sed potius explica, cur id quod
abs te non temere, ut opinor, prolatum est, et qua
tibi ratione videatur: nam et maximae res, cum a parvis
quaeruntur, magnos eos solent efficere.
</p>
          </div3>
        </div2>

<div2>
          <head>CAPUT III.-- <hi>Beatitatem in investigatione veri sitam esse pro Academicis propugnatur.</hi> </head>
<div3>
            <head>7.</head>
            <p>
 Quoniam te, inquit, video magnopere nos urgere,
ut adversum invicem disputemus, quod te utiliter
velle confido; quaero cur beatus esse non possit,
qui verum quaerit, etiamsi minime inveniat? Quia
beatum, inquit Trygetius, volumus esse perfectum in
omnibus sapientem. Qui autem adhuc quaerit, perfectus
non est. Hunc igitur quomodo asseras beatum, omnino
non video. Et ille: Potest apud te, inquit, vivere auctoritas
majorum? Non omnium, inquit Trygetius.
Quorum tandem? Ille: Eorum scilicet, qui sapientes
fuerunt. Tum Licentius: Carneades, inquit, tibi sapiens
non videtur? Ego, ait, graecus non sum; nescio
Carneades iste qui fuerit. Quid, inquit Licentius, de
illo nostro Cicerone, quid tandem existimas? Hic cum
diu tacuisset: Sapiens fuit, inquit. Et ille: Ergo ejus
de hac re sententia habet apud te aliquid ponderis?
Habet, inquit. Accipe igitur quae sit, nam eam tibi excidisse
arbitror. Placuit enim Ciceroni nostro, beatum
esse qui veritatem investigat, etiamsi ad ejus inventionem
non valeat pervenire. Ubi hoc, inquit, Cicero
dixit? Et Licentius: Quis ignorat eum affirmasse vehementer,
nihil ab homine percipi posse; nihilque
remanere sapienti, nisi diligentissimam inquisitionem
veritatis: propterea quia si incertis rebus esset assensus,
etiam si fortasse verae forent, liberari ab errore
non posset? quae maxima est culpa sapientis. Quamobrem
si et sapientem necessario beatum esse credendum
est, et veritatis sola inquisitio perfectum sapientiae
<pb n="0910"/>
munus est; quid dubitamus existimare beatam
vitam, etiam per se ipsa investigatione veritatis posse
contingere?</p>
          </div3>
<div3>
            <head>8.</head>
            <p>
 Tum ille: Licetne tandem ad ea quae temere
concessa sunt, redire rursum? Hic ego: Illi hoc non
solent concedere, inquam, quos ad disputandum non
inveniendi veri cupiditas, sed ingenii puerilis jactantia
impellit. Itaque apud me, praesertim cum adhuc
nutriendi educandique sitis, non solum conceditur,
sed etiam in praeceptis habeatis volo, ad ea vos discutienda
redire oportere, quae concesseritis incautius.
Et Licentius: Non parvum in philosophia profectum
puto, inquit, cum in comparatione recti verique inveniendi
contemnitur a disputante victoria. Itaque libenter
obsequor praeceptis et sententiae tuae, et Trygetium
ad id quod se temere concessisse arbitratur,
res enim mei juris est, redire permitto. Tum Alypius:
Suscepti a me officii nondum partes esse, vosmetipsi
mecum recognoscitis. Sed quoniam id jamdudum disposita
profectio interrumpere me compellit, pro meo
quoque munere geminatam sibi potestatem particeps
mecum judicii non renuet usque in reditum meum:
video enim hoc vestrum certamen longius progressurum.
Et cum discessisset: Quod, inquit Licentius,
temere concesseras, profer. Et ille: Temere dedi, inquit,
Ciceronem fuisse sapientem. Ergone Cicero
sapiens non fuit, a quo in latina lingua philosophia et
inchoata est, et perfecta? Etsi concedam, inquit, esse
sapientem, non omnia tamen ejus probo. Atqui oportet
multa ejus alia refellas, ut non impudenter hoc de
quo agitur, improbare videaris. Quid si hoc solum non
recte sensisse illum affirmare paratus sum? Vestra,
ut opinor, nihil interest, nisi cujus ponderis ad id
quod volo asserendum, rationes afferam. Perge, inquit
ille. Quid enim, inquit, audeam contra eum, qui se
Ciceronis adversarium profitetur?</p>
          </div3>
<div3>
            <head>9.</head>
            <p>
 Hic Trygetius: Volo attendas, ait, tu judex noster,
quemadmodum superius beatam vitam definieris:
dixisti namque eum beatum esse, qui secundum eam
partem animi vivit, quam caeteris convenit imperare.
Tu autem, Licenti, volo vel nunc mihi concedas (jam
enim libertate, in quam maxime nos vindicaturam se
philosophia pollicetur, jugum illud auctoritatis excussi),
perfectum non esse qui adhuc veritatem requirat. Tum
ille post diuturnum silentium: Non concedo, inquit.
Et Trygetius: Cur, quaeso? explica. Isthic sum enim,
et aveo audire, quo pacto possit et perfectus homo
esse, et adhuc quaerere veritatem. Hic ille: Qui ad
finem inquit, non pervenit, fateor quod perfectus
non sit. Veritatem autem illam solum Deum nosse
arbitror, aut forte hominis animam, cum hoc corpus,
hoc est tenebrosum carcerem, dereliquerit. Hominis
autem finis est, perfecte quaerere veritatem: perfectum
enim quaerimus, sed tamen hominem. Et Trygetius:
Non igitur potest beatus esse homo. Quomodo
enim; cum id quod magnopere concupiscit, assequi
<pb n="0911"/>
nequeat? Potest autem homo beate vivere, siquidem
potest secundum eam partem animi vivere quam dominari
in homine fas est. Potest igitur verum invenire.
Aut colligat se, et non concupiscat verum, ne
cum id assequi non potuerit, necessario miser sit. At
hoc ipsum est beatum hominis, ait ille, perfecte quaerere
veritatem: hoc est enim pervenire ad finem, ultra
quem non potest progredi. Quisquis ergo minus
instanter quam oportet veritatem quaerit, is ad finem
hominis non pervenit: quisquis autem tantum quantum
homo potest ac debet, dat operam inveniendae
veritati, is etiamsi eam non inveniat, beatus est; totum
enim facit, quod ut faciat, ita natus est. Inventio
autem si defuerit, id deerit quod natura non dedit.
Postremo cum hominem necesse sit aut beatum esse
aut miserum, nonne dementis est eum qui dies noctesque
quantum potest instat investigandae veritati, miserum
dicere? Beatus igitur erit. Deinde illa definitio
mihi, ut arbitror, uberius suffragatur: nam si beatus
est, sicuti est, qui secundum eam partem animi vivit,
quam regnare caeteris convenit, et haec pars ratio dicitur;
quaero utrum non secundum rationem vivat,
qui quaerit perfecte veritatem? Quod si absurdum est,
quid dubitamus beatum hominem dicere sola ipsa
inquisitione veritatis?
</p>
          </div3>
        </div2>

<div2>
          <head>CAPUT IV.-- <hi>Quid sit error.</hi> </head>
<div3>
            <head>10.</head>
            <p>
 Mihi, ait ille, nec secundum rationem vivere,
nec beatus omnino, quisquis errat videtur. Errat
autem omnis qui semper quaerit nec invenit. Unde
tibi unum jam e duobus monstrandum est: aut errantem
beatum esse posse; aut eum qui quod quaerit nunquam
invenit, non errare. Hic ille: Beatus errare non potest.
Et cum diu siluisset: Non autem errat, inquit, cum
quaerit; quia ut non erret, perfecte quaerit. Et Trygetius:
Ut non erret quidem, inquit, quaerit; sed errat,
cum minime invenit. Ita autem tibi profuturum putasti,
quod errare ille non vult, quasi nemo erret
invitus, aut quisquam omnino erret, nisi invitus. Tum
ego, cum ille diu cunctaretur quid responderet: Definiendum
vobis est, inquam, quid sit error: facilius
enim ejus fines potestis videre, in quem jam penitus
ingressi estis. Ego, inquit Licentius, definire aliquid
idoneus non sum: quamvis errorem definire sit facicilius
quam finire. Ego, ait ille, definiam; quod mihi
facillimum est, non ingenio, sed causa optima. Nam
errare est utique semper quaerere, nunquam invenire.
Ego, inquit Licentius, si vel istam definitionem facile
possem refellere, jamdudum causae meae non defuissem.
Sed quoniam aut res ipsa per se ardua est, aut
ita mihi apparet; peto a vobis ut usque in crastinam
lucem quaestio differatur, si nihil hodie quod respondeam,
reperire potuero, cum id sedulo mecum ipse
volvam. Quod cum concedendum putarem, non renuentibus
caeteris, deambulatum ire surreximus: nobisque
inter nos multa variaque sermocinantibus, ille
in cogitatione defixus fuit. Quod cum frustra esse sensisset,
relaxare animum maluit, et nostro se sermoni
miscere. Postea cum jam advesperasceret, in eumdem
<pb n="0912"/>
conflictum redierant: sed modum imposui, persuasique
ut in alium diem differri paterentur. Inde ad balneas.</p>
          </div3>
        </div2>
<div2>
          <head>DISPUTATIO SECUNDA.</head>
<div3>
            <head>11.</head>
            <p>
 Postridie autem cum consedissemus: Proferte,
inquam, quod heri coeperatis. Tum Licentius: Distuleramus,
inquit, disputationem, nisi fallor, rogatu
meo, cum erroris definitio difficillima mihi esset. Hic
plane, inquam, non erras, quod ut tibi omen sit ad reliqua,
libenter optaverim <note>(Lib. 1 Retract., c. 1, n. 2)</note>.
Audi ergo, inquit, quod heri etiam nisi intercessisses,
protulissem. Error mihi videtur esse falsi pro vero
approbatio; in quem nullo pacto incidit, qui veritatem
quaerendam semper existimat: falsum enim probare
non potest, qui probat nihil; non igitur potest errare.
Beatus autem facillime esse potest: nam, ne longius
abeam, si nobis ipsis, ut heri licuit, quotidie vivere
liceret; nihil mihi occurrit cur nos beatos appellare
dubitaremus. Viximus enim magna mentis tranquillitate,
ab omni corporis labe animum vindicantes, et
a cupiditatum facibus longissime remoti, dantes, quantum
homini licet, operam rationi; hoc est, secundum
illam divinam partem animi viventes, quam beatam
vitam esse hesterna inter nos definitione convenit: atque,
ut opinor, nihil invenimus, sed tantummodo
quaesivimus veritatem. Potest igitur sola inquisitione
veritatis, etiamsi eam invenire minime possit, homini
beata vita contingere. Nam definitio tua vide quanta
facilitate excludatur notione communi. Etenim errare
dixisti esse, Semper quaerere, et nunquam invenire.
Quid si quisquam nihil quaerat, et interrogatus, verbi
gratia, utrumnam modo dies sit, temere statimque
noctem esse opinetur atque respondeat? nonne tibi
videtur errare? Hoc igitur erroris genus vel immanissimum,
non complexa est definitio tua. Quid si etiam
non errantes complexa est, potestne definitio ulla esse
vitiosior? Nam si quis Alexandriam quaerat, et ad eam
recto pergat itinere; non, opinor, potes eum errantem
vocare. Quid si eamdem viam, variis impeditus
causis, longo agat tempore, et in ea morte praeveniatur;
nonne et semper quaesivit, et nunquam invenit,
nec erravit tamen? Non, inquit ille, semper
quaesivit.</p>
          </div3>
<div3>
            <head>12.</head>
            <p>
 Recte dicis, ait Licentius, et bene admones.
Inde enim prorsus nihil ad rem pertinet definitio tua:
non enim ego beatum esse dixi, qui semper quaerat
veritatem. Quod ne fieri quidem potest: primo, quia
non semper homo est; deinde, quia non ex quo tempore
incipit esse homo, eo jam potest, aetate impediente,
verum quaerere. Aut si semper id putas dicendum,
si nihil temporis quo jam quaerere potest,
perire patitur; rursus tibi Alexandriam redeundum
est. Fac enim quemquam, ex quo tempore iter agere
vel aetate vel negotio sinitur, pergere occipere illam
viam, atque, ut supra dixi, cum deviet nusquam, antequam
perveniat tamen vita excedere; multum profecto
errabis, si tibi errasse iste videbitur, quamvis
omni quo potuit tempore, nec quaerere desierit, nec
invenire potuerit quo pergebat. Quamobrem si et mea
descriptio vera est, et secundum eam non errat ille
<pb n="0913"/>
qui perfecte quaerit, quamvis non inveniat veritatem,
beatusque est ob eam rem, quod secundum rationem
vivit; tua vero definitio et frustrata est, et si non
esset, nihil eam curare deberem, si ex eo solum quod
ego definivi, satis causa firmata est: cur, quaeso, nondum
est ista inter nos quaestio dissoluta?
</p>
          </div3>
        </div2>

<div2>
          <head>CAPUT V.-- <hi>Quidnam sit sapientia.</hi> </head>
<div3>
            <head>13.</head>
            <p>
 Hic Trygetius: Dasne, inquit, sapientiam rectam
viam vitae esse? Do, inquit, sine dubio: sed
tamen volo mihi sapientiam definias, ut sciam utrum
quae mihi, eadem tibi esse videatur. Et ille: Parum
tibi, ait, videtur definita hoc ipso quod nunc interrogatus
es? Etiam quod volui concessisti. Si enim non
fallor, non falso recta via vitae sapientia nominatur.
Tum Licentius: Nihil mihi tam ridiculum, quam ista
definitio videtur, inquit. Fortasse, ait ille: pedetentim
tamen quaeso, ut ratio praeveniat risum tuum:
nihil enim est foedius risu irrisione dignissimo. Quid
enim, ait ille, nonne fateris vitae mortem esse contrariam?
Fateor, ait. Mihi igitur, inquit ille, via vitae
nulla magis videtur, quam ea qua quisque pergit, ne
in mortem incidat. Assentiebatur Trygetius. Ergo si
viator quispiam diverticulum vitans, quod a latronibus
obsideri audierit, recta ire pergat, atque ita evadat
interitum; nonne et viam vitae, et rectam secutus
est; et eam sapientiam nominat nemo? Quomodo
igitur omnis recta vitae via sapientia est? Concessi
enim esse, sed non solam. Definitio autem nihil complecti
debuit, quod esset alienum. Itaque rursus defini,
si placet, quid tibi videtur esse sapientia.</p>
          </div3>
<div3>
            <head>14.</head>
            <p>
 Diu ille tacuit; deinde: En, inquit, iterum definio,
si hoc tu nunquam finire statuisti. Sapientia est
via recta, quae ad veritatem ducat. Similiter et hoc,
inquit ille, refellitur: nam dum apud Virgilium Aeneae
dictum est a matre:
</p>
            <l>Perge modo, et qua te ducit via dirige gressum.</l>
            <p>  <note>(Aeneid. 1, 400.)</note> 
sequens hanc viam ad id quod dictum erat, id est ad
verum, pervenit. Contende, si placet, ubi pedem ille
incedens posuit, sapientiam posse dici: quanquam
stulte prorsus istam descriptionem tuam effringere
conor; nam causam meam nulla plus adjuvat. Etenim
sapientiam non ipsam veritatem, sed viam quae ad
eam ducat, esse dixisti. Quisquis ergo hac utitur via,
sapientia profecto utitur; et qui sapientia utitur, sapiens
sit necesse est: sapiens igitur erit ille, qui perfecte
quaesierit veritatem, etiamsi ad eam nondum
pervenerit. Nam via quae ducit ad veritatem, nulla,
uti opinor, intelligitur melius quam diligens inquisitio
veritatis. Hac igitur sola via utens, jam iste sapiens
erit: at nemo sapiens miser; omnis autem homo aut
miser, aut beatus: beatum igitur faciet non tantum
inventio, sed ipsa per se investigatio veritatis.</p>
          </div3>
<div3>
            <head>15.</head>
            <p>
 Tum ille arridens: Merito mihi, inquit, ista
contingunt, dum adversario in re non necessaria
fidenter assentior: quasi vero ego sim magnus definitor,
aut quidquam in disputando magis supervacaneum
putem. Quis enim modus erit, si ego rursus velim definiri
abs te aliquid, et rursus ejusdem definitionis
<pb n="0914"/>
verba, et consequentium item singillatim omnia, fingens
quod nihil intelligam, definiri flagitem? Nam
quid planissimum non meo jure definiri cogam, si
jure a me sapientiae definitio postulatur? Cujus enim
verbi in animis nostris apertiorem notionem natura
esse voluit quam sapientiae? Sed nescio quomodo,
cum mentis nostrae veluti portum notio ipsa reliquerit,
et verborum sibi quasi vela tetenderit, occurrant
 statim calumniarum mille naufragia. Quamobrem
aut definitio sapientiae ne requiratur, aut judex
noster in ejus patrocinium dignetur descendere. Tum
ego, cum jam stilum nox impediret, et quasi de integro
magnum quiddam disserendum viderem oboriri, in
alium diem distuli: nam disputare coeperamus sole
jam in occasum declinante, diesque pene totus cum in
rebus rusticis ordinandis, tum in recensione primi
libri Virgilii peractus fuit.</p>
          </div3>
        </div2>

<div2>
          <head>DISPUTATIO TERTIA.</head>
          <head>CAPUT VI.-- <hi>Sapientiae definitio datur et impugnatur. Albicerii divinationes.</hi> </head>
<div3>
            <head>16.</head>
            <p>
 Deinde mox ut illuxit, ita enim res erant
pridie constitutae ut largum esset otium, statim peragendum
negotium susceptum est. Tum ego: Heri
postulasti, inquam, Trygeti, ut a judicis munere ad
sapientiae patrocinium descenderem: quasi vero quemquam
in sermone vestro adversarium sapientia pateretur;
aut ullo defendente ita laboraret, ut majus implorare
deberet auxilium. Nam neque inter vos aliud
quaerendum natum est, quam quid sit sapientia; in
quo eam vestrum neuter oppugnat, quia uterque desiderat.
Neque si tu in definienda sapientia defecisse
te putas, propterea reliqua defensio sententiae tuae tibi
deserenda est. Itaque a me nihil aliud habebis quam
definitionem sapientiae, quae nec mea nec nova est,
sed et priscorum hominum, et quam vos mirer non recordari.
Non enim nunc primum auditis, Sapientiam
esse rerum humanarum divinarumque scientiam.</p>
          </div3>
<div3>
            <head>17.</head>
            <p>
 Hic Licentius, quem post istam definitionem
diu putabam quaesiturum esse quod diceret, subjecit
statim: Cur ergo non, quaeso, sapientem vocamus
flagitiosissimum illum hominem, quem ipsi bene novimus
per innumera scorta solere dissolvi; Albicerium
dico illum, qui apud Carthaginem multos annos consulentibus
mira quaedam et certa respondit? Innumerabilia
commemorare possem, nisi et apud eos loquerer
qui experti sunt, et paucis nunc satis sit ad id quod
volo. Nonne cochlearium (mihi autem dicebat) cum
domi non inveniretur; tuo jussu percontatus, non solum
quid quaereretur, verum etiam nominatim cujus
res esset, et ubi lateret, citissime verissimeque respondit?
Item me praesente, omitto illud quod in eo quod
rogabatur nihil omnino falsus est, sed cum puer qui
nummos ferebat, certam eorum partem, cum ad eum
pergeremus, furatus esset; omnes sibi numerari jussit,
coegitque illum ante oculos nostros quos abstulerat
reddere, priusquam omnino ipse aut eosdem
nummos vidisset, aut quantum sibi allatum fuerit audisset
e nobis.
<pb n="0915"/>
</p>
          </div3>
<div3>
            <head>18. </head>
            <p>
Quid quod doctissimum et clarissimum virum
Flaccianum mirari solitum esse abs te accepimus? qui
cum de fundo emendo esset locutus, ad illum divinum
rem ita detulit, ut quid egisset, si potis esset, ediceret.
Atque ille statim non modo negotii genus, sed
etiam, in quo ille vehementer clamabat admirans,
ipsum fundi nomen pronuntiavit, cum ita esset absurdum,
ut vix ejus Flaccianus ipse meminisset. Jam
illud sine stupore animi non queo dicere, quod amico
nostro discipulo tuo sese volenti exagitare, flagitantique
insolenter, ut diceret quid secum ipse tacitus volveret;
Virgilii versum eum cogitare respondit. Cum
ille obstupefactus negare non posset, perrexit quaerere
quisnam versus esset. Nec Albicerius, qui grammatici
scholam vix transiens vidisset aliquando, versum
ipsum securus et garrulus canere dubitavit. Num
igitur aut res humanae non erant, de quibus ille consulebatur;
aut sine rerum divinarum scientia, tam
certa consulentibus et vera respondit? At utrumque
absurdum est. Nam et humanae res nihil sunt aliud
quam res hominum; ut argentum, nummi, fundus,
postremo ipsa etiam cogitatio: et res divinas quis non
recte arbitretur esse, per quas homini divinatio ipsa
contingit? Sapiens ergo fuit Albicerius, si sapientiam
rerum humanarum divinarumque scientiam illa definitione
concedimus.
</p>
          </div3>
        </div2>

<div2>
          <head>CAPUT VII.-- <hi>Vindicatur data sapientiae definitio.</hi> </head>
<div3>
            <head>19.</head>
            <p>
 Hic ille: Primo, inquit, ego scientiam non
appello, in qua ille qui eam profitetur, aliquando
fallitur. Scientia enim non solum comprehensis, sed
ita comprehensis rebus constat, ut neque in ea quis
unquam errare, nec quibuslibet adversantibus impulsus
nutare debeat. Unde verissime a quibusdam philosophis
dicitur, in nullo eam posse nisi in sapiente
inveniri; qui non modo perceptum habere debet id
quod tuetur ac sequitur, verum etiam inconcussum
tenere. Scimus autem illum quem commemorasti,
multa saepe falsa dixisse: quod non solum aliis mihi
referentibus comperi, sed praesens aliquando ipse
percepi. Eumne igitur scientem vocem, cum saepe
falsa dixerit; quem non vocarem, si cunctanter vera
dixisset? Hoc me de aruspicibus et de auguribus, et
de his omnibus qui sidera consulunt, et de conjectoribus
somniorum dixisse putatote. Aut aliquem ex hoc
genere hominum proferte, si potestis, qui consultus,
nunquam de responsis suis dubitaverit, nunquam
postremo falsa responderit. Nam de vatibus nihil
mihi puto esse laborandum, qui mente loquuntur
aliena.</p>
          </div3>
<div3>
            <head>20.</head>
            <p>
 Deinde res humanas esse ut concedam res
hominum, quidquam tu existimas nostrum esse, quod
nobis vel dare vel eripere casus potest? Aut cum
<pb n="0916"/>
rerum humanarum scientia dicitur, ea dicitur, qua
quisquam novit vel quot, vel quales fundos habeamus;
quid auri, quid argenti, quidque denique alienorum
carminum cogitemus? Illa est humanarum rerum
scientia, quae novit lumen prudentiae, temperantiae
decus, fortitudinis robur, justitiae sanctitatem. Haec
enim sunt, quae nullam fortunam metuentes vere nostra
dicere audemus: quae si Albicerius ille didicisset,
nunquam, mihi crede, tam luxuriose deformiterque
vixisset. Quod autem dixit, quem versum volveret
animo ille a quo consulebatur; neque hoc puto inter
res nostras esse numerandum: non quo negem honestissimas
disciplinas ad possessionem quamdam nostri
animi pertinere, sed quia versum alienum etiam imperitissimis
canere ac pronuntiare concessum est.
Ideoque talia cum in memoriam nostram incurrerint,
non mirum est, si sentiri possunt ab hujus aeris animalibus
quibusdam vilissimis, quos daemonas vocant,
a quibus nos superari acumine ac subtilitate sensuum
posse concedo, ratione autem nego; atque id fieri
nescio quo modo secretissimo atque a nostris sensibus
remotissimo. Non enim, si miramur apiculam
melle posito, nescio qua sagacitate qua hominem vincit,
unde advolare; ideo eam nobis praeponere, aut
saltem comparare debemus.</p>
          </div3>
<div3>
            <head>21.</head>
            <p>
 Itaque vellem magis iste Albicerius, ab eo qui
discere cuperet, interrogatus ipsa metra docuisset;
vel coactus a quopiam consultorum, de re sibi statim
proposita versus proprios cecinisset. Quod eumdem
Flaccianum saepe dixisse soles commemorare, cum
illud divinationis genus magna mentis altitudine derideret
atque despiceret, idque nescio cui abjectissimae
animulae, sic enim dicebat, tribueret, quo ille quasi
spiritu admonitus vel inflatus haec respondere solitus
esset. Quaerebat enim vir ille doctissimus ab iis qui
talia mirarentur, num grammaticam vel musicam vel
geometriam Albicerius posset docere? Quis autem
illum nosset, et non istorum omnium imperitissimum
fateretur? Quamobrem ad extremum hortabatur, ut
animos suos ii qui talia didicissent, illi divinationi
sine dubitatione praeferrent, darentque operam his
disciplinis instruere atque adminiculari suam mentem,
quibus aeriam istam invisibilium animantium naturam
transilire, et eam supervolare contingeret.
</p>
          </div3>
        </div2>

<div2>
          <head>CAPUT VIII.-- <hi>Hariolus an sapiens, et quid sit sapiens. Sapientiae descriptio tuendae Academicorum opinioni accommodata.</hi> </head>
<div3>
            <head>22.</head>
            <p>
 Jam res divinae cum, omnibus concedentibus,
meliores augustioresque multo quam humanae sint;
quo pacto ille eas assequi poterat, qui quid esset ipse,
nesciebat? Nisi forte existimas sidera, quae quotidie
contemplamur, magnum quiddam esse in comparatione
verissimi et secretissimi Dei, quem raro fortasse
intellectus, sensus autem nullus attingit: haec autem
praesto sunt oculis nostris. Nec ista igitur sunt illa divina,
qualia se sola scire sapientia profitetur: caetera
autem quibus isti, nescio qui divinantes, vel ad vanam
jactantiam, vel ad quaestum abutuntur, prae sideribus
<pb n="0917"/>
profecto viliora sunt. Non igitur Albicerius rerum humanarum
ac divinarum scientiae particeps fuit, frustraque
abs te isto modo definitio nostra tentata est.
Postremo cum quidquid praeter res humanas atque
divinas est, nos vilissimum ducere et omnino contemnere
oporteat; quaero in quibus rebus quaerat ille
tuus sapiens veritatem? In divinis, ait ille: nam virtus
etiam in homine sine dubitatione divina est. Has igitur
Albicerius jam sciebat, quas tuus sapiens semper inquiret?
Tum Licentius: Divinas, ait, et ille noverat,
sed non eas quae a sapiente quaerendae sunt. Quis enim
non evertat omnem loquendi consuetudinem, si ei
divinationem concedat, adimat res divinas, e quibus
divinatio nominata est? Quare illa vestra definitio, ni
fallor, nescio quid aliud quod ad sapientiam non pertineret,
inclusit.</p>
          </div3>
<div3>
            <head>23.</head>
            <p>
 Tum Trygetius: Definitionem istam, inquit,
defendet, si libebit, ille qui protulit. Nunc mihi tu volo
respondeas, ut tandem ad id quod agitur, veniamus.
Isthic sum, inquit ille: Dasne, ait, Albicerium scisse
verum? Do, inquit. Melior igitur tuo sapiente. Nullo
modo, ait ille: nam quod genus veri sapiens inquirit,
non solum ille delirus hariolus, sed ne ipse quidem
sapiens dum in hoc corpore vivit, assequitur: quod
tamen tantum est, ut multo sit praestabilius hoc semper
quaerere, quam illud aliquando invenire. Necesse
est, ait Trygetius, ut mihi in angustiis definitio illa
subveniat. Quae si propterea tibi vitiosa visa est, quia
complexa est eum quem non possumus vocare sapientem;
quaero utrum eam probes, si sapientiam rerum
humanarum divinarumque scientiam dicamus, sed
earum quae ad beatam vitam pertineant. Est, inquit
ille, et ista sapientia, sed non sola: unde superior
definitio invasit alienum, haec autem proprium deseruit:
quare illa avaritiae, ista stultitiae coargui potest.
Etenim ut ipse jam explicem definitione quod sentio,
sapientia mihi videtur esse rerum humanarum divinarumque,
quae ad beatam vitam pertineant, non scientia
solum, sed etiam diligens inquisitio. Quam descriptionem
si partiri velis, prima pars quae scientiam
tenet, Dei est; haec autem quae inquisitione contenta
est, hominis. Illa igitur Deus, hac autem homo beatus
est. Tum ille: Miror, inquit, sapientem tuum quomodo
asseras frustra operam consumere. Quomodo, inquit
Licentius, frustra operam consumere, cum tanta
mercede conquirat? Nam hoc ipso quo quaerit, sapiens
est; et quo sapiens, eo beatus: cum ab omnibus
involucris corporis mentem quantum potest, evolvit,
et seipsum in semetipsum colligit; cum se non permittit
cupiditatibus laniandum, sed in se atque in
Deum semper tranquillus intenditur: ut et hic, quod
beatum esse supra inter nos convenit, ratione perfruatur;
et extremo die vitae ad id quod concupivit
adipiscendum reperiatur paratus; fruaturque merito
divina beatitudine, qui humana sit ante perfructus.
</p>
          </div3>
        </div2>

<div2>
          <head>CAPUT IX.-- <hi>Epilogus.</hi> </head>
<div3>
            <head>24.</head>
            <p>
 Tum ego, cum Trygetius quid sibi esset respondendum
<pb n="0918"/>diu quaereret: Non puto, inquam, Licenti,
etiam argumenta huic defutura, si eum otiose
quaerere permittamus: quid enim ei quovis loco defuit
ad respondendum? Nam primo ipse intulit, quoniam
de beata vita quaestio nata est, et beatum solum
necesse est esse sapientem, siquidem stultitia etiam
stultorum judicio misera est; perfectum sapientem
esse debere, non autem perfectum esse, qui adhuc
verum quid sit inquirit; unde ne beatum quidem. Cui
loco tu cum molem auctoritatis objiceres, moleste
aliquantum Ciceronis nomine perturbatus, tamen se
statim erexit, et generosa quadam contumacia in verticem
libertatis exsiliit, rursumque arripuit quod erat
de manibus violenter excussum: quaesivitque abs te,
utrum tibi perfectus, qui adhuc quaereret, videretur;
ut si fatereris non esse perfectum, ad caput recurreret,
demonstraretque, si posset, per illam definitionem,
perfectum esse hominem, qui secundum legem
mentis vitam gubernaret: ac per hoc, beatum nisi perfectum
esse non posse. A quo te laqueo cum expedisses
cautius quam putabam, et perfectum hominem
diceres, inquisitorem diligentissimum veritatis; ipsaque
illa definitione, qua beatam vitam illam demum
esse dixeramus, quae secundum rationem ageretur,
tu praefidentius apertiusque pugnasses; ille tibi plane
reposuit: nam occupavit praesidium tuum, unde pulsus
omnino summam rerum amiseras, ni te induciae reparassent.
Ubi enim arcem locaverunt Academici, quorum
tueris sententiam, nisi in erroris definitione?
Quae tibi nisi noctu fortasse per somnium rediret in
mentem, jam quid responderes non habebas, cum in
exponenda Ciceronis sententia idipsum tu ipse ante
commemoraveris. Deinde ventum est ad definitionem
sapientiae, quam cum tanta calliditate labefactare conareris,
ut tua furta nec ipse auxiliator tuus Albicerius
fortasse comprehenderet; quanta tibi vigilantia,
quantis viribus restitit? quam te pene involvit atque
depressit; nisi postremo te tua definitione nova tutareris,
diceresque humanam esse sapientiam inquisitionem
veritatis, ex qua propter animi tranquillitatem
beata vita contingeret? Huic iste sententiae non respondebit,
praesertim si in proroganda diei vel parte quae
restat, reddi sibi gratiam postulabit.</p>
          </div3>
<div3>
            <head>25.</head>
            <p>
 Sed ne longum faciamus, jam, si placet, sermo
iste claudatur, in quo immorari etiam superfluum
puto. Tractata enim res est pro suscepto negotio satis;
quae post pauca omnino posset verba finiri, nisi
exercere vos vellem, nervosque vestros et studia, quae
mihi magna est cura, explorare: nam cum instituissem
vos ad quaerendam veritatem magnopere hortari,
coeperam ex vobis quaerere quantum in ea momenti
poneretis: omnes autem posuistis tantum, ut plus
non desiderem. Nam cum beati esse cupiamus, sive
id fieri non potest nisi inventa, sive non nisi diligenter
<pb n="0919"/>
quaesita veritate; postpositis caeteris omnibus
rebus, nobis, si beati esse volumus, perquirenda est.
Quamobrem jam istam, ut dixi, disputationem terminemus,
et relatam in litteras mittamus, Licenti, potissimum
patri tuo, cujus erga philosophiam jam
prorsus animum teneo. Sed adhuc quae admittat,
quaero fortunam. Incendi autem in haec studia vehementius
poterit, cum teipsum jam intentum mecum
<pb n="0920"/>
sic vivere, non audiendo solum, verum etiam legendo
ista cognoverit. Tibi autem si, ut sentio, Academici
placent, vires ad eos defendendos validiores para;
nam illos ego reos citare decrevi. Quae cum essent
dicta, prandium paratum esse annuntiatum est, atque
surreximus.
</p>
          </div3>
        </div2>
      </div1>

<div1>
        <head> <hi>LIBER SECUNDUS.</hi> Romanianum Maecenatem suum ad amplectendam philosophiam rursus cum grati animi significatione hortatur, tresque illi describit Collationes, in quarum prima explicantur placita Academicorum. In secunda novae ac veteris Academiae discrimina referuntur; et exploditur sententia horum philosophorum, qui cum verum haud posse deprehendi putarent, veri tamen simile se sequi profiterentur. In tertia dicitur quid illi verisimile seu probabile appellarent.</head>
<div2>
          <head>CAPUT PRIMUM.-- <hi>Contra Academicorum rationes Dei auxilio opus est.</hi> </head>
<div3>
            <head>1.</head>
            <p>
 Si quam necesse est, disciplina atque scientia
<pb n="0919"/>sapientiae vacuum esse non posse sapientem, tam
eam necesse esset invenire dum quaeritur; omnis profecto
Academicorum vel calumnia, vel pertinacia, vel
pervicacia, vel, ut ego interdum arbitror, congrua illi
tempori ratio, simul cum ipso tempore, et cum ipsius
Carneadis Ciceronisque corporibus sepulta foret. Sed
quia sive vitae hujus multis variisque jactationibus,
Romaniane, ut in eodem te probas, sive ingeniorum
quodam stupore, vel socordia vel tarditate torpentium,
sive desperatione inveniendi; quia non quam
facile oculis ista lux, tam facile mentibus sapientiae
sidus oboritur; sive etiam qui error omnium populorum
est, falsa opinione inventae a se veritatis, nec
diligenter homines quaerunt, si qui quaerunt, et a quaerendi
voluntate avertuntur; evenit ut scientia raro
paucisque proveniat: eoque fit, ut Academicorum
arma, quando cum eis ad manus venitur, nec mediocribus
viris, sed acutis et bene eruditis, invicta et
quasi Vulcania videantur. Quamobrem contra illos
fluctus procellasque fortunae, cum obnitendum remis
qualiumcumque virtutum, tum in primis divinum
auxilium omni devotione atque pietate implorandum
est; ut intentio constantissima bonorum studiorum
teneat cursum suum, a quo eam nullus casus excutiat,
quominus illam philosophiae tutissimus jucundissimusque
portus accipiat. Haec prima tua causa est;
hinc tibi metuo, hinc te cupio liberari, hinc, si modo
dignus sim qui impetrem, quotidianis votis auras tibi
prosperas orare non cesso; oro autem ipsam summi
Dei Virtutem atque Sapientiam. Quid est enim aliud,
quem mysteria nobis tradunt Dei Filium?</p>
          </div3>
<div3>
            <head>2.</head>
            <p>
 Multum autem me adjuvabis pro te deprecantem,
si non nos exaudiri posse desperes, nitarisque nobiscum
et tu non solum votis, sed etiam voluntate, atque illa
tua naturali mentis altitudine, propter quam te quaero,
qua singulariter delector, quam semper admiror,
quae in te, proh nefas! illis rerum domesticarum nubibus
quasi fulmen involvitur, et multos, ac pene
omnes latet: me autem, et alium, vel tertium, familiarissimos
tuos latere non potest, qui saepe non solum
<pb n="0920"/>
attente audivimus murmura tua, sed etiam nonnulla
fulgura fulminibus propiora conspeximus. Quis enim,
ut caetera pro tempore taceam et unum commemorem;
quis, inquam, tam subito unquam tantum intonuit,
tantumque lumine mentis emicuit, ut sub uno fremitu
rationis, et quodam coruscamine temperantiae,
uno die illa pridie saevissima penitus libido moreretur?
Ergone non erumpet aliquando ista virtus, et multorum
desperantium risus in horrorem stuporemque convertet;
et locuta in terris quasi quaedam futurorum signa,
rursus projecto totius corporis onere recurret in coelum?
Ergone Augustinus de Romaniano frustra ista
dixit? Non sinet ille cui me totum dedi, quem nunc
recognoscere aliquantum coepi.
</p>
          </div3>
        </div2>

<div2>
          <head>CAPUT II.-- <hi>Romaniano grati animi obsequium exhibet, eumque ad philosophiam hortatur.</hi> </head>
<div3>
            <head>3.</head>
            <p>
 Ergo aggredere mecum philosophiam: hic est
quidquid te anxium saepe, atque dubitantem mirabiliter
solet movere. Non enim metuo aut a socordia
morum, aut a tarditate ingenii tui. Quis enim te quando
aliquantum respirare concessum est, in sermonibus
nostris vigilantior? quis acutior apparuit? Ergone tibi
gratiam non repensabo? an fortasse paululum debeo?
Tu me adolescentulum pauperem ad peregrina studia
pergentem, et domo et sumptu, et, quod plus est, animo
excepisti. Tu patre orbatum amicitia consolatus
es, hortatione animasti, ope adjuvisti. Tu in nostro
ipso municipio, favore, familiaritate, communicatione
domus tuae pene tecum clarum primatemque me fecisti.
Tu Carthaginem illustrioris professionis gratia remeantem,
cum tibi soli et meorum nulli consilium
meum spemque aperuissem, quamvis aliquantum illo
tibi insito, quia ibi jam docebam, patriae amore cunctatus
es: tamen ubi evincere adolescentis cupiditatem,
ad ea quae videbantur meliora tendentis, nequisti;
ex dehortatore in adjutorem mira benevolentiae
moderatione conversus es. Tu necessariis omnibus
iter adminiculasti meum. Tu ibidem rursus, qui cunabula,
et quasi nidum studiorum meorum foveras, jam
volare audentis sustentasti rudimenta. Tu etiam cum
te absente atque ignorante navigassem, nihil succensens
<pb n="0921"/>
 quod non tecum communicassem ut solerem, atque
aliud quidvis quam contumaciam suspicans, mansisti
inconcussus in amicitia; nec plus ante oculos
tuos liberi deserti a magistro, quam nostrae mentis
penetralia puritasque versata est.</p>
          </div3>
<div3>
            <head>4.</head>
            <p>
 Postremo quidquid de otio meo modo gaudeo;
quod a superfluarum cupiditatum vinculis evolavi,
quod depositis oneribus mortuarum curarum, respiro,
resipisco, redeo ad me; quod quaero intentissimus veritatem,
quod invenire jam ingredior, quod me ad
summum ipsum modum perventurum esse confido;
tu animasti, tu impulisti, tu fecisti. Cujus autem minister
fueris, plus adhuc fide concepi, quam ratione
comprehendi. Nam cum praesens praesenti tibi exposuissem
interiores motus animi mei, vehementerque
ac saepius assererem, nullam mihi videri prosperam
fortunam, nisi quae otium philosophandi daret;
nullam beatam vitam, nisi qua in philosophia viveretur:
sed me tanto meorum onere, quorum ex officio
meo vita penderet, multisque necessitatibus, vel vani
mei pudoris, vel ineptae meorum miseriae refrenari:
tam magno es elatus gaudio, tam sancto hujus vitae
inflammatus ardore, ut te diceres, si tu ab illarum
importunarum litium vinculis aliquo modo eximereris,
omnia mea vincula etiam patrimonii tui mecum participatione
rupturum.</p>
          </div3>
<div3>
            <head>5.</head>
            <p>
 Itaque cum admoto nobis fomite discessisses,
nunquam cessavimus inhiantes in philosophiam, atque
illam vitam quae inter nos placuit atque convenit,
prorsus nihil aliud cogitare: atque id constanter quidem,
sed minus acriter agebamus; putabamus tamen
satis nos agere. Et quoniam nondum aderat ea flamma,
quae summa nos arreptura erat; illamqua lenta aestuabamus,
arbitrabamur vel esse maximam. Cum ecce tibi
libri quidam pleni, ut ait Celsinus, bonas res arabicas
ubi exhalarunt in nos, ubi illi flammulae instillarunt
pretiosissimi unguenti guttas paucissimas; incredibile,
Romaniane, incredibile, et ultra quam de me fortasse
et tu credis; quid amplius dicam? etiam mihi ipsi de
meipso incredibile incendium concitarunt. Quis me
tunc honor, quae hominum pompa, quae inanis famae
cupiditas, quod denique hujus mortalis vitae fomentum
atque retinaculum commovebat? Prorsus totus in
me cursim redibam. Respexi tantum, confiteor, quasi
de itinere in illam religionem, quae pueris nobis insita
est, et medullitus implicata: verum autem ipsa me
ad se nescientem rapiebat. Itaque titubans, properans,
<pb n="0922"/>
haesitans arripio apostolum Paulum. Neque
enim vere isti, inquam, tanta potuissent, vixissentque
ita ut eos vixisse manifestum est, si eorum Litterae
atque rationes huic tanto bono adversarentur. Perlegi
totum intentissime atque cautissime.</p>
          </div3>
<div3>
            <head>6.</head>
            <p>
 Tunc vero quantulocumque jam lumine asperso,
tanta se mihi philosophiae facies aperuit, ut non dicam
tibi, qui ejus incognitae fame semper arsisti, sed
si ipsi adversario tuo, a quo nescio utrum plus exercearis
quam impediaris, eam demonstrare potuissem;
nae ille et baias, et amoena pomaria, et delicata nitidaque
convivia, et domesticos histriones, postremo
quidquid eum acriter commovet in quascumque delicias,
abjiciens et relinquens, ad ejus pulchritudinem
blandus amator et sanctus, mirans, anhelans, aestuans
advolaret. Habet enim et ille, quod confitendum est,
quoddam decus animi, vel potius decoris quasi sementem,
quod erumpere in veram pulchritudinem
nitens, tortuose ac deformiter inter scabra vitiorum,
et inter opinionum fallacium dumeta frondescit: tamen
non cessat frondescere, et paucis acute ac diligenter
in densa intuentibus quantum sinitur eminere.
Inde est illa hospitalitas, inde in conviviis multa humanitatis
condimenta, inde ipsa elegantia, nitor, mundissima
facies rerum omnium, et undique cuncta perfuxdens
adumbratae venustatis urbanitas.
</p>
          </div3>
        </div2>

<div2>
          <head>CAPUT III.-- <hi>Philocalia et Philosophia. Romanianum rursus ad philosophiam accendit.</hi> </head>
<div3>
            <head>7.</head>
            <p>
 Philocalia ista vulgo dicitur: ne contemnas
nomen hoc ex vulgi nomine: nam philocalia et
philosophia prope similiter cognominatae sunt, et
quasi gentiles inter se videri volunt, et sunt. Quid
est enim philosophia? Amor sapientiae. Quid philocalia?
Amor pulchritudinis. Quaere de Graecis. Quid ergo
sapientia? nonne ipsa vera est pulchritudo? Germanae
igitur istae sunt prorsus, et eodem parente procreatae <note>(Lib. 1 Retract., cap. 1, n. 3)</note>:
sed illa visco libidinis
detracta coelo suo, et inclusa cavea populari, viciniam
tamen nominis tenuit, ad commonendum aucupem ne
se contemnat. Hanc igitur sine pennis sordidatam et
egentem volitans libere soror saepe agnoscit, sed raro
liberat: non enim philocalia ista unde genus ducat
agnoscit, nisi philosophia. Quam totam fabulam (nam
subito Aesopus factus sum) Licentius tibi carmine
suavius indicabit: poeta est enim pene perfectus. Ergo
ille, si veram pulchritudinem cujus falsae amator est,
sanatis renudatisque paululum oculis posset intueri,
quanta voluptate philosophiae gremio se involveret?
Quomodo ibi te cognitum, sicut verum fratrem amplecteretur?
Miraris haec, et forsitan rides. Quid si
haec explicarem ut volebam? quid si saltem vox, si
<pb n="0923"/>
adhuc facies videri a te non potest, ipsius philosophiae
posset audiri? Mirareris profecto; sed non rideres,
non desperares. Crede mihi, de nullo desperandum
est, de talibus autem minime. Omnino sunt exempla;
facile evadit, facile revolat hoc genus avium, multis
inclusis multum mirantibus.</p>
          </div3>
<div3>
            <head>8.</head>
            <p>
 Sed ad nos redeamus, nos inquam, Romaniane,
philosophemur: reddam tibi gratiam, filius tuus coepit
jam philosophari: ego eum reprimo, ut disciplinis
necessariis prius excultus vigentior et firmior insurgat,
quarum te ne metuas expertem, si bene te novi, auras
 tibi liberas tantum opto. Nam de indole quid dicam?
Utinam non tam rara esset in hominibus, quam
certa est in te! Restant duo vitia, et impedimenta inveniendae
veritatis, a quibus tibi non multum timeo;
timeo tamen ne te contemnas, atque inventurum esse
desperes, aut certe ne invenisse te credas. Quorum
primum, si tamen inest, ista tibi disputatio fortasse
detrahet. Saepius enim succensuisti Academicis, eo
quidem gravius, quo minus eruditus esses; sed eo libentius,
quod veritatis amore illiciebaris. Itaque jam
cum Alypio, te fautore, confligam, et tibi facile persuadebo
quod volo, probabiliter tamen. Nam ipsum verum
non videbis, nisi in philosophiam totus intraveris. Illud
autem alterum quod te fortasse aliquid invenisse
praesumis, quamvis a nobis jam quaerens, dubitansque
discesseris, tamen si quid superstitionis in animum revolutum
est, ejicietur profecto, vel cum tibi aliquam
inter nos disputationem de religione misero, vel cum
praesens tecum multa contulero.</p>
          </div3>
<div3>
            <head>9.</head>
            <p>
 Ego enim nunc aliud nihil ago, quam me ipse
purgo a vanis perniciosisque opinionibus. Itaque non
dubito melius mihi esse, quam tibi. Unum tantum est
unde invideam fortunae tuae, quod solus frueris Luciliano
meo: an et tu invides quia dixi, meo? Sed
quid dixi aliud quam tuo, et omnium quicumque
unum sumus? De quo tamen ut subvenias desiderio
meo, quid te rogem? Tu te ipse pro me roga quantum
scis, quia debes. Sed nunc ambobus dico, cavete
ne quid vos nosse arbitremini, nisi quod ita didiceritis,
saltem ut nostis, unum, duo, tria, quatuor simul
collecta in summam fieri decem. Sed item cavete ne
vos in philosophia veritatem aut non cognituros, aut
nullo modo ita posse cognosci arbitremini. Nam mihi
vel potius illi credite qui ait, <hi>Quaerite et invenietis <note>(Matth. VII, 7)</note>
            </hi>,
nec cognitionem desperandam esse,
et manifestiorem futuram, quam sunt illi numeri.
Nunc ad propositum veniamus. Jam enim sero coepi
metuere, ne hoc principium modum excederet, et non
est leve. Nam modus procul dubio divinus est: sed fefellerit
cum dulciter ducit, ero cautior cum sapiens fuero.</p>
          </div3>
        </div2>

<div2>
          <head>DISPUTATIO PRIMA.</head>
          <head>CAPUT IV.-- <hi>Repetuntur in priore libro disputata.</hi> </head>
<div3>
            <head>10.</head>
            <p>
 Post pristinum sermonem, quem in primum
<pb n="0924"/>
librum contulimus, septem fere diebus a disputando
fuimus otiosi, cum tres tantum Virgilii libros
post primum recenseremus, atque ut in tempore congruere
videbatur, tractaremus. Quo tamen opere Licentius
in poeticae studium sic inflammatus est, ut
aliquantum mihi etiam reprimendus videretur. Jam
enim ab hac intentione ad nullam se rem devocari
libenter ferebat. Tandem tamen ad retractandam
quam distuleramus de Academicis quaestionem, cum
a me, quantum potui, lumen philosophiae laudaretur,
non invitus accessit: et forte dies ita serenus
effulserat, ut nulli prorsus rei magis, quam serenandis
animis nostris congruere videretur. Maturius itaque
solito lectos reliquimus, paululumque cum rusticis
egimus, quod tempus urgebat. Tum Alypius:
Antequam vos, inquit, audiam de Academicis disputantes,
volo mihi legatur sermo ille vester quem dicitis
me absente perfectum: non enim possum aliter,
cum inde hujus disceptationis occasio nata sit, in
audiendis vobis non aut errare, aut certe laborare.
Quod cum factum esset, et in eo pene totum antemeridianum
tempus consumptum videremus; redire ab
agro, qui deambulantes nos acceperat, domum instituimus.
Et Licentius: Quaeso, inquit, ante prandium
mihi breviter totam Academicorum sententiam exponendo
repetere ne graveris, ne quid in ea me fugiat,
quod pro partibus meis sit. Faciam, inquam, et eo
libentius quo de hac re cogitans parum prandeas. Ne,
inquit ille, isthinc securus sis: nam et multos, et
maxime patrem meum saepe animadverti eo edaciorem,
quo refertior curis esset. Deinde tu quoque
de istis metris cogitantem non sic expertus es, ut cura
mea mensa secura sit. Quod quidem apud meipsum
mirari soleo: quid enim sibi vult, quod tunc cibum
pertinacius appetimus cum in aliud intendimus animum?
Aut quid est quod manibus et dentibus nostris,
occupatis nobis, animus imperiosus fit? Audi
potius, inquam, de Academicis quod rogaveras, ne te
metra ista volventem, non solum in epulis sine metro,
sed etiam in quaestionibus patiar. Si quid autem
pro mea parte occultabo, prodet Alypius. Bona fide
tua opus est, inquit Alypius: nam si metuendum est,
ne aliquid occultes, a me deprehendi difficile posse
arbitror eum, a quo me ista didicisse nullus qui me
novit ignorat, praesertim cum in prodendo vero
non magis victoriae, quam animo tuo consulturus sis.
</p>
          </div3>
        </div2>

<div2>
          <head>CAPUT V.-- <hi>Academicorum placita.</hi> </head>
<div3>
            <head>11.</head>
            <p>
 Agam, inquam, bona fide, quoniam de jure
praescribis. Nam et Academicis placuit, nec homini
scientiam posse contingere earum duntaxat rerum,
quae ad philosophiam pertinent; nam caetera
curare se Carneades negabat; et tamen hominem
posse esse sapientem, sapientisque totum munus, ut
abs te quoque, Licenti, illo sermone dissertum est,
<pb n="0925"/>
in conquisitione veri explicari. Ex quo confici, ut
nulli etiam rei sapiens assentiatur: erret enim necesse
est, quod sapienti nefas est, si assentiatur rebus
incertis. Et omnia incerta esse non dicebant solum,
verum etiam copiosissimis rationibus affirmabant.
Sed verum non posse comprehendi, ex illa stoici Zenonis
definitione arripuisse videbantur, qui ait id verum
percipi posse, quod ita esset animo impressum ex
eo unde esset, ut esse non posset ex eo unde non
esset. Quod brevius planiusque sic dicitur, his signis
verum posse comprehendi, quae signa non potest
habere quod falsum est. Hoc prorsus non posse inveniri,
vehementissime ut convincerent incubuerunt.
Inde dissensiones philosophorum, inde sensuum fallaciae,
inde somnia furoresque, inde pseudomeni et
soritae in illius causae patrocinio viguerunt. Et cum ab
eodem Zenone accepissent, nihil esse turpius quam
opinari, confecerunt callidissime, ut si nihil percipi
posset, et esset opinatio turpissima, nihil unquam sapiens
approbaret.</p>
          </div3>
<div3>
            <head>12.</head>
            <p>
 Hinc eis invidia magna conflata est: videbatur
enim esse consequens, ut nihil ageret, qui nihil approbaret.
Unde dormientem semper, et officiorum
omnium desertorem, sapientem suum Academici describere
videbantur, quem nihil approbare censebant.
Hic illi inducto quodam probabili, quod etiam verisimile
nominabant, nullo modo cessare sapientem
ab officiis asserebant, cum haberet quid sequeretur;
veritas autem sive propter naturae tenebras quasdam,
sive propter similitudinem rerum, vel obruta,
vel confusa latitaret. Quamvis et ipsam refrenationem
et quasi suspensionem assensionis magnam
prorsus actionem sapientis esse dicebant. Videor mihi
breviter totum, ut voluisti, exposuisse, nihilque recessisse
a praescriptione, Alypi, tua: id est egisse,
ut dicitur, bona fide. Si enim aliquid vel non ita ut
est dixi, vel forte non dixi; nihil voluntate a me factum
est. Bona ergo fides est, ex animi sententia.
Homini enim homo falsus docendus, fallax cavendus
debet videri: quorum prius magistrum bonum, posterius
discipulum cautum desiderat.</p>
          </div3>
<div3>
            <head>13.</head>
            <p>
 Tum Alypius: Gratum, inquit, habeo, cum et
Licentio a te satisfactum est, et me onere imposito
relevasti. Non enim magis tibi verendum erat, ne
quid explorandi mei causa minus a te diceretur (nam
alio modo qui fieri poterat?) quam mihi, si in quoquam
te prodere fuisset necesse. Quare faxis, ut illud
quod deest, non tam percontationi, quam ipsi percontanti,
de differentia novae ac veteris Academiae,
ne te pigeat exponere. Prorsus, inquam, fateor, piget.
Quare beneficium dederis (nam et hoc quod commemoras,
ad rem maxime pertinere negare non possum),
si me paululum conquiescente, apud me distinguere
ista nomina, et causam novae Academiae aperire volueris.
Crederem, inquit, me quoque a prandio te
avocare voluisse, ni te magis a Licentio territum
dudum putarem, et ejus postulatio ita nobis praescripsisset,
<pb n="0926"/>
ut ei ante prandium quidquid hujus involutionis
esset, expediretur. Et cum reliqua dicere tenderet,
mater nostra (nam domi jam eramus) ita nos trudere
in prandium coepit, ut verba faciendi locus non esset.</p>
          </div3>
        </div2>

<div2>
          <head>DISPUTATIO SECUNDA.</head>
          <head>CAPUT VI.-- <hi>Academiae novae et veteris discidium.</hi> </head>
<div3>
            <head>14.</head>
            <p>
 Deinde, cum tantum alimentorum accepissemus,
quantum compescendae fami satis esset; ad
pratum regressis nobis, Alypius, Paream, inquit,
sententiae tuae, nec ausim recusare. Si enim nihil me
fugerit, gratabor eum doctrinae tuae, tum etiam
memoriae meae. At si in quoquam fortasse aberravero,
recurabis id, ut deinceps hujusmodi delegationem
non pertimescam. Novae Academiae discidium non
tam contra veterem conceptum, quam contra Stoicos
arbitror esse commotum. Nec vero discidium est putandum,
siquidem a Zenone illatam novam quaestionem
dissolvi discutique oportebat. Nam de non percipiendo,
quamvis nullis conflictationibus agitata, incolens
tamen etiam veterum Academicorum mentes
sententia non impudenter existimata est. Quod etiam
ipsius Socratis Platonisque ac reliquorum veterum
auctoritate probatu facile est, qui se hactenus crediderunt
ab errore posse defendi, si se assensioni non
temere commisissent: quamvis propriam de hac re
disputationem in scholas suas non introduxerint, nec
ab illis enucleate aliquando quaesitum sit, percipi,
necne veritas possit. Quod cum Zeno rude ac novum
intulisset, contenderetque nihil percipi posse, nisi
quod verum ita esset, ut dissimilibus notis a falso
discerneretur, neque opinationem subeundam esse
sapienti, atque id Archesilas audiret; negavit hujusmodi
quidquam posse ab homine reperiri, neque illi
opinionis naufragio sapientis committendam esse
vitam. Unde etiam conclusit, nulli rei esse assentiendum.</p>
          </div3>
<div3>
            <head>15.</head>
            <p>
 Verum cum ita res se haberet, ut vetus Academia
magis aucta, quam oppugnata videretur; exstitit
Philonis auditor Antiochus, qui, ut nonnullis visus
est, gloriae cupidior quam veritatis, in simultatem
adduxit Academiae utriusque sententias. Dicebat enim
rem insolitam, et ab opinione veterum remotissimam
Academicos novos conatos inducere. In quam rem
veterum physicorum aliorumque magnorum philosophorum
implorabat fidem; ipsos etiam Academicos
oppugnans, qui se verisimile contenderent sequi,
cum ipsum verum se ignorare faterentur. Multaque
argumenta collegerat, quibus nunc supersedendum
arbitror: nihil tamen magis defendebat, quam verum
percipere posse sapientem. Hanc puto inter Academicos
novos ac veteres controversiam fuisse. Quae si
secus se habet, ut Licentium plenissime informes,
pro utroque postulaverim. Si vero ita est, ut dicere
potui, susceptam disputationem peragite.
</p>
          </div3>
        </div2>

<div2>
          <head>CAPUT VII.-- <hi>Adversus Academicos.</hi> </head>
<div3>
            <head>16.</head>
            <p>
 Tum ego: Quamdiu, inquam, Licenti, in
isto nostro longiore quam putabam sermone conquiescis?
Audisti qui sint Academici tui? At ille verecunde
<pb n="0927"/>
arridens, et aliquantum hac compellatione
turbatior: Poenitet me, inquit, tantopere affirmasse
contra Trygetium, beatam vitam in veritatis inquisitione
consistere. Nam me ista quaestio ita perturbat,
ut vix non miser sim, qui certe vobis, si quid humanitatis
geritis, videor miserandus. Sed quid me ipse
ineptus crucio? aut quid exhorreo tanta causae bonitate
subnixus? Prorsus non cedam nisi veritati. Placentne,
inquam, tibi novi Academici? Plurimum,
inquit. Ergo verum videntur tibi dicere? Tum ille cum
jam esset assensurus, arrisione Alypii cautior factus,
haesit aliquantum. Et deinde: Repete, inquit, rogatiunculam.
Verumne, inquam, tibi videntur Academici
dicere? Et rursum cum diu tacuisset: Utrum,
ait, verum sit, nescio: probabile est tamen. Neque
enim plus video quod sequar. Probabile, inquam,
scisne ab ipsis etiam verisimile nominari? Ita, inquit,
videtur. Ergo, inquam, verisimilis est Academicorum
sententia. Ita, inquit. Jam quaeso attende, inquam,
diligentius. Si quisquam fratrem tuum visum patris
tui similem esse affirmet, ipsumque tuum patrem
non noverit; nonne tibi insanus, aut ineptus videbitur?
Et hic diu tacuit. Tum ait, Non mihi hoc videtur
absurdum.</p>
          </div3>
<div3>
            <head>17.</head>
            <p>
 Cui ego cum respondere coepissem; Exspecta,
inquit, quaeso, paululum. Ac post arridens, Dic mihi,
ait, oro te, jamne certus es de victoria tua? Tum ego:
Fac me, inquam, certum esse: non ideo tamen tu
causam tuam debes deserere, praesertim cum haec inter
nos disputatio suscepta sit exercendi tui causa, et
ad elimandum animum provocandi. Numquidnam,
inquit, aut Academicos legi, aut tot disciplinis eruditus
sum, quibus tu ad me instructus adventas? Academicos,
inquam, nec illi legerant a quibus primo
sententia ista defensa est. Eruditio autem disciplinarumque
copia si te deficit, non usque adeo tamen ingenium
tuum esse debet invalidum, ut nullo facto
impetu paucissimis verbis meis rogationibusque succumbas.
Illud enim jam vereri coepi, ne tibi citius
quam volo succedat Alypius, quo adversario non ita
securus deambulabo. Ergo utinam, inquit ille, jam
vincar, ut aliquando vos audiam disserentes, et quod
plus est, videam; quo mihi spectaculo nihil potest
felicius exhiberi. Nam quoniam placuit vobis ista fundere,
potius quam effundere; siquidem ore prorumpentia
stilo excipitis, nec in terram, ut dicitur, cadere
sinitis; legere etiam vos licebit: sed nescio
quomodo, cum admoventur oculis iidem ipsi quos
inter sermo caeditur; bona disputatio si non utilius,
at certe laetius perfundit animum.</p>
          </div3>
<div3>
            <head>18.</head>
            <p>
 Gratum habemus, inquam: sed repentina ista
gaudia tua temere illam sententiam evadere coegerunt,
qua dixisti, nullum tibi spectaculum exhiberi
posse felicius. Quid si enim illum patrem tuum, quo
profecto nemo philosophiam est post tam longam sitim
<pb n="0928"/>
hausturus ardentius, nobiscum ista quaerentem
ac disserentem videbis; cum ego me fortunatiorem
nunquam putabo, quid te tandem sentire ac dicere
convenit? Hic vero ille aliquantum lacrymavit, et ubi
loqui potuit, porrecta manu coelum suspiciens: Et
quando ego, inquit, Deus, hoc videbo? sed nihil est
de te desperandum. Hic cum pene omnes ab intentione
disputationis remitti in lacrymas coepissemus,
obluctans mecum, et vix me colligens: Age potius,
inquam, et in vires tuas redi; quas ut congereres unde
unde posses, patronus Academiae futurus, longe ante
monueram: non opinor ideo ut modo <hi>ante tubam tremor
occupet artus <note>(Aeneid. lib. 11, v. 424)</note>
            </hi>; aut ut visendae
alienae pugnae desiderio, tam cito te optes esse
captivum. Hic Trygetius, ubi satis attendit jam vultus
nostros serenatos: Quidni iste optet, inquit, homo
tam sanctus, ut hoc ei Deus ante vota concesserit?
Crede jam, Licenti; nam qui non invenis quid respondeas,
et adhuc ut vincare optas, parvae fidei
mihi videris. Arrisimus. Tum Licentius: Loquere
beatus, inquit, non inveniendo verum, sed certe,
non quaerendo.</p>
          </div3>
<div3>
            <head>19.</head>
            <p>
 Qua hilaritate adolescentulorum cum essemus
laetiores; Attende, inquam, rogationem, et in viam
redi firmior et valentior, si potes. En adsum, inquit,
quantum possum. Quid enim si ille fratris mei visor
fama compertum habeat eum esse similem patris,
potest insanus aut ineptus esse, si credit? Stultusne,
inquam, saltem dici potest? Non continuo, inquit,
nisi se id scire contenderit. Nam si ut probabile sequitur
quod crebra fama jactavit, nullius temeritatis
argui potest. Tum ego: Rem ipsam paulisper consideremus,
et quasi ante oculos constituamus. Ecce fac
illum nescio quem hominem quem describimus, esse
praesentem: advenit alicunde frater tuus; ibi iste:
Cujus hic puer filius? Respondetur: Cujusdam Romaniani.
At hic: Quam patri similis est! quam ad me
hoc non temere fama detulerat! Hic tu, vel quis
alius: Nosti enim Romanianum, bone homo? Non
novi, inquit: tamen similis ejus mihi videtur. Poteritne
quisquam risum tenere? Nullo modo, inquit.
Ergo, inquam, quid sequatur vides. Jamdudum, inquit,
video. Sed tamen istam conclusionem abs te
audire volo: oportet enim alere incipias, quem cepisti.
Quidni, inquam, concludam? Ipsa res clamat
similiter ridendos esse Academicos tuos, qui se in vita
veri similitudinem sequi dicunt, cum ipsum verum
quid sit, ignorent.
</p>
          </div3>
        </div2>

<div2>
          <head>CAPUT VIII.-- <hi>Academicorum cavillatio.</hi> </head>
<div3>
            <head>20.</head>
            <p>
 Tum Trygetius: Longe mihi, inquit, videtur
dissimilis Academicorum cautio ab hujus
quem descripsisti ineptia. Illi enim rationibus assequuntur
quod dicunt esse verisimile: iste autem ineptus
famam secutus est, cujus auctoritate nihil est
vilius. Quasi vero, inquam, non ineptior esset, si
diceret, Patrem quidem ejus minime novi, nec fama
comperi quam sit similis patris, et mihi tamen similis
videtur. Ineptior certe, inquit. Sed quorsum ista?
<pb n="0929"/>
Quia tales, inquam, sunt, qui dicunt, Verum quidem
non novimus; sed hoc quod videmus, ejus quod non
novimus simile est. Probabile, inquit, illi dicunt. Cui
ego: Quomodo istuc dicis? An negas eos verisimile
dicere? Et ille inquit: Ego ob hoc dicere volui, ut
illam similitudinem excluderem. Videbatur enim mihi
fama improbe irruisse in quaestionem vestram, cum
Academici ne oculis quidem credant humanis, nedum
famae mille quidem, ut poetae fingunt, sed monstrosis
tamen luminibus. Nam quis ego tandem sum Academiae
defensor? An in quaestione ista invidetis securitati
meae? En habes Alypium, cujus adventus nobis,
quaeso, ferias dederit, quem te jamdudum non frustra
formidare arbitramur.</p>
          </div3>
<div3>
            <head>21.</head>
            <p>
 Tum facto silentio, oculos ambo in Alypium
contulerunt. Tum ille: Vellem, inquit, quidem, ut
meae vires patiuntur, auxiliari aliquatenus partibus
vestris, nisi mihi omen vestrum terrori esset. Sed
hanc formidinem, ni me spes fefellerit, facile fugem.
Simul enim solatur me, quod praesens Academicorum
oppugnator, onus Trygetii victi pene subierit,
et nunc eum victorem vestra confessione probabile
est. Illud magis vereor, ne et deserti officii negligentiam,
et invasi impudentiam, devitare non possim.
Non enim vos oblitos credo, judicis mihi munus fuisse
delatum. Hic Trygetius: Illud, inquit, aliud, hoc autem
aliud est; quare quaesumus, ut te aliquando patiare
privatum. Ne renuerim, ait; nedum impudentiam
vel negligentiam vitare cupio, in superbiae, quo
vitio nihil est immanius, laqueos incidam, si honorem
mihi a vobis concessum, diutius quam permittitis
teneam.
</p>
          </div3>
        </div2>

<div2>
          <head>CAPUT IX.-- <hi>De Academicorum sententia serio deinceps disputandum.</hi> </head>
<div3>
            <head>22.</head>
            <p>
 Proinde velim mihi exponas, bone accusator
Academicorum, officium tuum; id est, in quorum
defensionem hos oppugnes. Metuo enim, ne
Academicos refellens, Academicum te probare velis.
Accusatorum, inquam, ut opinor, duo genera esse
bene nosti: non enim si a Cicerone modestissime dictum
est, ita eum Verris esse accusatorem, ut Siculorum
defensor esset <hi>(Cicero in Verrem, actione 1)</hi>,
propterea necesse est, eum qui aliquem accusat, habere
alterum quem defendat. Et ille: Saltem habesue
tu quidquam in quo sententia tua jam fundata constiterit?
Facile est, inquam, huic rogationi respondere,
mihi praesertim cui repentina non est: jam hoc totum
mecum egi, et diu multumque versavi animo. Quamobrem
audi, Alypi, quod, ut arbitror, jam optime
scis: non ego istam disputationem disputandi gratia
susceptam volo; satis sit quod cum istis adolescentibus
praelusimus, ubi libenter nobiscum philosophia
quasi jocata est. Quare auferantur de manibus nostris
fabellae pueriles. De vita nostra, de moribus, de animo
res agitur; qui se superaturum inimicitias omnium
fallaciarum, et veritate comprehensa, quasi in regionem
suae originis rediens, triumphaturum de libidinibus,
<pb n="0930"/>
atque ita temperantia velut conjuge accepta
regnaturum esse praesumit, securior rediturus in coelum <note>(Lib. 1 Retract., cap. 1, n. 3)</note>.
Vides quid dicam?
Tollamus de medio jam cuncta ista: <hi>arma acri facienda
viro <note>(Aeneid. lib. 8, v. 304)</note>
            </hi>; nec quidquam minus
semper optavi, quam inter eos, qui secum multum
vixerunt, multumque sermocinati sunt, oriri aliquid,
unde novus quasi conflictus exsurgat. Sed propter
memoriam, quae infida custos est excogitatorum, referri
in litteras volui, quod inter nos saepe pertractavimus,
simul ut isti adolescentes, et in haec attendere
discerent, et aggredi ac subire tentarent.</p>
          </div3>
<div3>
            <head>23.</head>
            <p>
 Tunc ergo nescis, nihil me certum adhuc habere
quod sentiam, sed ab eo quaerendo Academicorum
argumentis atque disputationibus impediri?
Nescio enim quomodo fecerunt in animo quamdam
probabilitatem (ut ab eorum verbo nondum recedam),
quod homo verum invenire non possit: unde piger et
prorsus segnis effectus eram, nec quaerere audebam,
quod acutissimis ac doctissimis viris invenire non licuit.
Nisi ergo prius tam mihi persuasero verum posse
inveniri, quam sibi illi non posse persuaserunt; non
audebo quaerere, nec habeo aliquid quod defendam.
Itaque istam interrogationem remove, si placet, et
potius discutiamus inter nos, quam sagaciter possumus,
utrumnam possit verum inveniri. Et pro parte
mea videor mihi habere jam multa, quibus contra rationem
Academicorum niti molior: inter quos et me
modo interim nihil distat, nisi quod illis probabile visum
est, non posse inveniri veritatem; mihi autem
inveniri posse probabile est. Nam ignoratio veri, aut
mihi, si illi fingebant, peculiaris est, aut certe utrisque
communis.
</p>
          </div3>
        </div2>

<div2>
          <head>CAPUT X.-- <hi>Verborum controversia non est quae habetur cum Academicis, sed rerum.</hi> </head>
<div3>
            <head>24.</head>
            <p>
 Tum Alypius: Jam, inquit, securus incedam:
video enim te non tam accusatorem, quam adjutorem
fore. Itaque ne longius abeamus, videamus
quaeso prius ne per hanc quaestionem in qua successisse
videor iis qui tibi cesserunt, in verbi controversiam
decidamus, quod te ipso insinuante ex auctoritate
illa Tulliana turpissimum esse, saepe confessi
sumus. Cum enim, ni fallor, Licentius placuisse sibi
diceret de probabilitate Academicorum sententiam,
subjecisti quod ille haud dubie confirmavit, sciretne
hanc ab eisdem etiam verisimilitudinem nominari. Et
bene novi, siquidem ex te mihi nota sunt, non absque
te esse Academicorum placita. Quae cum, ut dixi,
animo tuo infixa sint; quid verba secteris, ignoro.
Non est ista, inquam, mihi crede, verborum, sed
rerum ipsarum magna controversia: non enim illos
<pb n="0931"/>
viros eos fuisse arbitror, qui rebus nescirent nomina
imponere; sed mihi haec vocabula videntur elegisse,
et ad occultandam tardioribus, et ad significandam
vigilantioribus sententiam suam. Quod quare et quomodo
mihi videatur, exponam, cum prius illa discussero,
quae ab eis tanquam cognitionis humanae inimicis
dicta homines putant. Itaque perlibenter habeo
hucusque hodie nostrum processisse sermonem,
ut satis quid inter nos quaereretur, aperteque constaret.
Nam illi mihi videntur graves omnino ac prudentes
viri fuisse. Si quid est autem, quod nunc
disputabimus adversus eos erit, qui Academicos inventioni
veritatis adversos fuisse crediderunt. Et ne
me territum putes, etiam contra eos ipsos non invitus
armabor, si non occultandae sententiae suae causa, ne
ab eis temere pollutis mentibus, et quasi profanis,
quaedam veritatis sacra proderentur; sed ex animo
illa quae in eorum libris legimus, defenderunt. Quod
hodie facerem, nisi nos solis occasus jam domum
redire compelleret. Hactenus illo die disputatum est.</p>
          </div3>
        </div2>

<div2>
          <head>DISPUTATIO TERTIA.</head>
          <head>CAPUT XI.-- <hi>Probabile quid sit.</hi> </head>
<div3>
            <head>25.</head>
            <p>
 Postridie autem quamvis non minus blandus
tranquillusque dies illuxisset, vix tamen domesticis
negotiis evoluti sumus. Nam magnam ejus
partem in epistolarum maxime scriptione consumpseramus.
Et cum jam duae horae vix reliquae forent,
ad pratum processimus. Nam invitabat coeli nimia
serenitas, placuitque, ut ne ipsum quidem quod restiterat
tempus, perire pateremur. Itaque cum ad arborem
solitam ventum esset, et mansissemus loco:
Velim vos, inquam, adolescentuli, quoniam non est
hodie magna res aggredienda, in memoriam mihi revocetis,
quomodo hesterno die rogatiunculae quae vos
turbavit, Alypius responderit. Hic Licentius: Tam
breve est, inquit, ut nihil negotii sit hoc recordari;
quam leve sit autem tu videris. Nam, ut opinor, vetuit
te, res cum constaret, de verbis movere quaestionem.
Et ego: Hoc ipsum, inquam, quid sit, quamve
habeat vim, satis animadvertistis? Videor, inquit,
mihi videre quid sit; sed quaeso, tu id paulisper exponas.
Nam saepe abs te audivi, turpe esse disputantibus
in verborum quaestione immorari, cum certamen
nullum de rebus remanserit. Sed hoc subtilius est,
quam ut explicandum a me debeat flagitari.</p>
          </div3>
<div3>
            <head>26.</head>
            <p>
 Audite ergo, inquam, quid sit, vos. Id probabile
vel verisimile Academici vocant, quod nos ad
agendum sine assensione potest invitare. Sine assensione
autem dico, Ut id quod agimus non opinemur
verum esse, aut non id scire arbitremur; agamus tamen.
Ut verbi causa, utrum hesterna nocte tam liquida
ac pura, hodie tam laetus sol exorturus esset,
si nos quispiam rogaret; credo quod nos id scire negaremus,
diceremus tamen ita videri. Talia, inquit
Academicus, mihi videntur omnia quae probabilia vel
verisimilia putavi nominanda; quae tu si alio nomine
vis vocare, nihil repugno. Satis enim mihi est, te jam
<pb n="0932"/>
bene accepisse quid dicam, id est quibus rebus haec
nomina imponam. Non enim vocabulorum opificem,
sed rerum inquisitorem decet esse sapientem. Satisne
intellexistis, quomodo mihi ludicra illa quibus vos
agitabam, de manibus excussa sint? Hic cum ambo
se intellexisse respondissent, vultuque ipso responsionem
postularent meam: Quid putatis, inquam?
Ciceronem cujus haec verba sunt, inopem fuisse latinae
linguae, ut minus apta rebus imponeret, quas
sentiebat, nomina?
</p>
          </div3>
        </div2>

<div2>
          <head>CAPUT XII.-- <hi>Rursum de probabili et verisimili.</hi> </head>
<div3>
            <head>27.</head>
            <p>
 Tum Trygetius: Jam, inquit, placet nobis,
cum res nota sit, de verbis nullas calumnias commovere.
Quare vide potius quid huic respondeas
qui nos liberavit, in quos tu impulsus tentas iterum
irruere. Et Licentius: Mane, ait, quaeso: nam
mihi sublucet nescio quid, quo videam non tibi tam
facile tantum argumentum eripi debuisse. Et cum defixus
in cogitatione siluisset aliquantum: Rogo, inquit,
nihil mihi videtur esse absurdius, quam dicere,
se verisimile sequi, eum qui verum quid sit ignoret:
nec illa me tua similitudo conturbat. Nam recte ego
interrogatus, utrum ex ista temporie coeli nulla in
crastinum pluvia cogatur, respondeo es se verisimile,
qui me non nego nosse aliquid veri. Nam scio arborem
istam modo argenteam fieri non posse, multaque
talia vera non impudenter me scire dico, quorum
video esse similia ea quae verisimilia nomino. Tu
vero, Carneades, vel quae alia graeca pestis, ut nostris
parcam (quid enim dubitem in hanc partem transire
ad eum cui captivus debeor jure victoriae?): tu ergo
cum te nihil veri scire dicas, unde hoc verisimile sequeris?
At enim nomen ei non potui aliud imponere.
Quid ergo nobis disputandum est cum eo, qui nec loqui
potest?</p>
          </div3>
<div3>
            <head>28.</head>
            <p>
 Non ego, inquit Alypius, perfugas metuam:
quanto minus ille Carneades, in quem nescio utrum
juvenili an puerili levitate commotus, maledicta potius
quam aliquod telum putasti esse jaciendum? Nam
illi quidem ad roborandam sententiam suam, quae
semper tenus probabili fundata fuit, hoc interim adversum
te facile suffecerit, ita nos a veri inventione
procul esse positos, ut tu tibi ipse magno argumento
esse possis, qui ita una interrogatiuncula loco motus
es, ut ubi tibi standum esset, penitus ignorares. Sed
haec, atque scientiam tuam, quam tibi impressam de
hac arbore paulo ante confessus es, in aliud tempus
differamus. Quamvis enim jam alias partes delegeris,
tamen sedulo docendus es quid paulo ante dixerim.
Nondum enim, ut opinor, in eam quaestionem, qui
utrum inveniri verum possit quaeritur, progressi fueramus:
sed illud tantum in ipso vestibulo defensionis
meae praescribendum putavi, in quo te lassum prostratumque
prospexeram; hoc est; utrum verisimile,
an probabile, an alio si quo nomine appellari potest,
quod sibi Academici sat esse dicant, quaerendum non
esse. Nam si tu optimus jam inventor veritatis tibi
videris, nihil ad me. Postea si ingratus non fueris
<pb n="0933"/>
huic patrocinio meo, eadem fortasse me docebis.
</p>
          </div3>
        </div2>

<div2>
          <head>CAPUT XIII.-- <hi>An Academici dissimularint se scire verum.</hi> </head>
<div3>
            <head>29.</head>
            <p>
 Hic ego, cum verecunde Licentius Alypii
impetum formidaret; Omnia potius, inquam, Alypi,
loqui maluisti, quam quemadmodum nobis cum
iis, qui loqui nesciant, disputandum sit. Et ille: Quoniam
olim tum mihi, tum omnibus notum est, et
nunc tua professione satis indicas te loquendi peritum
esse; velim explices utilitatem primo hujus inquisitionis
suae, quae aut superflua est, ut opinor,
et ei multo magis respondere superfluum est; aut si
commoda visa fuerit, et a me explicari nequierit, precario
abs te impetrem, ut magistri officium ne gravere.
Meministi, inquam, heri me esse pollicitum de
istis vocabulis post acturum. Et nunc ille sol admonet,
ut quae ludicra pueris proposui, redigam in cistas;
praesertim cum ea ornandi jam potius quam
vendendi gratia proponam. Nunc antequam stilum
nostrum tenebrae occupent, quae patronae Academicorum
solent esse, volo inter nos hodie plenissime
constet, ad quam quaestionem nobis explicandam
mane surgendum sit. Itaque responde, quaeso, utrum
tibi videantur Academici habuisse certam de veritate
sententiam, et eam temere ignotis vel non purgatis
animis prodere noluisse; an vero ita senserint, ut
eorum disputationes se habent.
<pb n="0934"/>
</p>
          </div3>
<div3>
            <head>30. </head>
            <p>
Tum ille: Quid illis animi fuerit, inquit, non
temere confirmabo. Nam quantum ex libris colligi datur,
tu melius nosti quae in verba sententiam suam
promere soleant: Me autem de meipso si consulis,
inventum nondum verum esse puto. Addo etiam quod
de Academicis flagitabas, nec posse inveniri me putare,
non solum inolita, quam semper fere animadvertisti
opinione mea, sed etiam auctoritate magnorum
excellentiorumque philosophorum; quibus nos
praebere colla sive imbecillitas nostra, sive sagacitas
ipsorum, ultra quam nihil jam inveniri posse credendum
est, nescio quomodo compellit. Hoc est, inquam,
quod volui. Nam verebar, ne cum tibi quoque
id videretur quod mihi; disputatio nostra manca remaneret,
nullo existente qui ex altera parte rem venire
in manus cogeret, ut diligenter quantum possumus
versaretur. Itaque si id evenisset, paratus eram
te rogare, ut Academicorum partes ita susciperes,
quasi tibi non solum disputasse, sed etiam sensisse
viderentur, verum non posse comprehendi. Quaeritur
ergo inter nos, utrum illorum argumentis probabile
sit nihil percipi posse, ac nulli rei esse assentiendum.
Quod si obtinueris, cedam libenter: si autem demonstrare
potuero multo esse probabilius, et posse
ad veritatem pervenire sapientem, et assensionem
non semper esse cohibendam: nihil habebis, ut
opinor, cur non te in meam sententiam transire patiaris.
Quod cum illi placuisset et caeteris qui aderant,
jam vespere obumbrati domum revertimus.
</p>
          </div3>
        </div2>
      </div1>

<div1>
        <head>LIBER TERTIUS Exhibet disputationes duas, quarum initio statuitur fortunam nihil sive adjumento sive impedimento esse sapienti. Mox Augustinus, repugnante pro susceptis partibus Alypio, probat nonnihil sciri a sapiente, utpote qui saltem sapientiam noverit. Deinde Zenonis definitionem discutit, et duo illa redarguit Academicorum placita:  Nihil percipi posse;  et,  Nulli rei debere assentiri.  Dicit demum videri sibi Academicos non ita sensisse uti vulgo existimantur.</head>

<pb n="0933"/>
<p>
          <emph>
            <pb n="0933"/>DISPUTATIO PRIMA.</emph>
</p>


<div2>
          <head>CAPUT PRIMUM.-- <hi>Magnopere quaerenda veritas unde pendet vita beata.</hi> </head>
<div3>
            <head>1.</head>
            <p>
 Cum post illum sermonem quem secundus liber
continet, alio die consedissemus in balneis; nam
erat tristior quam ut ad pratum liberet descendere;
sic exorsus sum: Arbitror vos jam satis animadvertisse
qua de re inter nos discutienda quaestio constituta
sit. Sed antequam ad partes meas veniam; quae
ad eam pertinent explicandam, pauca, quaeso, de
spe, de vita, de instituto nostro non ab re abhorrentia
libenter audiatis. Negotium nostrum non leve aut
superfluum, sed necessarium ac summum esse arbitror,
magnopere quaerere veritatem: hoc inter me
atque Alypium convenit. Nam et caeteri philosophi
sapientem suum eam invenisse putaverunt; et Academici
sapienti suo summo conatu inveniendam
esse professi sunt, idque illum agere sedulo; sed
quoniam vel lateret obruta, vel confusa non emineret,
ad agendam vitam id eum sequi quod probabile
ac verisimile occurreret. Id etiam vestra pristina disceptatione
confectum est. Nam cum alter inventa veritate
<pb n="0934"/>
beatum fieri asseruerit hominem, alter vero
tantum diligenter quaesita; nulli nostrum dubium est,
nihil esse a nobis huic negotio praeponendum. Quamobrem
qualem vobis, quaeso, hesternum diem videmur
duxisse? Vobis quidem in studiis vestris vivere
licuit. Nam et tu, Trygeti, Virgilii te carminibus
oblectasti, et Licentius fingendis versibus vacavit,
quorum amore ita perculsus est, ut propter eum
maxime mihi istum sermonem inferendum putarem,
quo in ejus animo philosophia (nunc enim tempus
est) majorem partem, non modo quam poetica, sed
quaevis alia disciplina sibi usurpet, ac vindicet.
</p>
          </div3>
        </div2>

<div2>
          <head>CAPUT II.-- <hi>An fortuna sapienti necessaria.</hi> </head>
<div3>
            <head>2.</head>
            <p>
 Sed quaeso vos, nonne miserti nostri estis,
cum pridie ita cubitum issemus, ut ad dilatam
quaestionem, et prorsus ad nihil aliud surgeretur;
quod tanta de re familiari necessario peragenda exstiterunt,
ut his penitus occupati, vix duas extremas
diei horas in nosmetipsos respirare possemus? Quare
<pb n="0935"/>
semper fuit sententia mea, sapienti jam homini nihil
opus esse; ut autem sapiens fiat, plurimum necessariam
esse fortunam <note>(Lib. 1 Retract. cap. 1, n. 1)</note>:
nisi quid aliud videtur Alypio. Tum ille: Quantum
juris, inquit, fortunae tribuas, nondum bene novi.
Nam si ad contemnendam fortunam, fortuna ipsa
opus esse arbitraris, me quoque comitem in hanc
sententiam do tibi. Sin fortunae nihil aliud concedis,
quam ea quae corporis necessitati non possunt, nisi
ipsa volente, suppetere; non ita sentio. Aut enim
licet eadem repugnante atque invita, nondum sapienti,
cupido tamen sapientiae, ea sumere quae vitae
necessaria confitemur; aut concedendum est etiam
in omni sapientis vita eam dominari, cum et ipse sapiens
iis quae corpori necessaria sunt, non indigere
non possit.</p>
          </div3>
<div3>
            <head>3.</head>
            <p>
 Dicis ergo, inquam, fortunam esse necessariam
studioso sapientiae, sapienti vero negas. Non ab re
est eadem repetere, inquit. Itaque nunc etiam abs te
quaero, utrum fortunam ad seipsam contemnendam
aliquid juvare aestimes. Quod si arbitraris, dico sapientiae
cupidum magnopere indigere fortuna. Arbitror,
inquam, siquidem per illam erit talis, qualis
eam possit contemnere. Nec absurdum est: nam sic
etiam parvis nobis ubera necessaria sunt, quibus
efficitur, ut sine his postea vivere, ac valere possimus.
Sententias, ait, nostras si animi conceptio non dissonat,
concordare mihi liquet: nisi forte discernendum
cuiquam videtur quod vel fortunae vel uberum,
non ipsa ubera seu fortuna, sed alia res quaedam nos
faciat contemptores. Nihil magnum est, inquam, alio
simili uti. Nam ut sine navi, vel quolibet vehiculo,
aut omnino, ne vel ipsum Daedalum timeam, sine
ullis ad hanc rem accommodatis instrumentis, aut
aliqua occultiore potentia, Aegeum mare nemo transmittit;
quamvis nihil aliud, quam pervenire proponat;
quod cum ei evenerit, illa omnia quibus advectus
est, paratus sit abjicere atque contemnere:
ita quisquis ad sapientiae portum, et quasi firmissimum
et quietissimum solum pervenire voluerit; quoniam,
ut alia omittam, si caecus ac surdus fuerit, non
potest, quod positum est in potestate fortunae, necessariam
mihi videtur ad id, quod concupivit, habere
fortunam. Quod cum obtinuerit, quamvis putetur
indigere quibusdam rebus ad corporis valetudinem
pertinentibus; illud tamen constat, non his opus
esse ut sapiens sit, sed ut inter homines vivat. Imo,
ait ille, si caecus ac surdus sit; et sapientiam adipiscendam,
et ipsam vitam propter quam sapientia
quaeritur, mea sententia, jure contemnet..</p>
          </div3>
<div3>
            <head>4.</head>
            <p>
 Tamen, inquam, cum ipsa vita nostra, qua hic
vivimus, sit in potestate fortunae; nec nisi vivens
quisque sapiens fieri possit: nonne fatendum est opus
esse ejus favore, quo ad sapientiam pervehamur?
Sed cum sapientia, inquit, non nisi viventibus sit
necessaria, remotaque vita nulla sit indigentia sapientiae,
nihil in propaganda vita pertimesco fortunam.
Etenim quia vivo, propterea volo sapientiam,
<pb n="0936"/>
non quod sapientiam desidero, volo vitam. Unde
fortuna si mihi abstulerit vitam, auferet causam quaerendae
sapientiae. Nihil igitur habeo, cur ut fiam sapiens,
aut favorem optem fortunae, aut impedimenta
formidem, nisi alia fortasse protuleris. Tum ego:
Non igitur censes sapientiae studiosum posse a fortuna,
ne ad sapientiam perveniat, impediri, etiamsi
ei non auferat vitam? Non arbitror, inquit.
</p>
          </div3>
        </div2>

<div2>
          <head>CAPUT III.-- <hi>Differunt sapiens et studiosus. Sapientem nonnihil scire, quia saltem scit sapientiam.</hi> </head>
<div3>
            <head>5.</head>
            <p>
 Volo, inquam, mihi paululum aperias, quid
tibi inter sapientem et philosophum distare videatur?
Sapientem a studioso, ait, nulla re differre
arbitror; nisi quod quarum rerum in sapiente quidam
habitus inest, earum est in studioso sola flagrantia.
Quae sunt tandem istae res, inquam? Nam
mihi nihil aliud videtur interesse, nisi quod alter
scit sapientiam, alter scire desiderat. Si scientiam,
inquit, modesto fine determinas, ipsam rem planius
clocutus es. Quoquo modo, inquam, eam determinem,
illud omnibus placuit, scientiam falsarum rerum
esse non posse. In hoc mihi, inquit ille, visa
fuit objicienda praescriptio, ne inconsiderata consensione
mea facile in principalis illius quaestionis campis
tua equitaret oratio. Plane, inquam, mihi nihil
ubi equitare possem reliquisti. Nam nisi fallor, quod
jamdudum molior, ad ipsum finem pervenimus. Si
enim, ut subtiliter vereque dixisti, nihil inter sapientiae
studiosum et sapientem interest, nisi quod iste
amat, ille autem habet sapientiae disciplinam; unde
etiam nomen ipsum, id est, habitum quemdam exprimere
non cunctatus es; nemo autem habere disciplinam
potest in animo, qui nihil didicit; nihil autem
didicit, qui nihil novit; et nosse falsum nemo
potest: novit igitur sapiens veritatem, quem disciplinam
sapientiae habere in animo, id est habitum
jam ipse confessus es. Nescio, inquit, cujus impudentiae
sim, si habitum inquisitionis divinarum humanarumque
rerum esse in sapiente confessum me
negare voluero. Sed qui tibi videatur inventorum
probabilium habitus non esse, non video. Concedis
mihi, inquam, falsa neminem scire? Facile id quidem,
inquit. Dic jam si potes, inquam, sapientem
nescire sapientiam. Quid enim, ait, hoc limite universa
concludis, ut videri sibi non possit, comprehendisse
se sapientiam? Da, inquam, dexteram. Nam
si meministi, hoc est quod heri me dixi effecturum,
quod nunc non a me conclusum, sed a te ultro mihi
oblatum esse gaudeo. Nam cum inter me et Academicos
hoc interesse dixissem, quod illis probabile visum
est veritatem non posse comprehendi; mihi autem
nondum quidem a me inventam, inveniri tamen
posse a sapiente videatur: nunc tu cum mea interrogatione
urgereris, utrum sapiens nesciat sapientiam,
Videtur sibi scire, dixisti. Quid tum postea,
inquit? Quia si videtur sibi, inquam, scire sapientiam,
non ei videtur nihil scire posse sapientem.
Aut si sapientia nihil est, volo affirmes.</p>
          </div3>
<div3>
            <head>6.</head>
            <p>
 Crederem vere, inquit, ad calcem nos finem
<pb n="0937"/>
que venisse; sed repente cum dexteras interposuisti,
disjunctissimos nos esse et in longum progressos video:
videlicet quod hesterno die a nobis nulla alia
quaestio constituta videbatur, nisi quod sapientem ad
comprehensionem veri pervenire posse, affirmante
te, ego negaveram: nunc vero nihil me opinor concessisse
tibi, quam videri posse sapienti probabilium
rerum se consecutum esse sapientiam: quam tamen
sapientiam in investigatione divinarum humanarumque
rerum me constituisse nulli nostrum arbitror dubium.
Non, inquam, ideo quia involvis, evolveris:
videris enim jam mihi exercendi tui causa disputare.
Et quia bene nosti istos adolescentulos vix adhuc
posse discernere quae acute ac subtiliter disseruntur,
tanquam judicum abuteris ignorantia, ut tibi quantumlibet
loqui nullo liceat reclamante. Nam paulo
ante dixisti, cum quaererem utrum sciret sapiens sapientiam,
scire sibi videri. Cui ergo videtur sapientem,
scire sapientiam, non utique videtur nihil scire
sapientem. Hoc enim contendi non potest, nisi quisquam
dicere audeat, nihil esse sapientiam. Ex quo
fit, ut jam hoc tibi, quod etiam mihi, videatur;
nam mihi videtur sapientem non nihil scire, et
tibi, opinor, cui placet, videri sapienti sapientem
scire sapientiam. Tum ille, Non magis me ingenium
exercere velle quam te, arbitror; et id
miror, non enim tibi ulla in hanc rem exercitatione
opus est. Nam mihi adhuc fortasse caeco videtur interesse
inter videri sibi scire, et scire; et inter sapientiam
quae in investigatione posita est, et veritatem:
quae a nobis cum alterutra dicantur, sibi quemadmodum
quadrent non invenio. Tum ego, cum
jam ad prandium vocaremur; Non, inquam, mihi
quod tantum reniteris displicet: aut enim ambo nescimus
quid loquamur, et danda est opera ne tam
turpes simus; aut unus nostrum, quod item relinquere
atque negligere non minus turpe est: sed pomeridianis
horis rediemus ad invicem. Mihi enim cum
videretur jam nos ad calcem pervenisse, pugnos
etiam miscuisti. Hic cum arrisissent, discessimus.</p>
          </div3>
        </div2>

<div2>
          <head>DISPUTATIO SECUNDA.</head>
          <head>CAPUT IV.-- <hi>Rursus quod sapiens non est qui nihil scit.</hi> </head>
<div3>
            <head>7.</head>
            <p>
 Et cum redissemus, invenimus Licentium, cui
nunquam sitienti Helicon subvenisset, excogitandis
versibus inhiantem. Nam de medio pene prandio,
quamvis nostri prandii idem initium qui finis fuit,
clam surrexerat, nihilque biberat. Cui ego, Opto
quidem, inquam, tibi ut istam poeticam quam concupisti,
complectaris aliquando: non quod me nimis
delectet ista perfectio; sed quod video te tantum
exarsisse, ut nisi fastidio evadere ab hoc amore non
possis; quod evenire post perfectionem facile solet.
Deinde cum sis bene canorus, malim auribus nostris
inculces tuos versus; quam ut in illis graecis tragoediis,
more avicularum quas in caveis inclusas
videmus, verba quae non intelligis cantes. Admoneo
tamen ut pergas potum, si voles, et ad scholam redeas
nostram, si tamen aliquid jam de te Hortensius
et philosophia meretur, cui dulcissimas primitias jam

<pb n="0938"/>
vestro illo sermone libasti, qui te vehementius quam
ista poetica incederat ad magnarum et vere fructuosarum
rerum scientiam. Sed dum ad istarum
disciplinarum, quibus excoluntur animi, circum
revocare vos cupio; metuo ne vobis labyrinthus fiat,
et prope me poenitet ab illo te impetu repressisse.
Erubuit ille, discessitque ut biberet. Nam et multum
sitiebat, et occasio dabatur evitandi me, plura
fortasse atque asperiora dicturum.</p>
          </div3>
<div3>
            <head>8.</head>
            <p>
 Et cum rediisset, intentis omnibus, sic coepi:
Itane est, Alypi, ut inter nos de re jam, ut mihi
videtur, manifestissima non conveniat? Non mirum
est, inquit, si quod tibi in promptu esse asseris, mihi
obscurum sit: siquidem pleraque manifesta, possint
aliis manifestiora, et item obscura quaedam, nonnullis
obscuriora esse. Nam si et hoc tibi vere manifestum
est, mihi crede, esse alium quemquam
cui et hoc manifestum tuum manifestius sit; et item
alium cui meum obscurum obscurius sit. Sed ne
me perpugnacem diutius putes, obsecraverim ut hoc
manifestum manifestius edisseras. Attende, inquam,
quaeso diligenter, et quasi seposita paululum respondendi
cura. Si enim bene me atque te novi, facile
data opera clarebit quod dico, et alter alteri cito
persuadebit. Dixistine tandem, an fortasse obsurdueram,
videri sapienti se scire sapientiam? Annuit.
Omittamus, inquam, paululum istum sapientem. Tu
ipse sapiens es, an non? Nihil, inquit, minus. Volo
tamen, inquam, respondeas mihi quid ipse sentias
de sapiente Academico; utrumnam tibi videatur scire
sapientiam? Utrum sibi, inquit, scire videatur an
sciat, unumne an diversum putas? Metuo enim ne
haec confusio cuiquam nostrum suffugium praebeat.</p>
          </div3>
<div3>
            <head>9.</head>
            <p>
 Hoc est, inquam, Tuscum illud jurgium quod
dici solet, cum quaestioni intentatae non ejus solutio,
sed alterius objectio videtur mederi. Quod etiam poeta
noster (ut me aliquantum Licentii auribus dedam) decenter
in Bucolico carmine hoc rusticanum et plane
pastoricium esse judicavit, cum alter alterum interrogat,
ubi coeli spatium non amplius quam tres ulnas
pateat: ille autem,
</p>
            <l>Dic quibus in terris inscripti nomina regum</l>
<l>Nascantur flores.</l>
            <p>  <note>(Virg., Ecloga 3, vv. 105, 106.)</note> 
Quod quaeso, Alypi, ne in villa nobis licere arbitreris:
certe vel istae balneolae aliquam decoris gymnasiorum
faciant recordationem: ad id, si placet, quod
rogo, responde. Videturne tibi sapiens Academicorum
scire sapientiam? Ne verba verbis referendo,
inquit, in longum eamus, videtur videri sibi scire.
Videtur ergo, inquam, tibi nescire? Non enim ego
quaero quid tibi videatur videri sapienti, sed utrum
tibi videatur sapiens scire sapientiam. Potes, ut
opinor, hic aut aiere, aut negare. O utinam, inquit,
aut ita mihi facile esset ut tibi, aut ita tibi difficile
ut mihi! nec tam molestus esses, nec in his
quidquam sperares. Nam cum me interrogares, quid
mihi de Academico sapiente videatur; respondi, videri
<pb n="0939"/>
mihi quod videatur sibi scire sapientiam, ne aut
temere me scire affirmarem, aut illum non minus
temere scire dicerem. Pro magno, inquam, beneficio
mihi obsecro concedas primo, ut ad id quod ego,
non ad id quod tu te interrogas respondere digneris.
Deinde ut spem meam, quam tibi non minus curae,
quam tuam esse certo scio, nunc paululum omittas.
Certe si me ista interrogatione decepero, cito transibo
in tuam partem, controversiamque finiemus.
Postremo ut pulsa nescio qua sollicitudine, qua te
tangi video, diligentius animadvertas, quo facile intelligas
quid mihi abs te responderi velim. Dixisti
enim ideo te non aut aiere aut negare, quod utique
faciendum est ad id quod rogo, ne temere te scire
dicas quod nescis: quasi vero ego quid scias quaesierim,
et non quid tibi videatur. Itaque nunc idem
planius (si tamen planius dici potest) interrogo: Videturne
tibi scire sapientiam sapiens, an non videtur?
Si inveniri, inquit, sapiens qualem ratio prodit,
queat; potest mihi videri scire sapientiam. Ratio
igitur, inquam, talem tibi prodit esse sapientem, qui
sapientiam non ignoret: et recte isthuc. Non enim
aliter decebat videri tibi.</p>
          </div3>
<div3>
            <head>10.</head>
            <p>
 Quaero ergo jam, utrum possit sapiens inveniri.
Si enim potest, potest etiam scire sapientiam,
omnisque quaestio inter nos dissoluta est. Si autem
non posse dicis, jam non quaeretur utrum sapiens aliquid
sciat, sed utrum sapiens quisquam esse possit.
Quo constituto, jam recedendum erit ab Academicis,
et tecum ista quaestio quantum valemus, diligenter
cauteque versanda. Nam illis placuit, vel potius visum
est, et esse posse hominem sapientem, et tamen in
hominem scientiam cadere non posse. Quare illi sapientem
nihil scire affirmarunt. Tibi autem videtur
scire sapientiam, quod non est utique nihil scire. Simul
enim placuit inter nos, quod etiam inter omnes
veteres, interque ipsos Academicos, scire falsa neminem
posse: unde illud jam restat, ut aut contendas
nihil esse sapientiam, aut talem sapientem ab Academicis
describi, qualem ratio non habet, fatearis.
</p>
          </div3>
        </div2>

<div2>
          <head>CAPUT V.-- <hi>Academicorum inane suffugium praecluditur.</hi> </head>
<div3>
            <head>11.</head>
            <p>
 Et his omissis consentias ut quaeramus, utrum
possit homini talis provenire sapientia, qualem prodit
ratio. Non enim aliam debemus, aut possumus
recte vocare sapientiam. Etsi concedam, inquit, quod
te magnopere niti video, sciri a sapiente sapientiam,
et aliquid inter nos deprehensum quod sapiens possit
percipere; tamen nequaquam mihi occurrit Academicorum
labefactata omnis intentio. Prospicio enim defensionis
eis locum non minimum reservatum, nec
illam assensionis suspensionem esse praecisam, cum
hoc ipso causae suae deesse non possint, quo convictos
putas. Dicent enim usqueadeo nihil comprehendi,
nullique rei assensionem praebendam, ut etiam hoc
de nihil percipiendo, quod tota sibi pene vita usque
ad te probabiliter persuaserant, nunc ista conclusione
sibi extortum sit: ut sive tunc, sive nunc hujus argumenti
vis tarditate ingenii mei, sive revera suo
<pb n="0940"/>
robore invicta sit, eos loco movere non possit, cum
audacter affirmare adhuc valeant, ne nunc quidem ulli
rei consentiendum esse. Forte enim aliquando contra
hoc quoque nonnihil vel a se vel a quopiam reperiri
posse, quod acute probabiliterque dicatur: suamque
imaginem et quasi speculum quoddam in Proteo illo
animadverti oportere, qui traditur eo solere capi quo
minime caperetur, investigatoresque ejus nunquam
eumdem tenuisse, nisi indice alicujusmodi numine.
Quod si adsit, et illam nobis veritatem quae tantum
curae est demonstrare dignetur, ego quoque vel ipsis
invitis, quod minime reor, illos superatos esse confitebor.</p>
          </div3>
<div3>
            <head>12.</head>
            <p>
 Bene habet, inquam; prorsus nihil amplius
optavi. Nam videte, quaeso, bona mihi quot et quanta
provenerint. Primum est, quod Academici jam sic
convicti esse dicuntur, ut nihil eis restet ad defensionem,
nisi quod fieri non potest. Quis enim hoc aut
intelligere ullo modo, aut credere valeat, eum qui
victus sit, eo ipso quo victus est, victorem se esse
gloriari? Deinde si quid jam remanet cum his conflictionis,
non ex eo est quod dicunt, nihil sciri posse,
sed ex eo quod nulli rei assentiendum esse contendunt.
Nunc itaque concordes sumus. Nam ut mihi, ita
etiam illis videtur, sapientem scire sapientiam. Sed
tamen ab assensione illi temperandum monent. Videri
enim sibi tantum dicunt; scire autem nullo modo:
quasi ego me scire profitear. Mihi quoque videri istud
dico: sum enim stultus, ut etiam ipsi, si nesciunt sapientiam.
Approbare autem nos debere aliquid puto,
id est, veritatem. De quo eos consulo utrum negent,
id est, utrum eis placeat veritati assentiendum non
esse. Nunquam hoc dicent, sed eam non inveniri asseverabunt.
Ergo et hic ex nonnulla parte socium me
tenant, quod utrisque non displicet, atque adeo necessario
placet, consentiendum esse veritati. Sed quis
eam demonstrabit, inquiunt? Ubi ego cum illis non
curabo certare; satis mihi est quod jam probabile non
est, nihil scire sapientem, ne rem absurdissimam dicere
cogantur, aut nihil esse sapientiam, aut sapientiam
nescire sapientem.
</p>
          </div3>
        </div2>

<div2>
          <head>CAPUT VI.-- <hi>Veritatem nisi divina ope non percipi.</hi> </head>
<div3>
            <head>13.</head>
            <p>
 Quis autem verum possit ostendere, abs te
Alypi, dictum est, a quo ne dissentiam magnopere
mihi laborandum est. Etenim numen aliquod aisti solum
posse ostendere homini quid sit verum, cum breviter,
tum etiam pie. Nihil itaque in hoc sermone
nostro libentius audivi, nihil gravius, nihil probabilius,
et, si id numen ut confido adsit, nihil verius.
Nam et Proteus ille quanta abs te mentis altitudine
commemoratus, quanta intentione in optimum philosophiae
genus? Proteus enim ille, ut vos adolescentes
non penitus poetas a philosophia contemnendos esse
videatis, in imaginem veritatis inducitur. Veritatis,
inquam, Proteus in carminibus ostentat sustinetque
personam, quam obtinere nemo potest, si falsis imaginibus
deceptus comprehensionis nodos vel laxaverit
<pb n="0941"/>
vel dimiserit. Sunt enim istae imagines, quae consuetudine
rerum corporalium per istos quibus ad necessaria
hujus vitae utimur sensus, nos etiam cum veritas
tenetur, et quasi habetur in manibus, decipere atque
illudere moliuntur. Hoc ergo tertium bonum mihi accidit,
quod non invenio quanti aestimem. Mecum enim
familiarissimus amicus meus, non solum de probabilitate
humanae vitae, verum etiam de ipsa religione concordat,
quod est veri amici manifestissimum indicium.
Siquidem amicitia rectissime atque sanctissime definita
est, rerum humanarum et divinarum cum benevolentia
et charitate consensio.
</p>
          </div3>
        </div2>

<div2>
          <head>CAPUT VII.-- <hi>Augustinus Alypii hortatu habet deinceps orationem contra Academicos. Lepidus quidam locus Ciceronis refertur.</hi> </head>
<div3>
            <head>14.</head>
            <p>
 Tamen ne aut Academicorum argumenta quasdam
nebulas videantur offundere, aut doctissimorum
virorum auctoritati, inter quos maxime Tullius
non movere nos non potest, superbe nonnullis resistere
videamur; si vobis placet, prius pauca contra
eos disseram, quibus videntur disputationes illae adversari
veritati. Deinde ut mihi videtur, ostendam
quae causa fuerit Academicis occultandae sententiae
suae. Itaque, Alypi, quamvis te totum in meis partibus
videam, tamen suscipe pro his paululum, mihique responde.
Quoniam hodie, inquit, auspicato, ut aiunt,
processisti, non impediam plenissimam victoriam
tuam, et partes illas jam securius, quo abs te imponuntur,
tentabo suscipere; si tamen hoc quod interrogationibus
te acturum esse significas, in orationem
perpetuam (si tibi commodum est) malis convertere;
ne vere ut pertinax adversarius, quod a tua humanitate
longissimum est, minutis illis telis abs te jam
captivus excrucier.</p>
          </div3>
<div3>
            <head>15.</head>
            <p>
 Atque ego cum et illos hoc exspectare animadverterem,
quasi aliud ingressus exordium: Morem,
inquam, vobis geram. Et quamvis post illum laborem
scholae rhetoricae in hac me levi armatura nonnihil
requieturum esse praesumpseram, ut interrogando
ista potius agerem quam dicendo; tamen quia et paucissimi
sumus, ut clamare mihi contra valetudinem
meam non sit necesse; et istum stilum causa ejusdem
salutis quasi aurigam moderatoremque sermonis mei
esse volui, ne concitatius rapiar animo quam cura
corporis poscit: perpetua, ut vultis, oratione audite
quid sentiam. Sed primo illud videamus quale sit,
unde amatores Academicorum gloriari nimium solent.
Nam est in libris Ciceronis, quos in hujus causae patrocinium
scripsit, locus quidam, ut mihi videtur,
mira urbanitate conditus, ut nonnullis autem, etiam
firmitate roboratus. Difficile est prorsus, ut quemquam
non moveat, quod ibi dictum est, Academico sapienti
ab omnibus caeterarum sectarum qui sibi sapientes
videntur, secundas partes dari, cum primas sibi quemque
vindicare necesse sit. Ex quo posse probabiliter
confici, eum recte primum esse judicio suo, qui
omnium caeterorum judicio sit secundus.</p>
          </div3>
<div3>
            <head>16.</head>
            <p>
 Fac enim, verbi causa, Stoicum adesse sapientem;
nam contra eos potissimum Academicorum exarsit
<pb n="0942"/>
ingenium: ergo Zeno vel Chrysippus si interrogentur,
quis sit sapiens; respondebit eum esse quem
ipse descripserit. Contra Epicurus vel quis alius adversariorum
negabit, suumque potius peritissimum
voluptatum aucupem sapientem esse contendet. Inde
ad jurgium: clamat Zeno, et tota illa porticus tumultuatur,
hominem natum ad nihil esse aliud quam
honestatem; ipsam suo splendore in se animos ducere,
nullo prorsus commodo extrinsecus posito et
quasi lenocinante mercede: voluptatemque illam Epicuri
solis inter se pecoribus esse communem; in
quorum societatem et hominem et sapientem trudere
nefas esse. Contra ille convocata de hortulis in auxilium
quasi libera turba temulentorum, quaerentium
tamen quem incomptis unguibus bacchantes asperoque
ore discerpant, voluptatis nomen, suavitatem, quietem,
teste populo, exaggerans, instat acriter, ut nisi
ea beatus nemo esse posse videatur. In quorum rixam
si Academicus incurrerit, utrosque audiet trahentes
se ad suas partes: sed si in illos aut in istos concesserit,
ab eis quos deserit, insanus, imperitus, temerariusque
clamabitur. Itaque cum et hac et illac aurem
diligenter admoverit, interrogatus quid ei videatur,
dubitare se dicet. Roga nunc stoicum, quis sit melior;
Epicurusne qui delirare illum clamat, an Academicus
qui sibi adhuc de re tanta deliberandum esse pronuntiat.
Nemo dubitat Academicum praelatum iri.
Rursus te ad illum converte, et quaere quem magis
amet; Zenonem, a quo bestia nominatur; an Archesilam,
a quo audit: Tu fortasse verum dicis, sed
requiram diligentius. Nonne apertum est totam illam
porticum insanam, Academicos autem prae illis modestos
cautosque homines videri Epicuro? Ita peraeque
prope de omnibus sectis copiosissime Cicero jucundissimum
legentibus quasi spectaculum praebet, velut
ostendens nullum illorum esse qui non cum sibi primas
partes dederit, quod necesse est, secundas ei
dicat dare, quem non repugnare, sed dubitare conspexerit.
In quo ego nihil adversabor, nec eis ullam
auferam gloriam. Videatur sane quibuslibet Cicero hic
non jocatus, sed inania et ventosa quaedam, quod ab
ipsorum Graeculorum levitate abhorret, sequi et colligere
voluisse.
</p>
          </div3>
        </div2>

<div2>
          <head>CAPUT VIII.-- <hi>Redarguitur locus e Cicerone allatus.</hi> </head>
<div3>
            <head>17.</head>
            <p>
 Quid enim me impedit, quin si huic vanitati
resistere velim, facile ostendam quanto minus
malum sit indoctum esse quam indocilem? Unde fit ut
cum se ille Academicus jactanticulus quasi discipulum
singulis dederit, nemoque illi quod se scire putat, persuadere
potuerit; magna illorum postea consensione
rideatur. Jam enim quisque alium quemlibet adversariorum
suorum nihil didicisse, hunc vero nihil posse
discere judicabit. Ex quo deinceps de omnium scholis
non ferulis, quod esset deformius quam molestius,
sed illorum palliatorum clavis et fustibus projicietur.
<pb n="0943"/>
Non enim magnum negotium erit, contra communem
pestem velut Herculea quaedam postulare auxilia Cynicorum.
Si autem ista vilissima gloria cum his certare
libeat, quod philosophanti mihi jam quidem, sed
nondum sapienti faciliore venia concedendum est;
quid habebunt quod possint refellere? Ecce enim faciamus
me atque Academicum in illas lites philosophorum
irruisse: omnes prorsus adsint, exponant breviter
pro tempore sententias suas. Quaeratur de Carneade
quid sentiat. Dubitare se dicet. Itaque illum
singuli praeferent caeteris. Ergo omnes omnibus: magna
nimirum atque altissima gloria. Quis istum nolit
imitari? et ego itaque interrogatus, idem respondebo;
par erit laus. Ea igitur gloria gaudet sapiens, in qua
illi stultus aequatur? Quid si cum etiam facile superat?
Nihilne agit pudor? Nam istum Academicum jam de
judicio discedentem tenebo. Quippe avidior hujusmodi
victoriae stultitia est. Ergo eo retento prodam judicibus
quod ignorant, et dicam: Ego, viri optimi, hoc
cum isto commune habeo, quod dubitat quis vestrum
verum sequatur. Sed habemus etiam proprias sententias,
de quibus peto judicetis. Nam mihi incertum est
quidem, quamvis audierim decreta vestra, ubi sit verum:
sed ideo quod qui sit in vobis sapiens, ignoro.
Iste autem etiam ipsum sapientem negat aliquid scire,
ne ipsam quidem, unde sapiens dicitur, sapientiam.
Quis non videat palma illa cujus sit? Nam si hoc adversarius
meus dixerit, vincam gloria; si autem erubescens
confessus fuerit sapientem scire sapientiam,
vincam sententia.
</p>
          </div3>
        </div2>

<div2>
          <head>CAPUT IX.-- <hi>Zenonis definitio discutitur.</hi> </head>
<div3>
            <head>18.</head>
            <p>
 Sed ab hoc jam litigioso tribunali secedamus
in aliquem locum, ubi nobis nulla turba molesta
sit; atque utinam in ipsam scholam Platonis, quae
nomen ex eo dicitur accepisse, quod a populo sit secreta:
hic jam non de gloria, quod leve ac puerile est,
sed de ipsa vita, et de aliqua spe animi beati, quantum
inter nos possumus, disseramus. Negant Academici
sciri aliquid posse. Unde hoc vobis placuit, studiosissimi
homines atque doctissimi? Movit nos, inquiunt,
definitio Zenonis. Cur quaeso? Nam si vera
est, nonnihil veri novit, qui vel ipsam novit; sin falsa,
non debuit constantissimos commovere. Sed videamus
quid ait Zeno. Tale scilicet visum comprehendi et percipi
posse, quale cum falso non haberet signa communia.
Hoccine te movit, homo Platonice, ut omnibus
viribus ab spe discendi studiosos retraheres, ut totum
negotium philosophandi adjuvante quodam etiam mentis
ingemiscendo torpore desererent?</p>
          </div3>
<div3>
            <head>19.</head>
            <p>
 Sed quomodo illum non permoveret, si et nihil
tale inveniri potest, et nisi quid tale est, percipi non
potest? hoc si ita est, dicendum potius erat, non posse
in hominem cadere sapientiam, quam sapientem nescire
cur vivat, nescire quemadmodum vivat, nescire
utrum vivat; postremo, quo perversius magisque delirum
et insanum dici nihil potest, simul et sapientem
esse, et ignorare sapientiam. Quid enim est durius,
hominem non posse esse sapientem, an sapientem
nescire sapientiam? Nihil hinc disputandum est, si res
<pb n="0944"/>
ipsa ita posita satis non est ad dijudicandum. Sed illud
forte si diceretur, penitus homines a philosophando
averterentur: nunc vero inducendi sunt sapientiae
dulcissimo ac sanctissimo nomine, ut cum
contrita aetate nihil didicerint, postea te summis exsecrationibus
prosequantur, quem relictis saltem voluptatibus
corporis, ad animi tormenta sunt secuti.</p>
          </div3>
<div3>
            <head>20.</head>
            <p>
 Sed videamus per quem potius a philosophia
deterreantur. Per eumne qui dixerit: Audi, amice;
philosophia non ipsa sapientia, sed studium sapientiae
vocatur, ad quam te si contuleris, non quidem dum
hic vivis sapiens eris (est enim apud Deum sapientia,
nec provenire homini potest), sed cum te tali studio
satis exercueris atque mundaveris, animus tuus ea
post hanc vitam, id est, cum homo esse desieris, facile
perfruetur? An per eum qui dixerit: Venite, mortales,
ad philosophiam; magnus hic fructus est: quid
enim homini sapientia charius? venite igitur ut sapientes
sitis, et sapientiam nesciatis? Non, inquit, a me
ita dicetur. Hoc est decipere, nam nihil aliud apud te
invenietur. Ita fit ut si hoc dixeris, fugiant tanquam
insanum; si alio modo ad hoc adduxeris, facias insanos.
Sed credamus, propter utramque sententiam aeque
homines nolle philosophari. Si aliquid philosophiae
perniciosum Zenonis definitio dicere cogebat, nu
homo, idne homini dicendum fuit, unde se doloret;
an id, unde te derideret?</p>
          </div3>
<div3>
            <head>21.</head>
            <p>
 Tamen quod Zeno definivit, quantum stulti pos
sumus, discutiamus. Id visum ait posse comprehendi,
quod sic appareret, ut falsum apparere non posset.
Manifestum est, nihil aliud in perceptionem venire.
Hoc et ego, inquit Archesilas, video, et hoc ipso doceo
nihil percipi. Non enim tale aliquid inveniri potest.
Fortasse abs te, atque ab aliis stultis: at a sapiente
cur non potest? Quanquam et ipsi stulto nihil
responderi posse arbitror, si tibi dicat ut illo memorabili
acumine tuo hanc ipsam Zenonis definitionem
refellas, et ostendas eam etiam falsam esse posse:
quod si non potueris, hanc ipsam quam percipias habes;
si autem refelleris, unde a percipiendo impediaris
non habes. Ego eam refelli posse non video, et
omnino verissimam judico. Itaque cum eam scio,
quamvis sim stultus, nonnihil scio. Sed fac illam cedere
versutiae tuae. Utar complexione securissima. Aut
enim vera est, aut falsa: si vera, bene teneo; si falsa,
potest aliquid percipi, etiamsi habeat communia signa
cum falso. Unde, inquit, potest? Verissime igitur Zeno
definivit, nec ei quisquis vel in hoc consensit, erravit.
An parvae laudis et sinceritatis definitionem putabimus,
quae contra eos qui erant adversum perceptionem
multa dicturi, cum designaret quale esset quod
percipi posset, seipsam talem esse monstravit? Itaque
comprehensibilibus rebus et definitio est, et exemplum.
Utrum, ait, etiam ipsa vera sit nescio: sed quia
est probabilis, ideo sequens eam ostendo nihil esse
tale, quale illa expressit posse comprehendi. Ostendis
fortasse praeter ipsam, et vides, ut arbitror, quid sequatur.
Quod si etiam ejus incerti sumus, nec ita nos
deserit scientia; scimus enim aut veram esse, aut falsam:
<pb n="0945"/>
non igitur nihil scimus. Quanquam nunquam
efficiet ut ingratus sim, prorsus ego illam definitionem
verissimam judico. Aut enim possunt percipi et
falsa, quod vehementius Academici timent, et revera
absurdum est; aut nec ea possunt, quae sunt falsis similia:
unde illa definitio vera est. Sed jam caetera
videamus.
</p>
          </div3>
        </div2>

<div2>
          <head>CAPUT X.-- <hi>Duo Academicorum effata.</hi> </head>
<div3>
            <head>22.</head>
            <p>
 Quamvis haec, nisi fallor, possint ad victoriam
satis esse, non tamen fortasse ad victoriae satietatem.
Duo sunt quae ab Academicis dicuntur, contra
quae, ut valemus, venire instituimus: <hi>Nihil posse
percipi;</hi> et, <hi>Nulli rei debere assentiri.</hi> De assentiendo
mox alias, nunc pauca de perceptione dicemus. Nihilne
prorsus dicitis posse comprehendi? Hic evigilavit Carneades:
nam nemo istorum minus alte quam ille dormivit,
et circumspexit rerum evidentiam. Itaque credo,
secum ipse, ut fit, loquens: Ergone, ait, Carneades,
dicturus es nescire te utrum homo sis, an formica?
Aut de te Chrysippus triumphabit? Dicamus ea nos
nescire quae inter philosophos inquiruntur; caetera ad
nos non pertinere, ut si in luce titubavero quotidiana
et vulgari, ad illas imperitorum tenebras provocem,
ubi soli quidam divini oculi vident: qui me etiam si
palpitantem atque cadentem aspexerint, caecis prodere
nequeant, praesertim arrogantibus, et quos doceri aliquid
pudeat. Laute quidem, o graeca industria, succincta
et parata procedis; sed non respicis illam definitionem
et inventum esse philosophi, et in vestibulo
philosophiae fixam atque fundatam. Quam si succidere
tentabis, rediet bipennis in crura: illa enim labefactata,
non solum potest aliquid percipi, sed etiam id
potest quod simillimum falso est, si eam non audebis
evertere. Est enim latibulum tuum unde in incautos
transire cupientes vehemens erumpis atque exsilis:
aliquis te Hercules in tua spelunca tanquam semihominem
Cacum suffocabit, et ejusdem molibus opprimet,
docens aliquid esse in philosophia quod tanquam
simile falso incertum abs te fieri non possit. Certe ad
alia properabam; hoc quisquis urget, teipsum, Carneades,
magna afficit contumelia, quem a me veluti
mortuum putat ubicumque aut undecumque posse superari.
Si autem non putat, immisericors est, qui me
passim deserere praesidia et tecum in campo certare
cogit: in quem descendere cum coepissem, solo tuo
nomine territus pedem retuli, et de superiore loco nescio
quid jaculatus sum, quod utrum ad te pervenerit,
vel quid egerit, viderint sub quorum examine dimicamus.
Sed quid metuo ineptus? Si bene memini, mortuus
es, nec jam pro sepulcro tuo jure pugnat Alypius:
facile me contra umbram tuam Deus adjuvabit.</p>
          </div3>
<div3>
            <head>23.</head>
            <p>
 Nihil ais in philosophia posse percipi. Et ut
orationem tuam large lateque diffundas, arripis rixas,
dissensionesque philosophorum, et eas tibi contra illos
arma ministrare arbitraris. Quomodo enim inter
Democritum et superiores physicos de uno mundo,
et innumerabilibus litem dijudicabimus, cum inter
<pb n="0946"/>
haeredemque ejus Epicurum concordia manere
nequiverit? Nam iste luxuriosus cum atomos quasi
ancillulas suas, id est corpuscula quae in tenebris laetus
amplectitur, non tenere viam suam, sed in alienos
limites passim sponte declinare permittit; totum
patrimonium etiam per jurgia dissipavit. Hoc vero nihil
ad me attinet. Si enim ad sapientiam pertinet horum
aliquid scire, id non potest latere sapientem.
Si autem aliud quiddam est sapientia; illam scit sapiens,
ista contemnit. Tamen ego qui longe adhuc
absum vel a vicinitate sapientis, in istis physicis nonnihil
scio. Certum enim habeo, aut unum esse mundum,
aut non unum; et si non unum, aut finiti numeri,
aut infiniti. Istam sententiam Carneades falsae
esse similem doceat. Item scio mundum istum nostrum,
aut natura corporum, aut aliqua providentia
sic esse dispositum; eumque aut semper fuisse et
fore, aut coepisse esse minime desiturum; aut ortum
ex tempore non habere, sed habiturum esse finem;
aut et manere coepisse, et non perpetuo esse mansurum:
et innumerabilia physica hoc modo novi. Vera
enim ista sunt disjuncta, nec similitudine aliqua falsi
ea potest quisquam confundere. Sed assume aliquid,
ait Academicus. Nolo: nam hoc est dicere, Relinque
quod scis, dic quod nescis. Sed pendet sententia. Melius
certe pendet quam cadit: nempe plana est;
nempe jam potest aut falsa, aut vera nominari. Hanc
ergo me scire dico. Tu qui nec ad philosophiam pertinere
ista negas, et eorum sciri nihil posse asseris,
ostende me ista nescire: dic istas disjunctiones aut
falsas esse, aut aliquid commune habere cum falso,
per quod discerni omnino non possint.
</p>
          </div3>
        </div2>

<div2>
          <head>CAPUT XI.-- <hi>Ex sensuum imbecillitate non effici ut nihil veri percipiatur. Neque ex somno et furore.</hi> </head>
<div3>
            <head>24.</head>
            <p>
 Unde, inquit, scis esse istum mundum,
si sensus falluntur? Nunquam rationes vestrae ita vim
sensuum refellere potuerunt, ut convinceretis nobis
nihil videri: nec omnino ausi estis aliquando ista tentare;
sed posse aliud esse ac videtur, vehementer
persuadere incubuistis. Ego itaque hoc totum, qualecumque
est quod nos continet, atque alit; hoc, inquam,
quod oculis meis apparet, a meque sentitur
habere terram et coelum, aut quasi terram, et quasi
coelum, mundum voco. Si dicis nihil mihi videri, nunquam
errabo. Is enim errat, qui quod sibi videtur,
temere probat. Posse enim falsum videri a sentientibus
dicitis, nihil videri non dicitis. Prorsus enim omnis
disputationis causa tolletur, ubi regnare vos libet,
si non solum nihil scimus, sed etiam nihil nobis videtur.
Si autem hoc quod mihi videtur negas mundum
esse, de nomine controversiam facis, cum id a me
dixerim mundum vocari.</p>
          </div3>
<div3>
            <head>25.</head>
            <p>
 Etiamne, inquies, si dormis, mundus est iste
quem vides? Jam dictum est, quidquid tale mihi videtur,
mundum appello. Sed si eum solum placet mundum
vocare, qui videtur a vigilantibus vel etiam a
sanis; illud contende, si potes, eos qui dormiunt ac
<pb n="0947"/>
furiunt, non in mundo furere atque dormire. Quamobrem
hoc dico, istam totam corporum molem atque
machinam in qua sumus, sive dormientes, sive
furentes, sive vigilantes, sive sani, aut unam
esse, aut non esse unam. Edissere, quomodo possit
ista esse falsa sententia. Si enim dormio, fieri
potest ut nihil dixerim; aut si etiam ore dormientis
verba, ut solet, evaserunt, potest fieri ut non
hic, non ita sedens, non istis audientibus dixerim:
ut autem hoc falsum sit, non potest. Nec ego
illud me percepisse dico, quod vigilem. Potes enim
dicere, hoc mihi etiam dormienti videri potuisse;
ideoque hoc potest esse falso simillimum. Si autem
unus et sex mundi sunt; septem mundos esse, quoquo
modo affectus sim, manifestum est, et id me scire
non impudenter affirmo. Quare vel hanc connexionem,
vel illas superius disjunctiones, doce somno
aut furore aut vanitate sensuum posse esse falsas; et
me, si expergefactus ista meminero, victum esse
concedam. Credo enim jam satis liquere quae per
somnium et dementiam falsa videantur, ea scilicet
quae ad corporis sensus pertinent: nam ter terna novem
esse, et quadratum intelligibilium numerorum,
necesse est vel genere humano stertente sit verum.
Quanquam etiam pro ipsis sensibus multa posse dici
video, quae ab Academicis reprehensa non invenimus.
Credo enim sensus non accusari, vel quod imaginationes
falsas furentes patiuntur, vel quod falsa in somnis
videmus. Si enim vera vigilantibus atque sanis renuntiarunt;
nihil ad eos, quid sibi animus dormientis
insanientisque confingat.</p>
          </div3>
<div3>
            <head>26.</head>
            <p>
 Restat ut quaeratur, utrum cum ipsi renuntiant,
verum renuntient. Age, si dicat Epicureus quispiam,
Nihil habeo quod de sensibus conquerar: injustum
est enim ab eis exigere plusquam possunt; quidquid
autem possunt videre oculi, verum vident. Ergone
verum est quod de remo in aqua vident? Prorsus verum.
Nam causa accedente quare ita videretur, si demersus
unda remus rectus appareret, magis oculos
meos falsae renuntiationis arguerem. Non enim viderent
quod talibus existentibus causis videndum fuit.
Quid multis opus est? Hoc de turrium motu, hoc de
pinnulis avium, hoc de caeteris innumerabilibus dici
potest. Ego tamen fallor, si assentiar, ait quispiam.
Noli plus assentiri, quam ut ita tibi apparere persuadeas;
et nulla deceptio est. Non enim video, quomodo
refellat Academicus eum qui dicit: Hoc mihi
candidum videri scio; hoc auditum meum delectari
scio; hoc mihi jucunde olere scio; hoc mihi sapere
dulciter scio; hoc mihi esse frigidum scio. Dic potius,
utrum per se amarae sint oleastri frondes, quas caper
tam pertinaciter appetit. O hominem improbum!
nonne est caper ipse modestior? Nescio quales pecori
sint, mihi tamen amarae sunt: quid quaeris amplius?
Sed est fortasse aliquis etiam hominum, cui non sint
amarae. Tendisne in molestiam? Numquidnam ego
amaras esse omnibus dixi? mihi dixi, et hoc non
<pb n="0948"/>
semper affirmo. Quid si enim alias alia causa, nunc
dulce quidpiam, nunc amarum in ore sentiatur? Illud
dico, posse hominem cum aliquid gustat, bona fide
jurare, se scire palato suo illud suave esse, vel contra,
nec ulla calumnia graeca ab ista scientia posse
deduci. Quis enim tam impudens sit, qui mihi cum
delectatione aliquid ligurienti dicat: Fortasse non
gustas, sed hoc somnium est? Numquidnam resisto?
Sed me tamen illud in somnis etiam delectaret. Quare
illud quod me scire dixi, nulla confundit similitudo
falsorum. Et Epicureus, vel Cyrenaici et alia multa
fortasse pro sensibus dicant, contra quae nihil dictum
esse ab Academicis accepi. Sed quid ad me? Si
volunt ista, et si possunt, etiam me favente rescindant.
Quidquid enim contra sensus ab eis disputatur,
non contra omnes philosophos valet. Sunt enim qui
ista omnia, quae corporis sensu accipit animus, opinionem
posse gignere confitentur, scientiam vero negant.
Quam tamen volunt intelligentia contineri, remotamque
a sensibus in mente vivere. Et forte in eorum
numero est sapiens ille quem quaerimus. Sed de
hoc alias. Nunc ad reliqua pergamus quae propter ista
quae jam dicta sunt, paucis, nisi fallor, explicabimus.
</p>
          </div3>
        </div2>

<div2>
          <head>CAPUT XII.-- <hi>Urget Academicos causare frustra sensuum vel somni et furoris deceptiones.</hi> </head>
<div3>
            <head>27.</head>
            <p>
 Quid enim de moribus inquirentem vel juvat vel
impedit corporis sensus? Nisi vero illos ipsos qui
summum hominis bonum in voluptate posuere, nihil
impedit aut columbae collum, aut vox incerta, aut
grave pondus homini quod camelis leve est, aut alia
sexcenta, quominus dicant eo quo delectantur delectari
se scire, vel eo quo offenduntur offendi (quod
refelli posse non video); eum commovebunt qui finem
boni mente complectitur. Quid horum tu eligis?
Si quid mihi videatur, quaeris; in mente arbitror
esse summum hominis bonum <note>(Lib. I Retract., cap. 1,
n. 4)</note>. Sed nunc de scientia quaerimus. Ergo interroga
sapientem, qui non potest ignorare sapientiam: mihi
tamen tardo illi atque stulto licet interim scire, boni
humani finem, in quo inhabitet beata vita, aut nullum
esse, aut in animo esse, aut in corpore, aut in
utroque. Hoc me, si potes, nescire convince; quod
notissimae illae vestrae rationes nullo modo faciunt.
Quod si non potes, non enim reperies cui falso simile
sit, egone concludere dubitabo, recte mihi videri
scire sapientem quidquid in philosophia verum
est, cum ego inde tam multa vera cognoverim?</p>
          </div3>
<div3>
            <head>28.</head>
            <p>
 Sed metuit fortasse ne summum bonum eligat
dormiens. Nihil periculi est: cum evigilaverit, repudiabit
si displicet, tenebit si placet. Quis enim eum
recte vituperabit quod falsum vidit in somnis?
Aut fortasse illud formidabit, ne dormiens amittat
sapientiam, si pro veris falsa probaverit? Hoc jam
ne dormiens quidem audet somniare, ut sapientem
vigilantem vocet, neget si dormiat. Haec etiam
de furore dici possunt: sed in alia festinat oratio. Haec
tamen sine conclusione securissima non relinquo.
Aut enim amittitur furore sapientia, et jam non erit
sapiens, quem verum ignorare clamatis: aut scientia
<pb n="0949"/>
ejus manet in intellectu, etiamsi pars animi caetera id
quod accepit a sensibus velut in somnis imaginetur.
</p>
          </div3>
        </div2>

<div2>
          <head>CAPUT XIII.-- <hi>Multa percipi in dialectica.</hi> </head>
<div3>
            <head>29.</head>
            <p>
 Restat dialectica, quam certe sapiens bene
novit, nec falsum scire quisquam potest. Si vero
eam nescit, non pertinet ad sapientiam ejus cognitio,
sine qua esse sapiens potuit; et superfluo utrum vera
sit, possitve percipi, quaerimus. Hic fortasse aliquis
mihi dicat: Soles prodere tu stulte, quid noveris: an
de dialectica nihil scire potuisti? Ego vero plura quam
de quavis parte philosophiae. Nam primo omnes illas
propositiones, quibus supra usus sum, veras esse ista
me docuit. Deinde per istam novi alia multa vera.
Sed quam multa sint, numerate, si potestis. Si quatuor
in mundo elementa sunt, non sunt quinque. Si
sol unus est, non sunt duo. Non potest una anima et
mori et esse immortalis. Non potest homo simul et
beatus, et miser esse. Non hic et sol lucet, et nox est.
Aut vigilamus nunc, aut dormimus. Aut corpus est,
quod mihi videre videor, aut non est corpus. Haec et
alia multa, quae commemorare longissimum est, per
istam didici vera esse, quoquo modo sese habeant
sensus nostri, in se ipsa vera. Docuit me, si cujus
eorum quae per connexionem modo proposui pars antecedens
assumpta fuerit, trahere necessario id quod
annexum est. Ea vero quae per repugnantiam vel disjunctionem
a me sunt enuntiata, hanc habere naturam,
ut cum auferuntur caetera, sive unum, sive plura
sint, restet aliquid quod eorum ablatione firmetur.
Docuit etiam me, cum de re constat, propter quam
verba dicuntur, de verbis non debere contendi: et
quisquis id faciat, si imperitia faciat, docendum esse; si
malitia, deserendum: si doceri non potest, monendum
ut aliquid aliud potius agat, quam tempus in superfluis
operamque consumat; si non obtemperat, negligendum.
De captiosis autem atque fallacibus ratiunculis breve
praeceptum est: si male concedendo inferuntur, ad ea
quae concessa sunt esse redeundum. Si verum falsumque
in una conclusione confligunt, accipiendum inde quod
intelligitur, quod explicari non potest relinquendum. Si
autem modus in aliquibus rebus latet penitus hominem,
scientiam ejus non esse quaerendam. Haec quidem habeo
a dialectica, et alia multa quae commemorare non
est necesse. Neque enim debeo ingratus existere. Verum
ille sapiens aut haec negligit, aut si profecto dialectica
ipsa scientia veritatis est, sic illam novit ut
istorum mendacissimam calumniam: <hi>Si verum est,
falsum est; si falsum est, verum est:</hi> contemnendo,
et non miserando fame enecet. Haec de perceptione
satis esse propterea puto, quia de assentiendo
cum dicere coepero, tota ibi rursum causa versabitur.
</p>
          </div3>
        </div2>

<div2>
          <head>CAPUT XIV.-- <hi>Sapientem oportet sapientiae saltem assentiri.</hi> </head>
<div3>
            <head>30.</head>
            <p>
 Jam ergo ad eam partem veniamus, in qua
dubitare adhuc videtur Alypius. Et primo idipsum
<pb n="0950"/>
perspiciamus quale sit, quod te acutissime atque cautissime
movet. Nam si tot tantisque rationibus roboratam
 (hoc enim dixisti) Academicorum sententiam,
qua eis placuit nihil scire sapientem, hoc tuum labefactat
inventum, quo cogimur confiteri multo esse
probabilius, sapientem scire sapientiam; magis est
assensio cohibenda. Hoc enim ipso ostenditur nihil
quamlibet copiosissimis subtilissimisque argumentis
posse suaderi, cui non ex parte contraria, si adsit ingenium,
non minus acriter, vel fortasse acrius resistatur.
Eo fit, ut cum sit victus Academicus, vicerit. O
utinam vincatur! nunquam efficiet quavis arte Pelasga,
ut simul a me victus victorque discedat. Certe nihil
aliud inveniatur quod adversum ista dici possit, et
ultro me victum esse profiteor. Non enim de gloria
comparanda, sed de invenienda veritate tractamus.
Mihi satis est, quoquo modo molem istam transcendere,
quae intrantibus ad philosophiam sese opponit,
et nescio quibus receptaculis tenebrascens talem
esse philosophiam totam minatur, nihilque in ea lucis
inventum iri sperare permittit. Quid autem amplius
desiderem, nihil habeo, si jam probabile est, nonnihil
scire sapientem. Non enim alia causa veri simile videbatur
eum assensionem sustinere debere, nisi quia
erat veri simile nihil posse comprehendi. Quo sublato,
percipit enim sapiens vel ipsam, ut jam conceditur,
sapientiam, nulla jam causa remanebit cur non assentiatur
sapiens vel ipsi sapientiae. Est enim sine dubitatione
monstrosius sapientem non approbare sapientiam,
quam sapientem nescire sapientiam.</p>
          </div3>
<div3>
            <head>31.</head>
            <p>
 Nam quaeso, paululum quasi ante oculos tale
spectaculum constituamus, si possumus, rixam quamdam
sapientis et sapientiae. Quid aliud dicit sapientia,
quam se esse sapientiam? At contra iste, Non credo,
inquit. Quis ait sapientiae: Non credo esse sapientiam?
quis, nisi is cum quo illa loqui potuit, et in
quo habitare dignata est, scilicet sapiens? Ite nunc,
et me quaerite, qui cum Academicis pugnem: habetis
jam novum certamen, sapiens et sapientia secum
pugnant. Sapiens non vult consentire sapientiae, ego vobiscum
securus exspecto. Quis enim non credat invictam
esse sapientiam? Tamen nos aliqua complexione
muniamus. Aut enim in hoc certamine Academicus vincet
sapientiam: et a me vincetur, quia non erit sapiens:
aut ab ea superabitur; et sapientem sapientiae consentire
docebimus. Aut igitur sapiens Academicus non est,
aut nonnulli rei sapiens assentietur: nisi forte quem
dicere puduit sapientem nescire sapientiam, sapientem
non consentire sapientiae dicere non pudebit. At
si jam veri simile est cadere in sapientem vel ipsius
sapientiae perceptionem, et nulla causa est, cur non
ei quod potest percipi assentiatur; video quod volebam
esse veri simile, sapientem scilicet assensurum esse
sapientiae. Si quaeres ubi inveniat ipsam sapientiam;
respondebo, In semetipso. Si dicis eum nescire quod
habeat, redis ad illud absurdum, sapientem nescire
<pb n="0951"/>
sapientiam. Si sapientem ipsum negas posse inveniri;
non jam cum Academicis, sed tecum, quisquis hoc
sentis, sermone alio disseremus. Illi enim cum haec
disputant, de sapiente profecto disputant. Clamat Cicero,
seipsum magnum esse opinatorem, sed de sapiente
se quaerere. Quod si adhuc vos, adolescentes,
ignotum habetis, certe in Hortensio legistis: <hi>Si igitur
nec certi est quidquam, nec opinari sapientis est; nihil
unquam sapiens approbabit.</hi> Unde manifestum est eos
de sapiente illis suis disputationibus, contra quas nitimur,
quaerere.</p>
          </div3>
<div3>
            <head>32.</head>
            <p>
 Ergo arbitror ego sapienti certam esse sapientiam,
id est sapientem percepisse sapientiam; et ob
hoc eum non opinari, cum assentitur sapientiae: assentitur
enim ei rei, quam si non percepisset, sapiens
non esset. Nec isti quemquam non debere assentiri,
nisi rebus quae non possunt percipi, affirmant. Non
autem sapientia nihil est. Cum igitur et scit sapientiam,
et assentitur sapientiae; neque nihil scit, neque
nulli rei sapiens assentitur. Quid amplius vultis? An
de illo errore aliquid quaerimus, quem dicunt penitus
evitari, si in nullam rem animum declinet assensio?
Errat enim, inquiunt, quisquis non solum rem falsam,
sed etiam dubiam, quamvis vera sit, approbat:
nihil autem quod dubium non sit invenio. At invenit
sapiens ipsam, ut dicebamus, sapientiam.
</p>
          </div3>
        </div2>

<div2>
          <head>CAPUT XV.-- <hi>An qui sequitur in agendo probabile citra assensum, vitet errorem.</hi> </head>
<div3>
            <head>33.</head>
            <p>
 Sed hinc jam vultis fortasse me discedere. Non
sunt facile securissima relinquenda; cum versutissimis
hominibus agimus: morem tamen vobis geram.
Sed quid hic dicam? quid? quidnam? illud nimirum
vetus dicendum est, ubi et ipsi habent quod dicant.
Quid enim faciam, quem de castris meis foras truditis?
num implorabo auxilia doctiorum, cum quibus si
superare nequeo, minus pudebit fortasse superari?
Jaciam igitur quibus viribus possum fumosum quidem
jam et scabrum, sed nisi fallor, validissimum telum.
Qui nihil approbat, nihil agit. O hominem rusticum!
Et ubi est probabile? ubi est verisimile? Hoc volebatis.
Auditisne ut sonent scuta graecanica? Exceptum
est quod robustissimum quidem: sed qua manu jaculati
sumus? Et nihil mihi potentius isti mei suggerunt;
nec aliquid, ut video, vulneris fecimus. Convertam
me ad ea quae villa et ager ministrat: onerant
me potius majora quam praeparant.</p>
          </div3>
<div3>
            <head>34.</head>
            <p>
 Nam cum otiosus diu cogitassem in isto rure,
quonam modo possit isthuc probabile ac veri simile
actus nostros ab errore defendere; primo visum est
mihi, ut solet videri cum ista vendebam, belle tectum et
munitum. Deinde ubi totum cautius circumspexi, visus
sum mihi vidisse unum aditum, qua in securos error
irrueret. Non enim solum puto eum errare, qui falsam
viam sequitur; sed etiam eum qui veram non sequitur.
Faciamus enim duos viatores ad unum locum tendentes,
quorum alter instituerit nulli credere, alter nimis
credulus sit. Ventum est ad aliquod bivium: hic
<pb n="0952"/>
ille credulus pastori qui aderat, vel cuipiam rusticano:
Salve, frugi homo; dic quaeso, qua bene in illum locum
pergatur. Respondetur: Si hac ibis, nihil errabis.
Et ille ad comitem: Verum dicit, hac eamus. Ridet vir
cautissimus, et tam cito assensum facetissime illudit,
atque interea illo discedente in bivio figitur: et jam
incipit videri turpe cessare, cum ecce ex alio viae cornu
lautus quidam et urbanus equo insidens eminet, et
propinquare occipit: gratulatur iste. Tum advenienti,
et salutato indicat propositum, quaerit viam; dicit etiam
remansionis suae causam, quo benevolentiorem reddat,
pastori eum praeferens. Ille autem casu planus erat
de iis quos Samardacos jam vulgus vocat. Tenuit
suum morem homo pessimus etiam gratis. Hac perge,
ait: nam ego inde venio. Decepit, atque abiit. Sed
quando iste deciperetur? Non enim monstrationem
istam tanquam veram, inquit, approbo; sed quia est
veri similis. Et hic otiosum esse nec honestum, nec
utile est; hac eam. Interea ille qui assentiendo erravit,
tam cito existimans vera esse verba pastoris, in
loco illo quo tendebant, jam se reficiebat: iste autem
non errans, siquidem probabile sequitur, circumit silvas
nescio quas, nec jam cui locus ille notus sit, ad
quem venire proposuerat, invenit. Vere vobis dicam,
cum ista cogitarem, risum tenere non potui, fieri per
Academicorum verba nescio quomodo, ut erret ille qui
veram viam vel casu tenet; ille autem qui per avios
montes probabiliter ductus est, nec petitam regionem
invenit, non videatur errare. Ut enim temerariam consensionem
jure condemnem, facilius ambo errant, quam
iste non errat. Hinc jam adversum ista verba vigilantior,
ipsa facta hominum et mores considerare coepi. Tum
vero tam multa mihi et tam capitalia in istos venerunt
in mentem, ut jam non riderem, sed partim stomacharer,
partim dolerem homines doctissimos et acutissimos
in tanta scelera sententiarum et flagitia devolutos.
</p>
          </div3>
        </div2>

<div2>
          <head>CAPUT XVI.-- <hi>Facere quod videtur probabile etiam citra assensum, nefarium est.</hi> </head>
<div3>
            <head>35.</head>
            <p>
 Certe enim, non fortasse omnis qui errat, peccat;
omnis tamen qui peccat, aut errare conceditur,
aut aliquid pejus. Quid si ergo aliquis adolescentium
cum hos audierit dicentes: Turpe est errare, et
ideo nulli rei consentire debemus; sed tamen cum agit
quisque quod ei videtur probabile, nec peccat, nec
errat: illud tantum meminerit, quidquid occurrit vel
animo vel sensibus, non pro vero esse approbandum.
Id igitur audiens adolescens, insidiabitur pudicitiae
uxoris alienae, Te, te consulo, M. Tulli; de adolescentium
moribus vitaque tractamus, cui educandae atque
instituendae omnes illae litterae tuae vigilaverunt. Quid
aliud dicturus es, quam non tibi esse probabile ut id
<pb n="0953"/>
faciat adolescens? At illi probabile est. Nam si ex
alieno probabili vivimus, nec tu debuisti administrare
rempublicam; quia Epicuro visum est non esse faciendum.
Adulterabit igitur ille juvenis conjugem alienam:
qui deprehensus si fuerit, ubi te inveniet a quo defendatur?
Quanquam etiam si inveniat, quid dicturus es?
Negabis profecto. Quid si tam clarum est, ut frustra
inficiere? Persuadebis nimirum, tanquam in Cumano
gymnasio atque adeo Neapolitano, nihil eum peccasse,
imo etiam nec errasse quidem. Non enim faciendum
esse adulterium pro vero sibi persuasit; probabile occurrit,
secutus est, fecit: aut fortasse non fecit, sed
fecisse sibi visus est. Iste autem maritus, homo fatuus,
perturbat omnia litibus pro uxoris castitate proclamans,
cum qua forte nunc dormit, et nescit. Hoc illi
judices si intellexerint, aut negligent Academicos, et
tanquam crimen verissimum punient; aut eisdem
obtemperantes, verisimiliter hominem probabiliterque
damnabunt, ut jam quid agat iste patronus prorsus
ignoret. Cui enim succenseat non habebit, cum omnes
se nihil errasse dicant; quando non assentientes, id
quod visum est, probabile fecerint. Ponet igitur personam
patroni, et philosophi consolatoris suscipiet:
ita facile adolescenti, qui jam tantum in Academia profecerit,
persuadebit ut se tanquam in somnis putet esse
damnatum. Sed vos me jocari arbitramini: liquet
dejerare per omne divinum <note>(Lib. I Retract. cap. 1, n. 4)</note>,
nescire me prorsus quomodo iste peccaverit; si, quisquis
id egerit quod probabile videtur, non peccat. Nisi
forte in totum aliud esse dicunt errare, aliud peccare;
seque illis praeceptis egisse ne erremus, peccare autem
nihil magnum esse duxisse.</p>
          </div3>
<div3>
            <head>36.</head>
            <p>
 Taceo de homicidiis, parricidiis, sacrilegiis,
omnibusque omnino, quae fieri aut cogitari possunt, flagitiis
aut facinoribus, quae paucis verbis, et quod est
gravius, apud sapientissimos judices defenduntur: Nihil
consensi, et ideo non erravi. Quomodo autem non
facerem quod probabile visum est? Qui autem non
putant ista probabiliter posse persuaderi, legant orationem
Catilinae, qua patriae parricidium, quo uno continentur
omnia scelera, persuasit <note>(Sallust., de Bello Catil.,
cap. 12)</note>. Jam illud quis non ridet? Ipsi dicunt, nihil
se in agendo sequi nisi probabile, et quaerunt magnopere
veritatem, cum eis sit probabile non posse inveniri.
O mirum monstrum! Sed hoc omittamus, minus
id ad nos, minus ad vitae nostrae discrimen, minus ad
fortunarum periculum pertinet. Illud est capitale,
illud formidolosum, illud optimo cuique metuendum,
quod nefas omne, si haec ratio probabilis erit, cum
probabile cuiquam visum fuerit esse faciendum, tantum
nulli quasi vero assentiatur, non solum sine sceleris,
sed etiam sine erroris vituperatione committat.
Quid ergo? Haec illi non viderunt? Imo solertissime
<pb n="0954"/>
prudentissimeque viderunt, nec mihi ullo pacto tantum
arrogaverim, ut M. Tullium aliqua ex parte sequar
industria, vigilantia, ingenio, doctrina: cui tamen
asserenti, nihil scire posse hominem, si hoc solum
diceretur, Scio ita videri mihi; unde id refelleret
non haberet.
</p>
          </div3>
        </div2>

<div2>
          <head>CAPUT XVII.-- <hi>Academici quare dissimularint suam sententiam.</hi> </head>
<div3>
            <head>37.</head>
            <p>
 Quid igitur placuit tantis viris perpetuis et pertinacibus
contentionibus agere, ne in quemquam cadere
veri scientia videretur? Audite jam paulo attentius,
non quid sciam, sed quid existimem: hoc enim ad ultimum
reservabam, ut explicarem, si possem, quale
mihi videatur esse totum Academicorum consilium.
Plato vir sapientissimus et eruditissimus temporum
suorum, qui et ita locutus est, ut quaecumque diceret,
magna fierent, et ea locutus est, ut quomodocumque
diceret, parva non fierent <note>(Lib. I Retract., cap. 1, n. 4)</note>;
dicitur post mortem Socratis magistri sui, quem singulariter
dilexerat, a Pythagoreis etiam multa didicisse.
Pythagoras autem graeca philosophia non contentus,
quae tunc aut pene nulla erat, aut certe occultissima,
postquam commotus Pherecydae cujusdam Syri disputationibus,
immortalem esse animum credidit, multos
sapientes etiam longe lateque peregrinatus audierat.
Igitur Plato adjiciens lepori subtilitatique Socraticae
quam in moralibus habuit, naturalium divinarumque
rerum peritiam, quam ab eis quos memoravi diligenter
acceperat; subjungensque quasi formatricem illarum
partium, judicemque dialecticam, quae aut ipsa esset,
aut sine qua sapientia omnino esse non posset; perfectam
dicitur composuisse philosophiae disciplinam,
de qua nunc disserere tempus non est. Sat est enim
ad id quod volo, Platonem sensisse duos esse mundos:
unum intelligibilem, in quo ipsa veritas habitaret;
istum autem sensibilem, quem manifestum est nos visu
tactuque sentire. Itaque illum verum, hunc veri similem
et ad illius imaginem factum. Et ideo de illo in
ea, quae se cognosceret, anima velut expoliri et quasi
serenari veritatem; de hoc autem in stultorum animis
non scientiam, sed opinionem posse generari. Quidquid
tamen ageretur in hoc mundo per eas virtutes,
quas civiles vocabat, aliarum verarum virtutum similes,
quae, nisi paucis sapientibus, ignotae essent, non
posse nisi veri simile nominari.</p>
          </div3>
<div3>
            <head>38.</head>
            <p>
 Haec et alia hujusmodi mihi videntur inter successores
ejus, quantum poterant, esse servata, et pro
mysteriis custodita. Non enim aut facile ista percipiuntur,
nisi ab eis qui se ab omnibus vitiis mundantes, in
aliam quamdam plus quam humanam consuetudinem
vindicaverint; aut non graviter peccat quisquis ea sciens
quoslibet homines docere voluerit. Itaque Zenonem
principem Stoicorum, cum jam quibusdam auditis et
creditis, in scholam relictam a Platone venisset, quam
tunc Polemo retinebat, suspectum habitum suspicor,
nec talem visum cui Platonica illa velut sacrosancta
decreta facile prodi committique deberent, priusquam
dedicisset ea, quae in illam scholam ab aliis accepta
<pb n="0955"/>
detulerat. Moritur Polemo, succedit ei Archesilas Zenonis
quidem condiscipulus, sed sub Polemonis magisterio.
Quamobrem cum Zeno sua quadam de mundo,
et maxime de anima, propter quam vera philosophia
vigilat, sententia delectaretur, dicens eam esse mortalem,
nec quidquam esse praeter hunc sensibilem mundum,
nihilque in eo agi, nisi corpore; nam et Deum
ipsum ignem putabat: prudentissime atque utilissime
mihi videtur Archesilas, cum illud late serperet malum,
occultasse penitus Academiae sententiam, et quasi
aurum inveniendum quandoque posteris obruisse. Quare
cum in falsas opiniones ruere turba sit pronior, et
consuetudine corporum omnia esse corporea facillime,
sed noxie credatur; instituit vir acutissimus atque humanissimus,
dedocere potius quos patiebatur male
doctos quam docere quos dociles non arbitrabatur. Inde
illa omnia nata sunt quae novae Academiae tribuuntur,
quia eorum necessitatem veteres non habebant.</p>
          </div3>
<div3>
            <head>39.</head>
            <p>
 Quod si Zeno expergefactus esset aliquando, et
vidisset neque quidquam comprehendi posse, nisi quale
ipse definiebat, neque tale aliquid in corporibus posse
inveniri, quibus ille tribuebat omnia; olim prorsus
hoc genus disputationum, quod magna necessitate
flagraverat, fuisset exstinctum. Sed Zeno imagine
constantiae deceptus, ut ipsis Academicis videbatur,
nec mihi etiam non videtur, pertinax fuit: fidesque
illa corporum perniciosa quoquo modo potuit pervixit
in Chrysippum, qui ei (nam maxime poterat), magnas
vires latius se diffundendi dabat; nisi ex illa parte
Carneades acrior et vigilantior superioribus caeteris
ita restitisset, ut mirer illam opinionem aliquid etiam
postea valuisse. Namque Carneades primo illam velut
calumniandi impudentiam, qua videbat Archesilam
non mediocriter infamatum, deposuit; ne contra
omnia velle dicere quasi ostentationis causa videretur:
sed ipsos proprie sibi Stoicos, atque Chrysippum convellendos
evertendosque proposuit.
</p>
          </div3>
        </div2>

<div2>
          <head>CAPUT XVIII.-- <hi>Quomodo probabile inductum ab Academicis.</hi> </head>
<div3>
            <head>40.</head>
            <p>
 Deinde cum undique premeretur, si nulli
rei esset assensus, nihil acturum esse sapientem
(o hominem mirum atque adeo non mirum! ab ipsis
enim Platonis fontibus profluebat); attendit sapienter
quales illi actiones probarent, easque nescio quarum
verarum similes videns, id quod in hoc mundo
ad agendum sequeretur, veri simile nominavit. Cui
enim esset simile et perite norat, et prudenter tegebat,
idque etiam probabile appellabat. Probat enim
bene imaginem, quisquis ejus intuetur exemplum.
Quomodo enim approbat sapiens, aut quomodo simile
sequitur veri, cum ipsum verum quid sit ignoret? Ergo
illi norant, et approbabant falsa in quibus imitationem
laudabilem rerum verarum animadvertebant <note>(Lib. I
Retract., cap. 1, n. 4)</note>. Sed quia hoc tanquam profanis
nec fas, nec facile erat ostendere; reliquerunt posteris,
et quibus illo tempore potuerunt, signum quoddam
sententiae suae. Illos autem bene dialecticos de verbis
<pb n="0956"/>
movere quaestionem insultantes irridentesque prohibebant.
Ob hoc dicitur Carneades etiam tertiae Academiae
princeps atque auctor fuisse.</p>
          </div3>
<div3>
            <head>41.</head>
            <p>
 Deinde in nostrum Tullium conflictio ista duravit,
jam plane saucia et ultimo spiritu latinas litteras
inflatura. Nam nihil mihi videtur inflatius, quam tam
multa copiosissime atque ornatissime dicere, non ita
sentientem. Quibus tamen ventis feneus ille platonicus
Antiochus satis, ut mihi videtur, dissipatus atque
dispersus est. Nam Epicureorum greges in animis
deliciosorum populorum aprica stabula posuerunt.
Quippe Antiochus Philonis auditor, hominis quantum
arbitror circumspectissimi, qui jam veluti aperire
cedentibus hostibus portas coeperat, et ad Platonis
auctoritatem Academiam legesque revocare; quanquam
et Metrodorus id antea facere tentaverat, qui
primus dicitur esse confessus, non decreto placuisse
Academicis nihil posse comprehendi, sed necessario
contra Stoicos hujusmodi eos arma sumpsisse: igitur
Antiochus, ut institueram dicere, auditis Philone
academico, et Mnesarcho stoico, in Academiam veterem,
quasi vacuam defensoribus, et quasi nullo hoste
securam, velut adjutor et civis irrepserat, nescio quid
inferens mali de Stoicorum cineribus, quod Platonis
adita violaret. Sed huic arreptis iterum illis armis
et Philon restitit donec moreretur, et omnes ejus reliquias
Tullius noster oppressit, se vivo impatiens labefactari
vel contaminari quidquid amavisset: adeo post
illa tempora non longo intervallo omni pervicacia
pertinaciaque demortua, os illud Platonis quod in
philosophia purgatissimum est et lucidissimum, dimotis
nubibus erroris emicuit, maxime in Plotino, qui
platonicus philosophus ita ejus similis judicatus est,
ut simul eos vixisse, tantum autem interest temporis
ut in hoc ille revixisse putandus sit.
</p>
          </div3>
        </div2>

<div2>
          <head>CAPUT XIX.-- <hi>Multiplex philosophiae genus.</hi> </head>
<div3>
            <head>42.</head>
            <p>
 Itaque nunc philosophos non fere videmus,
nisi aut Cynicos aut Peripateticos aut Platonicos:
et Cynicos quidem, quia eos vitae quaedam delectat
libertas atque licentia. Quod autem ad eruditionem
doctrinamque attinet, et mores quibus consulitur
animae, quia non defuerunt acutissimi et solertissimi
viri, qui docerent disputationibus suis Aristotelem ac
Platonem ita sibi concinere, ut imperitis minusque
attentis dissentire videantur; multis quidem saeculis
multisque contentionibus, sed tamen eliquata est, ut
opinor, una verissimae philosophiae disciplina. Non
enim est ista hujus mundi philosophia, quam sacra
nostra meritissime detestantur, sed alterius intelligibilis;
cui animas multiformibus erroris tenebris caecatas,
et altissimis a corpore sordibus oblitas, nunquam
ista ratio subtilissima revocaret, nisi summus Deus
populari quadam clementia divini intellectus auctoritatem
usque ad ipsum corpus humanum declinaret,
atque submitteret; cujus non solum praeceptis, sed
etiam factis excitatae animae redire in semetipsas, et
<pb n="0957"/>
respicere patriam, etiam sine disputationum concertatione
potuissent.
</p>
          </div3>
        </div2>

<div2>
          <head>CAPUT XX.-- <hi>Conclusio operis.</hi> </head>
<div3>
            <head>43.</head>
            <p>
 Hoc mihi de Academicis interim probabiliter,
ut potui, persuasi. Quod si falsum est, nihil
ad me, cui satis est jam non arbitrari, non posse ab
homine inveniri veritatem. Quisquis autem putat hoc
sensisse Academicos, ipsum Ciceronem audiat. Ait
enim illis morem fuisse occultandi sententiam suam,
nec eam cuiquam nisi qui secum ad senectutem usque
vixisset, aperire consuesse. Quae sit autem ista,
Deus viderit; eam tamen arbitror Platonis fuisse. Sed
ut breviter accipiatis omne propositum meum; quoquo
modo se habeat humana sapientia, eam me video
nondum percepisse. Sed cum trigesimum et tertium
aetatis annum agam, non me arbitror desperare
debere eam me quandoque adepturum. Contemptis
tamen caeteris omnibus quae bona mortales putant,
huic investigandae inservire porposui. A quo me negotio
quoniam rationes Academicorum non leviter deterrebant,
satis, ut arbitror, contra eas ista disputatione
munitus sum. Nulli autem dubium est gemino
pondere nos impelli ad discendum, auctoritatis atque
rationis. Mihi autem certum est nusquam prorsus a
Christi auctoritate discedere: non enim reperio valentiorem.
Quod autem subtilissima ratione persequendum
est; ita enim jam sum affectus, ut quid sit
verum, non credendo solum, sed etiam intelligendo
apprehendere impatienter desiderem; apud Platonicos
me interim quod sacris nostris non repugnet reperturum
esse confido.
<pb n="0958"/>
</p>
          </div3>
<div3>
            <head>44. </head>
            <p>
Hic postquam sermonis finem me fecisse aspexerunt,
quamquam jam erat nox, et aliquid etiam lucerna
illata scriptum erat; tamen illi adolescentes intentissime
exspectabant, utrum Alypius vel alio die se
responsurum esse promitteret. Tum ille: Nihil mihi
aliquando, inquit, tam ex sententia provenisse affirmare
paratus sum, quam quod hodierna disputatione
discedo superatus. Nec istam meam tantum puto debere
esse laetitiam. Communicabo ergo eam vobiscum,
concertatores mei, vel judices nostri. Quandoquidem
isto se pacto a suis posteris vinci, ipsi etiam fortasse
Academici optarunt. Quid enim nobis hoc sermonis
lepore jucundius, quid sententiarum gravitate perpensius,
quid benevolentia promptius, quid doctrina
peritius videri aut exhiberi posset? Prorsus nequaquam
digne admirari possum, quod tam facete aspera,
tam fortiter desperata, tam moderate convicta, tam
dilucide obscura tractata sunt. Quare jam, socii mei,
exspectationem vestram, qua me ad respondendum
provocabatis, certiore spe mecum ad discendum convertite.
Habemus ducem qui nos in ipsa veritatis
arcana, Deo jam monstrante, perducat.</p>
          </div3>
<div3>
            <head>45.</head>
            <p>
 Hic ego, cum illi puerili quodam studio, quod
Alypius responsurus non videbatur, quasi fraudatos
vultu se ostenderent: Invidetis, inquam arridens,
laudibus meis? Sed quoniam de Alypii constantia
jam securus nihil eum timeo; ut vos quoque mihi
gratias agatis, instruo vos adversus illum qui tantam
intentionem vestrae exspectationis offendit. Legite
Academicos; et cum ibi victorem (quid enim facilius?)
istarum nugarum <note>(Lib. I Retract., cap. 1, n. 4)</note>, Ciceronem
inveneritis, cogatur iste a vobis hunc nostrum
sermonem contra illa invicta defendere. Hanc tibi,
Alypi, duram mercedem pro mea falsa laude restituo.
Hic cum arrisissent, finem tantae conflictionis, utrum
firmissimum nescio, modestius tamen et citius quam
speraveram fecimus.

</p>
          </div3>
        </div2>
      </div1>
</body>
  </text>
</TEI>