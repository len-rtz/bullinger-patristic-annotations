<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>Expositio Epistolae ad Galatas</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 35</title>
           <idno>AugHip.ExEpAdG</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div3>
        <head>1.</head>
        <p>
 Causa propter quam scribit Apostolus ad Galatas,
haec est, ut intelligant gratiam Dei id secum
agere, ut sub Lege jam non sint. Cum enim praedicata
eis esset Evangelii gratia, non defuerunt quidam
ex circumcisione, quamvis Christiani nomine, nondum
tamen tenentes ipsum gratiae beneficium, et
<pb n="2106"/>
adhuc volentes esse sub oneribus Legis, quae Dominus
Deus imposuerat, non justitiae servientibus, sed
peccato, justam scilicet Legem injustis hominibus
dando ad demonstranda peccata eorum, non auferenda:
non enim aufert peccata nisi gratia fidei, quae
per dilectionem operatur: sub hac ergo gratia jam
Galatas constitutos, illi volebant constituere sub oneribus
<pb n="2107"/>
Legis, asseverantes nihil eis prodesse Evangelium,
nisi circumciderentur, et caeteras carnales Judaici
ritus observationes subirent. Et ideo Paulum
apostolum suspectum habere coeperant, a quo illis
Evangelium praedicatum erat, tanquam non tenentem
disciplinam caeterorum Apostolorum, qui Gentes cogebant
judaizare. Cesserat enim talium hominum
scandalis apostolus Petrus, et in simulationem ductus
erat, tanquam et ipse hoc sentiret, nihil prodesse
Gentibus Evangelium, nisi onera Legis implerent: a
qua simulatione idem apostolus Paulus eum revocat,
sicut in hac ipsa Epistola docet <note>(Galat. II, 14)</note>. Talis
quidem quaestio est et in Epistola ad Romanos: verumtamen
videtur aliquid interesse, quod ibi contentionem
ipsam dirimit, litemque componit, quae inter
eos qui ex Judaeis, et eos qui ex Gentibus crediderant,
orta erat, cum illi tanquam ex meritis operum
Legis sibi redditum Evangelii praemium arbitrarentur,
quod praemium incircumcisis tanquam immeritis
nolebant dari; illi contra Judaeis se praeferre gestirent,
tanquam interfectoribus Domini: in hac vero
Epistola ad eos scribit, qui jam commoti erant auctoritate
illorum qui ex Judaeis erant, et ad observationes
Legis cogebant; coeperant enim eis credere, tanquam
Paulus apostolus non vera praedicasset, quod
eos circumcidi noluisset. Et ideo sic coepit: <hi>Miror
quod sic tam cito transferimini ab eo, qui vos vocavit in
gloriam Christi, in aliud Evangelium.</hi> Hoc ergo exordio
causae quaestionem breviter insinuavit. Quanquam
et ipsa salutatione, cum dicit se apostolum, <hi>non ab hominibus,
neque per hominem <note>(Id. I, 6, 1)</note>
        </hi>, quod in
nulla alia epistola dixisse invenitur, satis ostendit, et
illos qui talia persuadebant, non esse a Deo, sed ab
hominibus; et caeteris Apostolis, quantum ad auctoritatem
testimonii evangelici pertinet, imparem se
haberi non oportere: quandoquidem non ab hominibus,
neque per hominem, sed per Jesum Christum et
Deum Patrem se apostolum noverit. Singula igitur ab
ipso Epistolae vestibulo, permittente Domino et adjuvante
studium nostrum, sic consideranda et tractanda
suscepimus.
</p>
      </div3>
<div3>
        <head>2.</head>
        <p>
 <hi>[GALAT. cap. 1, V\ V\. 1, 2.]
 Paulus apostolus non
ab hominibus, neque per hominem, sed per Jesum Christum,
et Deum Patrem, qui suscitavit illum a mortuis;
et qui mecum sunt omnes fratres, Ecclesiis Galatiae.</hi> Qui
ab hominibus mittitur, mendax est; qui per hominem
mittitur, potest esse verax, quia et Deus verax potest
per hominem mittere: qui ergo neque ab hominibus,
neque per hominem, sed per Deum mittitur, ab illo
verax est, qui etiam per hominem missos veraces facit.
Priores ergo Apostoli veraces, qui non ab hominibus,
sed a Deo per hominem missi sunt, per Jesum
Christum scilicet adhuc mortalem. Verax etiam novissimus
Apostolus, qui per Jesum Christum totum
jam Deum post resurrectionem ejus missus est.
Priores sunt caeteri Apostoli per Christum adhuc ex
parte hominem, id est mortalem: novissimus est
<pb n="2108"/>
Paulus apostolus, per Christum jam totum Deum, id
est, omni ex parte immortalem. Sit ergo testimonii
ejus aequalis auctoritas, in cujus honorem implet clarificatio
Domini, si quid habebat ordo temporis minus.
Ideo enim cum dixisset, <hi>Et Deum Patrem,</hi> addidit, <hi>qui suscitavit illum a mortuis;</hi> 
 ut etiam ex hoc
modo breviter jam a clarificato missum se esse commemoraret.</p>
      </div3>
<div3>
        <head>3.</head>
        <p>
 <hi>[Ib. I, 3-5.] Gratia vobis et pax a Deo Patre et Domino
Jesu Christo.</hi> Gratia Dei est qua nobis donantur peccata,
ut reconciliemur Deo; pax autem, qua reconciliamur
Deo. <hi>Qui dedit semetipsum pro peccatis nostris, ut
eximeret nos de praesenti saeculo maligno.</hi> Saeculum praesens
malignum propter malignos homines, qui in eo sunt,
intelligendum est: sicut dicimus et malignam domum,
propter malignos inhabitantes in ea. <hi>Secundum voluntatem
Dei et Patris nostri, cui est gloria in saecula saeculorum,
Amen.</hi> Quanto igitur magis homines non debent
arroganter ad seipsos referre, si quid operantur boni;
quando et ipse Dei Filius in Evangelio, non gloriam
suam se quaerere dixit <note>(Joan. VIII, 50)</note>, neque voluntatem
suam venisse facere, sed voluntatem ejus qui
eum misit <note>(Id. VI, 38)</note>? Quam voluntatem gloriamque
Patris nunc commemoravit Apostolus, ut ipse quoque
Domini exemplo, a quo missus est, non se quaerere
gloriam suam significaret, nec facere voluntatem
suam in praedicatione Evangelii, sicut paulo post dicit: <hi>Si hominibus placerem, Christi servus non essem. <note>(Galat. I, 10)</note>.</hi> </p>
      </div3>
<div3>
        <head>4.</head>
        <p>
 <hi>[Ib. I, 6-9.] Miror quod sic tam cito transferimini
ab eo, qui vos vocavit in gloriam Christi, in aliud Evangelium,
quod non est aliud.</hi> Evangelium enim si aliud
est, praeter id quod, sive per se, sive per aliquem
Dominus dedit; jam nec Evangelium recte dici potest.
Vigilanter autem, cum dixisset, <hi>transferimini ab eo
qui vos vocavit;</hi> adjunxit, <hi>in gloriam Christi,</hi> quam volebant
illi evacuare, quasi frustra venerit Christus, si
jam circumcisio carnis atque hujusmodi opera Legis
tantum valebant, ut per illa homines salvi fierent. <hi>Nisi aliqui sunt conturbantes vos, et volentes convertere
Evangelium Christi.</hi> 
 Non quemadmodum istos conturbant,
ita etiam convertunt Evangelium Christi, quia
manet firmissimum: sed tamen convertere volunt,
qui ab spiritualibus ad carnalia revocant intentionem
credentium. Illis enim ad ista conversis, manet
Evangelium non conversum. Et ideo cum dixisset, <hi>conturbantes vos,</hi> 
 non dixit, et convertentes, sed, <hi>volentes,</hi> 
inquit, <hi>convertere Evangelium Christi. Sed licet
nos, aut angelus de coelo vobis evangelizaverit praeterquam
quod evangelizavimus vobis, anathema sit.</hi> Veritas
propter seipsam diligenda est, non propter hominem,
aut propter angelum, per quem annuntiatur.
Qui enim propter annuntiatores diligit eam, potest
etiam mendacia diligere, si qua forte ipsi sua protulerint. <hi>Sicut praediximus, et nunc iterum dico, si quis
vobis evangelizaverit praeterquam quod accepistis, anathema
sit.</hi> 
 Aut praesens hoc praedixerat, aut quia iteravit
quod dixit, propterea voluit dicere, <hi>Sicut praediximus.</hi> 
Tamen ipsa iteratio saluberrime intentionem
<pb n="2109"/>
movet ad firmitatem retinendi eam, quae sic commendatur,
fidem.</p>
      </div3>
<div3>
        <head>5.</head>
        <p>
 <hi>[Ib. I, 10.] Modo ergo hominibus suadeo, an Deo?
aut quaero hominibus placere? Si adhuc hominibus placerem,
Christi servus non essem.</hi> Nemo Deo suadet,
quia manifesta sunt illi omnia: sed hominibus ille bene
suadet, qui non se illis placere vult, sed ipsam quam
suadet veritatem. Qui enim placet hominibus, non ab
ipsis suam gloriam quaerens, sed Dei, ut salvi fiant,
non jam hominibus, sed Deo placet: aut certe jam
cum et Deo placet simul et hominibus, non utique
hominibus placet. Aliud est enim placere hominibus,
aliud et Deo et hominibus. Item qui hominibus propter
veritatem placet, non jam ipse illis, sed veritas
placet. <hi>Placerem</hi> autem dixit quantum in seipso est,
quantum ad ejus voluntatem attinet; ac si diceret,
placere vellem. Non enim si hoc eo non agente placeat
alicui, quasi propter seipsum, et non propter
Deum atque Evangelium quod annuntiat, superbiae
ipsius potius, quam errori ejus cui perverse placet,
tribuendum est. Iste itaque sensus est: Modo ergo
hominibus suadeo, an Deo? aut quia hominibus suadeo,
quaero hominibus placere? Si adhuc hominibus
quaererem placere, Christi servus non essem. Jubet
enim ille servis suis ut discant ab ipso mites esse et
humiles corde <note>(Matth. XI, 29)</note>. Quod nullo modo potest
qui propter seipsum, id est propter suam quasi
privatam et propriam gloriam, placere hominibus
quaerit. Dicit autem et alibi, <hi>Hominibus suademus,
Deo autem manifestati sumus <note>(II Cor. V, 11)</note>
        </hi>; ut intelligas
quod hic ait, <hi>Hominibus suadeo, an Deo?</hi> non
utique Deo, sed hominibus suadendum. Non ergo moveat
quod alibi dixit, <hi>Sicut et ego omnibus per omnia
placeo:</hi> addidit enim, <hi>Non quaerens quod mihi prodest,
sed quod multis, ut salvi fiant <note>(I Cor. X, 33)</note>
        </hi>. Nulli autem
prodest, ut salvus liat, si homo ei propter seipsum
placeat: qui non placet utiliter, nisi cum propter
Deum placet, id est, ut Deus placeat et glorificetur,
cum dona ejus attenduntur in homine, aut per
ministerium hominis accipiuntur; cum autem sic
homo placet, non jam homo, sed Deus placet. Utrumque
ergo recte dici potest; et, Ego placeo, et, non
ego placeo. Si enim adsit bonus intellector, piusque
pulsator, patebit utrumque, et nulla inter se repugnantia
repellet intrantem.</p>
      </div3>
<div3>
        <head>6.</head>
        <p>
 <hi>[Ib. I, 11, 12.] Notum enim vobis facio, fratres,
Evangelium, quod evangelizatum est a me, quia non est
secundum hominem. Neque enim ego ab homine accepi
illud, neque didici, sed per revelationem Jesu Christi.</hi> 
Evangelium quod secundum hominem est, mendacium
est. Omnis enim homo mendax <note>(Psal. CXV, 11)</note>:
quia quidquid veritatis invenitur in homine, non est
ab homine, sed a Deo per hominem. Ideo jam quod
secundum hominem est, nec Evangelium dicendum
est: quale illi afferebant, qui in servitutem ex libertate
attrahebant eos quos Deus ex servitute in libertatem
vocabat.</p>
      </div3>
<div3>
        <head>7.</head>
        <p>
 <hi>[Ib. I, 13, 14.]</hi>  « Audistis enim conversationem
meam aliquando in Judaismo, quia supra modum
<pb n="2110"/>
persequebar Ecclesiam Dei, et vastabam illam; et
proficiebam in Judaismo supra multos coaetaneos meos
in genere meo, abundantius aemulator existens paternarum
mearum traditionum. »  Si persequendo et vastando
Ecclesiam Dei proficiebat in Judaismo, apparet
contrarium esse Judaismum Ecclesiae Dei; non per
illam spiritualem Legem quam acceperunt Judaei, sed
per carnalem conversationem servitutis ipsorum. Et
si aemulator, id est, imitator paternarum suarum traditionum
persequebatur Paulus Ecclesiam Dei, paternae
ipsius traditiones contrariae sunt Ecclesiae Dei,
non autem Legis illius culpa est; Lex enim spiritualis
est <note>(Rom. VII, 14)</note>, nec carnaliter se cogit intelligi:
sed illorum vitium est, qui et illa quae acceperunt,
carnaliter sentiunt, et multa etiam sua tradiderunt,
dissolventes, sicut Dominus dicit, mandatum Dei,
propter traditiones suas <note>(Matth. XV, 3)</note>.</p>
      </div3>
<div3>
        <head>8.</head>
        <p>
 <hi>[Ib. I, 15-19.] Cum autem placuit Deo, qui me
segregavit de ventre matris meae, et vocavit per gratiam
suam, revelare Filium suum in me, ut annuntiarem eum
in Gentibus, continuo non acquievi carni et sanguini.</hi> 
Segregatur quodammodo de ventre matris, quisquis a
carnalium parentum consuetudine caeca separatur:
acquiescit autem carni et sanguini, quisquis carnalibus
propinquis et consanguineis suis carnaliter suadentibus
assentitur. <hi>Neque veni in Jerosolymam aa
praecessores meos Apostolos, sed abii in Arabiam, et iterum
reversus sum Damascum. Deinde post annos tres,
ascendi Jerosolymam videre Petrum, et mansi apud illum
diebus quindecim</hi> Si cum evangelizasset Paulus in
Arabia, postea vidit Petrum, non ideo ut per ipsum
Petrum disceret Evangelium; nam ante eum utique
vidisset: sed ut fraternam charitatem etiam corporali
notitia cumularet. <hi>Alium autem Apostolorum non vidi,
nisi Jacobum fratrem Domini.</hi> Jacobus Domini frater,
vel ex filiis Joseph de alia uxore, vel ex cognatione
Mariae matris ejus debet intelligi.</p>
      </div3>
<div3>
        <head>9.</head>
        <p>
 <hi>[Ib. I, 20-24.] Quae autem scribo vobis, ecce coram
Deo, quia non mentior.</hi> Qui dicit, <hi>Ecce coram Deo,
quia non mentior,</hi> jurat utique. Et quid sanctius hac
juratione? Sed non est contra praeceptum juratio quae <hi>a malo est,</hi> 
 non jurantis, sed incredulitatis ejus cui jurare
cogitur. Nam hinc intelligitur ita Dominum prohibuisse
a jurando, ut quantum in ipso est quisque
non juret: quod multi faciunt in ore habentes jurationem
tanquam magnum aut suave aliquid. Nam utique
Apostolus noverat praeceptum Domini, et juravit
tamen. Non enim audiendi sunt, qui has jurationes
esse non putant. Quid enim facient de illa, <hi>Quotidie
morior, per gloriam vestram, fratres, quam habeo in
Christo Jesu Domino nostro <note>(I Cor. XV, 31)</note>
        </hi>? quam
graeca exemplaria manifestissimam jurationem esse
convincunt. Quantum ergo in ipso est, non jurat
Apostolus: non enim appetit jurationem cupiditate
aut delectatione jurandi. <hi>Amplius est</hi> enim quam, <hi>Est,
est; Non, non;</hi> et ideo <hi>a malo est <note>(Matth. V, 37)</note>
        </hi>, sed
infirmitatis aut incredulitatis eorum qui non aliter
<pb n="2111"/>
moventur ad fidem. <hi>Deinde veni in partes Syriae, et
Ciliciae. Eram autem ignotus facie Ecclesiis Judaeae,
quae in Christo sunt.</hi> Animadvertendum, non in sola
Jerosolyma Judaeos in Christum credidisse, nec tam
paucos fuisse, ut Ecclesiis Gentium miscerentur; sed
tam multos, ut ex illis Ecclesiae fierent. <hi>Tantum autem
audientes erant quia qui aliquando nos persequebatur,
nunc evangelizat fidem quam aliquando vastabat; et in
me magnificabant Deum.</hi> Hoc est quod dicebat, non se
placere hominibus, utique per seipsum, sed ut in illo
magnificaretur Deus: hoc est quod etiam Dominus
dicit, <hi>Luceant opera vestra coram hominibus, ut videant
bona facta vestra, et glorificent Patrem vestrum qui in
coelis est <note>(Matth. V, 16)</note>
        </hi>.</p>
      </div3>
<div3>
        <head>10.</head>
        <p>
 <hi>[Ib. II, 1, 2.] Deinde post annos quatuordecim
iterum ascendi Jerosolymam cum Barnaba, assumpto
etiam Tito.</hi> Tanquam testimoniis pluribus agit, cum
etiam istos nominat. <hi>Ascendi autem secundum revelationem:</hi> 
ne moveret eos quare vel tunc ascenderit,
quo tam diu non ascenderat. Quapropter si ex revelatione
ascendit, tunc proderat ut ascenderet. <hi>Et exposui
illis Evangelium quod praedico in Gentibus; seorsum
autem his qui videntur</hi>. Quod seorsum exposuit Evangelium
eis qui eminebant in Ecclesia, cum jam illud
exposuisset coram omnibus, non ideo factum est,
quod aliqua falsa dixerat, ut seorsum paucioribus
vera diceret: sed aliqua tacuerat, quae adhuc parvuli
portare non poterant; qualibus se ad Corinthios lac
dicit dedisse, non escam <note>(I Cor. III, 2)</note>. Falsum enim
dicere nihil licet; aliquando autem aliquid veri tacere,
utile est. Perfectionem ipsius opus erat ut scirent
caeteri Apostoli. Non enim sequebatur ut, si fidelis
esset, veramque et rectam teneret fidem, jam
etiam apostolus esse deberet. Illud autem quod subjungit, <hi>Ne forte in vacuum curro, aut cucurri,</hi> 
 non ad
illos cum quibus seorsum contulit Evangelium, sed ad
istos quibus scribit, quasi per interrogationem dictum
intelligendum est; ut ex eo appareret non eum in
vacuum currere aut cucurrisse, quia jam etiam attestatione
caeterorum nihil ab Evangelii veritate dissentire
approbatur.</p>
      </div3>
<div3>
        <head>11.</head>
        <p>
 <hi>[Ib. II. 3-5.] Sed neque Titus qui mecum erat,</hi> 
inquit, <hi>cum esset Graecus, compulsus est circumcidi.</hi> 
Quamvis Titus Graecus esset, et nulla cum consuetudo
aut cognatio parentum circumcidi cogeret, sicut Timotheum,
facile tamen etiam istum circumcidi permisisset
Apostolus. Non enim tali circumcisione salutem
docebat auferri, sed si in ea constitueretur spes
salutis, hoc esse contra salutem ostendebat. Poterat
ergo ut superfluam aequo animo tolerare, secundum
sententiam quam alibi dixit: <hi>Circumcisio nihil est, et
praeputium nihil est; sed observatio mandatorum Dei <note>(I Cor. VII, 19)</note>
        </hi>.
 <hi>Propter subintroductos autem falsos fratres</hi> 
non est compulsus Titus circumcidi: id est, non
<pb n="2112"/>
ei potuit extorqueri ut circumcideretur, quia illi <hi>qui
subintroierunt,</hi> dicit, <hi>proscultare libertatem</hi> eorum, vehementer
observabant, et cupiebant circumcidi Titum,
ut jam circumcisionem, etiam ipsius Pauli attestatione
et consensione, tanquam saluti necessariam
praedicarent; et sic eos, ut ait, <hi>in servitutem redigerent,</hi> 
id est, sub onera Legis servilia revocarent. <hi>Quibus
se nec ad horam,</hi> id est, nec ad tempus <hi>cessisse</hi> 
dicit <hi>subjectioni, ut veritas Evangelii permaneret ad
Gentes.</hi> </p>
      </div3>
<div3>
        <head>12.</head>
        <p>
 <hi>[Ib. II, 6-9.]</hi> Denotabant autem suspectumque
haberi volebant invidi apostolum Paulum, quod aliquando
persecutor Ecclesiarum fuerit; et ideo dicit, <hi>De his autem qui videntur esse aliquid, quales aliquando
fuerint, nihil mea interest.</hi> 
 Quia et qui videntur esse aliquid,
carnalibus hominibus videntur esse aliquid: nam
non sunt ipsi aliquid. Et si enim boni ministri Dei sunt,
Christus in illis est aliquid, non ipsi per se. Nam si ipsi
per se essent aliquid, semper fuissent aliquid. <hi>Quales
aliquando fuerint,</hi> id est, quia et ipsi peccatores fuerunt,
nihil sua dicit interesse: quia <hi>Deus hominis personam non
accipit,</hi> id est, sine personarum acceptione omnes ad
salutem vocavit, non reputans illis delicta eorum. Et
ideo absentibus illis qui priores facti erant apostoli,
Paulus a Domino perfectus est: ut quando cum eis
contulit, nihil esset quod perfectioni ejus adderent;
sed potius viderent eumdem Dominum Jesum Christum,
qui sine personarum acceptione salvos facit,
hoc dedisse Paulo ut ministraret Gentibus, quod etiam
Petro dederat ut ministraret Judaeis. Non ergo inventi
sunt in aliquo dissentire ab illo, ut cum ille se perfectum
Evangelium accepisse diceret, illi negarent, et
aliquid vellent tanquam imperfecto addere: sed e
contrario pro reprehensoribus imperfectionis, approbatores
perfectionis fuerunt. <hi>Et dederunt dexteras
societatis,</hi> id est, consenserunt in societatem, et paruerunt
voluntati Domini, consentientes ut Paulus et
Barnabas irent <hi>ad Gentes, ipsi autem in circumcisionem,</hi> 
quae praeputio, id est, Gentibus contraria videtur.
Nam etiam sic potest intelligi, quod ait, <hi>e contrario,</hi> 
ut ordo iste sit: Mihi enim qui videntur aliquid, nihil
apposuerunt, sed e contrario, ut nos quidem in
Gentes iremus, quae sunt contrariae circumcisioni,
ipsi autem in circumcisionem, consenserunt mihi et
Barnabae; hoc est, <hi>dexteras societatis nobis dederunt.</hi> </p>
      </div3>
<div3>
        <head>13.</head>
        <p>
 Neque in contumeliam praecessorum ejus putet
quis ab eo dictum, <hi>Qui videntur esse aliquid, quales
aliquando fuerint, nihil mea interest.</hi> Et illi enim tanquam
spirituales viri volebant resisti carnalibus, qui
putabant aliquid ipsos esse, et non potius Christum
in eis: multumque gaudebant, cum persuaderetur
hominibus, et seipsos praecessores Pauli, sicut eumdem
Paulum, ex peccatoribus justificatos esse a Domino,
qui personam hominis non accipit: quia Dei
gloriam quaerebant, non suam. Sed quia carnales et
superbi homines, si quid de vita ipsorum praeterita dicitur,
irascuntur, et in contumeliam accipiunt; ex
<pb n="2113"/>
animo suo conjiciunt Apostolos. Petrus autem et Jacobus
et Joannes honoratiores in Apostolis erant, quia
ipsis tribus se in monte Dominus ostendit in significatione
regni sui, cum ante sex dies dixisset: <hi>Sunt
hic quidam de circumstantibus, qui non gustabunt mortem,
donec videant Filium hominis in regno Patris sui <note>(Matth. XVI, 28)</note>
        </hi>.
Nec ipsi erant columnae, sed videbantur.
Noverat enim Paulus sapientiam aedificasse
sibi domum, et non tres columnas constituisse, sed
septem <note>(Prov. IX, 1)</note>: qui numerus vel ad unitatem
Ecclesiarum refertur <note>(solet enim pro universo poni,
sicut in Evangelio dictum est, <hi>Accipiet in hoc saeculo
septies tantum [Matth. XIX, 29]</hi>; ac si diceret, <hi>Quasi nihil habentes, et omnia possidentes 
 [II Cor. VI,
10]</hi>. Unde etiam Joannes ad septem scribit Ecclesias <hi>[Apoc. I, 4]</hi>,
quae utique universalis Ecclesiae personam
gerunt)</note>; vel certe ad septenariam operationem
Spiritus sancti magis refertur septenarius numerus
columnarum, sapientiae et intellectus, consilii et fortitudinis,
scientiae et pietatis, et timoris Dei <note>(Isai. XI,
2, 3)</note>, quibus operationibus domus Filii Dei, hoc est,
Ecclesia continetur.</p>
      </div3>
<div3>
        <head>14.</head>
        <p>
 <hi>[Ib. II, 10.]</hi> Quod autem ait, <hi>Tantum ut pauperum
memores essemus, quod et studui hoc ipsum facere:</hi> 
communis cura erat omnibus Apostolis de pauperibus
sanctorum, qui erant in Judaea, qui rerum suarum
venditarum pretia ad pedes Apostolorum posuerant <note>(Act. IV, 35)</note>.
Sic ergo ad Gentes missi sunt Paulus
et Barnabas, ut Ecclesiae Gentium quae hoc non fecerant,
ministrarent, hortatione ipsorum, eis qui hoc
fecerant: sicut ad Romanos dicit,  « Nunc autem pergam
Jerusalem ministrare sanctis: placuit enim Macedoniae
et Achaiae communionem aliquam facere in
pauperes sanctorum, qui sunt in Jerusalem. Placuit
enim illis, et debitores eorum sunt. Si enim spiritualibus
eorum communicaverunt Gentes, debent et in
carnalibus ministrare eis <note>(Rom. XV, 25-27)</note>.</p>
      </div3>
<div3>
        <head>15.</head>
        <p>
 <hi>[Ib. II, 11-16.]</hi> In nullam ergo simulationem
Paulus lapsus erat, quia servabat ubique quod congruere
videbat, sive Ecclesiis Gentium, sive Judaeorum,
ut nusquam auferret consuetudinem, quae servata
non impediebat ad obtinendum regnum Dei:
tantum admonens ne quis in superfluis poneret spem
salutis, etiam si consuetudinem in eis propter offensionem
infirmorum custodire vellet. Sicut ad Corinthios
dicit:  « Circumcisus quis vocatus est? non
adducat praeputium. In praeputio quis vocatus est?
non circumcidatur. Circumcisio nihil est, et praeputium
nihil est; sed observatio mandatorum Dei. Unusquisque
in qua vocatione vocatus est, in ea permaneat » <note>(I Cor. VII, 18-20)</note>.
Hoc enim ad eas consuetudines
vel conditiones vitae retulit, quae nihil obsunt
fidei bonisque moribus. Non enim si latro erat quisque
cum vocatus est, debet in latrocinio permanere.
Petrus autem cum venisset Antiochiam, objurgatus
est a Paulo, non quia servabat consuetudinem Judaeorum,
<pb n="2114"/>
in qua natus atque educatus erat (quanquam
apud Gentes eam non servaret): sed objurgatus est,
quia Gentibus eam volebat imponere, cum vidisset
quosdam venisse <hi>ab Jacobo,</hi> id est, a Judaea; nam
Ecclesiae Jerosolymitanae Jacobus praefuit. Timens
ergo eos qui adhuc putabant in illis observationibus
salutem constitutam, segregabat se a Gentibus, et
simulate illis consentiebat ad imponenda Gentibus
illa onera servitutis: quod in ipsius objurgationis
verbis satis apparet. Non enim ait, <hi>Si tu, cum Judaeus
sis, Gentiliter, et non Judaice vivis,</hi> quemadmodum
rursus ad consuetudinem Judaeorum reverteris? sed, <hi>quemadmodum,</hi> 
 inquit, <hi>Gentes cogis judaizare?</hi> Quod
autem hoc ei <hi>coram omnibus</hi> dixit, necessitas coegit,
ut omnes illius objurgatione sanarentur. Non enim
utile erat errorem qui palam noceret, in secreto
emendare. Huc accedit quod firmitas et charitas Petri,
cui ter a Domino dictum est, <hi>Amas me? pasce oves
meas <note>(Joan. XXI, 15)</note>
        </hi>, objurgationem talem posterioris
pastoris pro salute gregis libentissime sustinebat.
Nam erat objurgatore suo ipse qui objurgabatur mirabilior,
et ad imitandum difficilior. Facilius est enim
videre quid in alio corrigas, atque id vituperando vel
objurgando corrigere, quam videre quid in te corrigendum
sit, libenterque corrigi, vel per teipsum,
nedum per alium; adde posteriorem, adde <hi>coram
omnibus.</hi> Valet autem hoc ad magnum humilitatis
exemplum, quae maxima est disciplina christiana:
humilitate enim conservatur charitas. Nam nihil
eam citius violat quam superbia. Et ideo Dominus
non ait, Tollite jugum meum et discite a me quoniam
quatriduana de sepulcris cadavera exsuscito, atque
omnia daemonia de corporibus hominum morbosque
depello, et caetera hujus modi: sed, <hi>Tollite,</hi> inquit, <hi>jugum meum, et discite a me quia mitis sum, et humilis
corde 
 <note>(Matth. XI, 29)</note>
        </hi>. Illa enim signa sunt rerum spiritualium:
mitem autem esse et humilem charitatis
conservatorem, res ipsae spirituales sunt, ad quas
per illa ducuntur, qui oculis corporis dediti fidem invisibilium,
quia jam de notis usitatisque non possunt,
de novis et repentinis visibilibus quaerunt. Si ergo et
illi qui cogebant Gentes judaizare, didicissent mites
esse et humiles corde, quod a Domino Petrus didicerat;
saltem correcto tanto viro ad imitandum invitarentur,
nec putarent Evangelium Christi justitiae
suae tanquam debitum redditum: <hi>sed scientes quoniam
non justificatur homo ex operibus Legis, nisi
per fidem Christi Jesu,</hi> ut impleat opera Legis, adjuvante
infirmitatem suam, non merito suo, sed gratia
Dei; non exigerent de Gentibus carnales Legis
observationes, sed per ipsam gratiam fidei, spiritualia
opera Legis eos implere posse cognoscerent. Quoniam
ex operibus Legis, cum suis viribus ea quisque
tribuerit, non gratiae miserantis Dei, non justificabitur
omnis caro, id est, omnis homo, sive omnes carnaliter
sentientes. Et ideo illi, qui cum jam essent
sub Lege, Christo crediderunt, non quia justi erant,
sed ut justificarentur, venerunt ad gratiam fidei.
<pb n="2115"/>
</p>
      </div3>
<div3>
        <head>16. </head>
        <p>
 <hi>[Ib. II, 15-18.]</hi> Peccatorum autem nomen Gentibus
imposuerant Judaei, jam vetusta quadam superbia,
tanquam ipsi justi essent, videndo stipulam in
oculo alieno, et non trabem in suo. Secundum eorum
morem locutus Apostolus ait, <hi>Nos natura Judaei, et
non ex Gentibus peccatores;</hi> id est, quos appellant peccatores,
cum sint et ipsi peccatores: <hi>Nos</hi> ergo, inquit, <hi>natura Judaei,</hi> 
 cum Gentiles non essemus, quos
ipsi peccatores appellant, tamen <hi>et nos</hi> peccatores <hi>in
Christo Jesu credidimus, ut justificemur per fidem
Christi.</hi> Non autem quaererent justificari, nisi essent
peccatores. An forte quia in Christo voluerunt justificari,
peccaverunt? quia, si jam justi erant,
aliud quaerendo utique peccaverunt: sed, si ita est,
inquit, ergo <hi>Christus peccati minister est.</hi> Quod utique
non possunt dicere, quia et ipsi qui nolebant
nisi circumcisis Gentibus tradi Evangelium, in Christo
crediderant. Et ideo quod dicit, <hi>Absit,</hi> non solus,
sed cum ipsis dicit. Destruxit autem superbiam
gloriantem de operibus Legis, quae destrui et deberet
et posset, ne gratia fidei videretur non necessaria, si
opera Legis etiam sine illa justificare crederentur. Et
ideo praevaricator est, si rursus illa aedificat, dicens
quod opera Legis etiam sine gratia justificant, ut Christus
peccati minister inveniatur. Posset ergo illi objici
dicenti, <hi>Si enim quae destruxi, haec eadem rursus aedifico,
praevaricatorem meipsum constituo,</hi> Quid ergo,
quia fidem Christi oppugnabas antea, quam nunc aedificas,
praevaricatorem te constituis? Sed illam non
destruxit, quia destrui non potest. Hanc autem superbiam
vere destruxerat, constanterque destruebat,
quia destrui poterat. Et ideo non ille praevaricator
est, qui rem veram cum conaretur destruere, et postea
veram esse ac destrui non posse cognosceret, tenuit
eam ut in ea aedificaretur: sed ille praevaricator
est, qui cum destruxerit rem falsam, quia destrui potest,
eam rursus aedificat.</p>
      </div3>
<div3>
        <head>17.</head>
        <p>
 <hi>[Ib. II, 19-21.] Mortuum</hi> autem se <hi>Legi</hi> dicit, ut
jam sub Lege non esset, sed tamen <hi>per Legem:</hi> sive
quia Judaeus erat, et tanquam paedagogum Legem acceperat,
sicut postea manifestat <note>(Galat. III, 24)</note>. Hoc
autem agitur per paedagogum, ut non sit necessarius
paedagogus: sicut per ubera nutritur infans, ut jam
uberibus non indigeat; et per navem pervenitur ad
patriam, ut jam navi opus non sit. Sive per Legem spiritualiter
intellectam Legi mortuus est, ne sub ea carnaliter
viveret. Nam hoc modo per Legem Legi ut
morerentur volebat, cum eis paulo post ait, <hi>Dicite
mihi, sub Lege volentes esse, Legem non legistis? Scriptum
est enim quod Abraham duos filios habuit <note>(Ib. IV,
21, 22)</note>
        </hi>, etc., ut per eamdem Legem spiritualiter intellectam
morerentur carnalibus observationibus Legis.
Quod autem adjungit, <hi>Ut Deo vivam;</hi> Deo vivit qui sub
Deo est; Legi autem, qui sub Lege est: sub Lege autem
vivit, in quantum quisque peccator est, id est, in
quantum a vetere homine non est mutatus; sua enim
vita vivit, et ideo Lex supra illum est; quia qui eam
non implet, infra illam est. Nam <hi>justo Lex posita non
est <note>(I Tim. I, 9)</note>
        </hi>, id est imposita, ut supra illum sit: in
<pb n="2116"/>
illa est enim potius quam sub illa; quia non sua vita
vivit, cui coercendae Lex imponitur. Ut enim sic dicam,
ipsa quodammodo Lege vivit, qui cum dilectione
justitiae juste vivit, non proprio ac transitorio, sed
communi ac stabili gaudens bono. Et ideo Paulo non
erat Lex imponenda, qui dicit, <hi>Viro autem jam non
ego, vivit vero in me Christus.</hi> Quis ergo audeat Christo
Legem imponere, qui vivit in Paulo? Non enim audet
quis dicere Christum non recte vivere, ut ei coercendo
Lex imponenda sit. <hi>Quod autem nunc vivo,</hi> inquit, <hi>in
carne;</hi> quia non posset dicere Christum adhuc mortaliter
vivere, vita autem in carne mortalis est; <hi>in fide,</hi> 
inquit, <hi>vivo Filii Dei:</hi> ut etiam sic Christus vivat in
credente, habitando in interiore homine per fidem <note>(Ephes. III, 16, 17)</note>,
ut postea per speciem impleat
eum, cum absorptum fuerit mortale a vita <note>(II Cor. V,
4)</note>. Ut autem ostenderet quod vivit in illo Christus, et
quod in carne vivens in fide vivit Filii Dei, non meriti
sui esse, sed gratiae ipsius: <hi>Qui me,</hi> inquit, <hi>dilexit,
et tradidit seipsum pro me.</hi> Pro quo utique, nisi pro
peccatore, ut eum justificaret? Et dicit hoc qui Judaeus
natus et educatus erat, et abundantius aemulator
exstiterat paternarum suarum traditionum. Ergo si
et pro talibus se tradidit Christus, etiam ipsi peccatores
erant. Non ergo meritis justitiae suae datum dicant,
quod non opus erat justis dari. <hi>Non enim veni
vocare justos,</hi> ait Dominus, <hi>sed peccatores <note>(Matth. IX,
13)</note>
        </hi>: ad hoc utique, ne sint peccatores. Si ergo Christus
me dilexit, et tradidit seipsum pro me; <hi>non irritam
facio gratiam Dei,</hi> ut dicam per Legem esse justitiam. <hi>Nam si per Legem justitia, ergo Christus gratis
mortuus est:</hi> 
 id est, sine causa mortuus est, quando
per Legem, id est per opera Legis quibus Judaei confidebant,
posset esse justitia in hominibus. Gratis autem
mortuum Christum nec illi dicunt quos refellit,
quoniam Christianos se volebant haberi. Non ergo
recte per illa Legis opera Christianos justificari suadebant.</p>
      </div3>
<div3>
        <head>18.</head>
        <p>
 <hi>[Ib. III, 1.]</hi> Quibus recte dicit, <hi>O stulti Galatae,
quis vos fascinavit?</hi> Quod non recte diceretur de his
qui nunquam profecissent, sed de his qui ex profectu
defecissent. <hi>Ante quorum oculos Christus Jesus proscriptus
est, crucifixus:</hi> hoc est, quibus videntibus Christus
Jesus haereditatem suam possessionemque suam
amisit; his utique auferentibus eam, Dominumque
inde expellentibus, qui ex gratia fidei per quam Christus
possidet Gentes, ad Legis opera eos qui crediderant
revocabant, auferendo illi possessionem
suam, id est, eos in quibus jure gratiae fideique
inhabitabat. Quod in ipsis Galatis accidisse vult videri
Apostolus: nam ad hoc pertinet quod ait, <hi>Ante quorum
oculos.</hi> Quid enim tam ante oculos eorum contigit,
quam quod in ipsis contigit? Cum autem dixisset, <hi>Jesus Christus proscriptus est,</hi> 
 addidit, <hi>crucifixus:</hi> ut
hinc eos maxime moveret, cum considerarent quo pretio
emerit possessionem, quam in eis amittebat; ut
parum esset gratis eum mortuum, quod superius dixerat.
Illud enim ita sonat, tanquam non pervenerit ad
<pb n="2117"/>
possessionem, pro qua sanguinem dedit. Proscripto
autem etiam quae tenebat, auferuntur: sed haec proscriptio
non obest Christo, qui etiam sic per divinitatem
Dominus est omnium; sed ipsi possessioni, quae
hujus gratiae cultura caret.</p>
      </div3>
<div3>
        <head>19.</head>
        <p>
 Hinc jam incipit demonstrare quemadmodum
gratia fidei sufficiat, ad justificandum sine operibus
Legis; ne quis diceret non se quidem operibus Legis
tantum totam hominis justificationem tribuere, sed
neque tantum gratiae fidei, ex utroque autem perfici
salutem. Sed haec quaestio ut diligenter tractetur, ne
quis fallatur ambiguo, scire prius debet opera Legis
bipartita esse. Nam partim in sacramentis, partim
vero in moribus accipiuntur. Ad sacramenta pertinent,
circumcisio carnis, sabbatum temporale, neomeniae,
sacrificia, atque omnes hujusmodi innumerae
observationes. Ad mores autem, <hi>Non occides, Non
moechaberis, Non falsum testimonium dices <note>(Exod. XX,
13-16)</note>
        </hi>, et talia caetera. Numquidnam ergo Apostolus
ita potest non curare utrum christianus homicida aut
moechus sit, an castus atque innocens; quemadmodum
non curat utrum circumcisus carne, an praeputiatus
sit? Nunc ergo de his operibus maxime tractat,
quae sunt in sacramentis, quanquam et illa interdum
se admiscere significet. Prope finem autem Epistolae,
de his separatim tractabit, quae sunt in moribus: et
illud breviter, hoc autem diutius. Haec enim onera potius
imponi Gentibus quorum utilitas in intellectu
est: nam haec omnia exponuntur Christianis, ut quid
valeant, tantum intelligant, non etiam facere cogantur.
In observationibus autem, si non intelligantur,
servitus sola est; qualis erat in populo Judaeorum, et
est usque adhuc: si autem et observentur illa, et intelligantur,
non modo nihil obsunt, sed etiam prosunt
aliquid, si tempori congruant; sicut ab ipso Moyse Prophetisque
observata sunt, congruentibus illi populo,
cui adhuc talis servitus utilis erat, ut sub timore custodiretur.
Nihil enim tam pie terret animam, quam
sacramentum non intellectum: intellectum autem,
gaudium pium parit, et celebratur libere, si opus est
tempori; si autem non est opus, cum suavitate spirituali
tantummodo legitur, et tractatur. Omne autem
sacramentum cum intelligitur, aut ad contemplationem
veritatis refertur, aut ad bonos mores. Contemplatio
veritatis in solius Dei dilectione fundata est:
boni mores in dilectione Dei et proximi, in quibus
duobus praeceptis tota Lex pendet et Prophetae <note>(Matth.
XXII, 37-40)</note> Nunc igitur quemadmodum circumcisio
carnis, et caetera hujusmodi Legis opera, ubi jam gratia
fidei est, non sint necessaria, videamus.</p>
      </div3>
<div3>
        <head>20.</head>
        <p>
 <hi>[Ib. III, 2-9.] Hoc solum,</hi> inquit, <hi>volo discere a
vobis: Ex operibus Legis Spiritum accepistis, an ex auditu
fidei?</hi> Respondetur: Utique ex auditu fidei. Ab
Apostolo enim praedicata est eis fides, in qua praedicatione
utique adventum et praesentiam sancti Spiritus
senserant: sicut illo tempore in novitate invitationis
ad fidem etiam sensibilibus miraculis praesentia
sancti Spiritus apparebat, sicut in Actibus Apostolorum
<pb n="2118"/>
legitur <note>(Act. II)</note>. Hoc autem factum erat apud
Galatas antequam isti ad eos pervertendos et circumcidendos
venissent. Iste ergo sensus est: Si in illis
operibus Legis esset salus vestra, non vobis Spiritus
sanctus nisi circumcisis daretur. Deinde intulit: <hi>Sic
stulti estis, ut cum spiritu coeperitis, nunc carne consummemini.</hi> 
Hoc est quod superius in exordio dixerat: <hi>Nisi
aliqui sunt conturbantes vos, et volentes convertere Evangelium
Christi <note>(Galat. I, 7)</note>
        </hi>. Conturbatio enim ordini
contraria est: ordo est autem a carnalibus ad spiritualia
surgere, non ab spiritualibus ad carnalia cadere,
sicut istis acciderat. Et haec est Evangelii conversio
retrorsus: quod quia bonum non est, non est Evangelium,
cum hoc annuntiatur. Quod autem dicit, <hi>Tanta
passi estis;</hi> multa jam pro fide toleraverant, non timore,
tanquam sub Lege positi, sed magis in ipsis passionibus
charitate timorem vicerant: quoniam charitas
Dei diffusa est in cordibus eorum per Spiritum sanctum
quem acceperunt <note>(Rom. V, 5)</note>. <hi>Sine causa</hi> ergo, inquit, <hi>tanta passi estis,</hi> 
 qui ex charitate, quae in vobis tanta
sustinuit, ad timorem relabi vultis. <hi>Si tamen sine causa</hi> 
tanta passi estis. Quod enim sine causa factum dicitur,
superfluum est; superfluum autem nec prodest,
nec nocet; hoc vero videndum est, ne ad perniciem
valeat. Non enim hoc est non surgere, quod est cadere:
quamvis isti nondum cecidissent, sed jam inclinarentur
ut caderent. Nam utique adhuc in eis Spiritus
sanctus operabatur, sicut consequenter dicit: <hi>Qui ergo tribuit vobis Spiritum, et virtutes operatur in
vobis, ex operibus Legis, an ex auditu fidei?</hi> 
 Respondetur,
Utique ex auditu fidei, sicut superius tractatum
est. Deinde adhibet exemplum patris Abraham, de
quo in Epistola ad Romanos uberius apertiusque dissertum
est <note>(Rom. IV, 3)</note>. Hoc enim maxime in eo victoriosum
est, quod antequam circumcideretur, deputata
est fides ejus ad justitiam, et ad hoc rectissime refertur
quod ei dictum est, <hi>Quia benedicentur in te omnes
gentes <note>(Gen. XXII, 18)</note>
        </hi>: imitatione utique fidei ejus,
qua justificatus est etiam ante sacramentum circumcisionis,
quod ad fidei signaculum accepit, et ante
omnem servitutem Legis, quae multo post data est.</p>
      </div3>
<div3>
        <head>21.</head>
        <p>
 <hi>[Ib. III, 10-12.]</hi> Quod autem ait, <hi>Quicumque
enim ex operibus Legis sunt, sub maledicto sunt Legis;</hi> 
sub timore vult intelligi, non in libertate: ut scilicet
corporali praesentique vindicta vindicaretur in eos
qui non permanerent in omnibus quae scripta sunt
in libro Legis, ut facerent ea; huc quoque accederet,
ut in ipsa corporum poena etiam maledicti ignominiam
formidarent. Ille autem justificatur apud Deum, qui
eum gratis colit, non scilicet cupiditate appetendi
aliquid ab ipso praeter ipsum, aut timore amittendi.
In ipso enim solo vera nostra beatitudo atque perfecta
est; et quoniam invisibilis est oculis carneis, fide
colitur, quamdiu in hac carne vivimus, sicut supra
dixit, <hi>Quod autem nunc vivo in carne, in fide vivo Filii
Dei <note>(Galat. II, 20)</note>
        </hi>; et ipsa est justitia. Quo pertinet
quod dictum est, <hi>Quia justus ex fide vivit.</hi> Hinc enim
<pb n="2119"/>
ostendere voluit quia in Lege nemo justificatur, quia
scriptum est justum ex fide vivere. Quare intelligendum
est in Lege, quod nunc ait <hi>in operibus Legis,</hi> 
dictum esse; et hoc istis qui in circumcisione carnis
et talibus observationibus continentur: in quibus
qui vivit, ita in Lege est, ut sub Lege vivat. Sed
Legem, ut dictum est, pro ipsis operibus Legis nunc
posuit, quod in posterioribus manifestatur. Ait enim: <hi>Lex autem non est ex fide, sed qui fecerit ea, vivet in
illis.</hi> 
 Non ait, Qui fecerit eam, vivet in ea; ut intelligas
Legem in hoc loco pro ipsis operibus positam.
Qui autem vivebant in his operibus, timebant utique
ne, si non ea fecissent, lapidationem, vel crucem,
vel aliquid hujusmodi paterentur. Ergo <hi>qui fecerit ea,</hi> 
inquit, <hi>vivet in illis;</hi> id est, habebit praemium, ne
ista morte puniatur. Non ergo apud Deum, cujus ex
fide si quis in hac vita vixerit, cum hinc excesserit,
tunc eum magis habebit praesentissimum praemium.
Non itaque ex fide vivit, quisquis praesentia quae videntur,
vel cupit, vel timet; quia fides Dei ad invisibilia
pertinet, quae post dabuntur. Nam est ista
quaedam in operibus Legis justitia (quando sine suo
praemio relicta non est), ut qui fecerit ea, vivat in
eis. Unde et ad Romanos dicit: <hi>Si enim Abraham ex
operibus justificatus est, habet gloriam, sed non ad
Deum <note>(Rom. IV, 2)</note>
        </hi>. Aliud est ergo, non justificari;
aliud, non justificari apud Deum. Qui omnino non
justificatur, nec illa servat quae temporale habent
praemium, nec illa quae aeternum: qui autem in operibus
Legis justificatur, non apud Deum justificatur;
quia temporalem inde exspectat visibilemque mercedem.
Sed tamen est etiam ista, ut dixi, quaedam,
ut sic dicam, terrena carnalisque justitia: nam et
ipse Apostolus eam justitiam vocat, cum alibi dicit, <hi>Secundum justitiam quae in Lege est, conversatus qui
fuerim sine querela 
 <note>(Philipp. III, 6)</note>
        </hi>.</p>
      </div3>
<div3>
        <head>22.</head>
        <p>
 <hi>[Ib. III, 13, 14.]</hi> Propterea Dominus Jesus
Christus jam libertatem daturus credentibus, quaedam
earum observationum non servavit ad litteram. Unde
etiam cum sabbato esurientes discipuli spicas evulsissent,
respondit indignantibus, Dominum esse Filium
hominis etiam sabbati <note>(Matth. XII, 1-8)</note>. Itaque
illa carnaliter non observando, carnalium conflagravit
invidiam; et suscepit quidem poenam propositam
illis, qui ea non observassent, sed ut credentes in se
talis poenae timore liberaret: quo pertinet quod adjungit, <hi>Christus nos redemit de maledicto Legis, factus
pro nobis maledictum; quia scriptum est, Maledictus
omnis qui pendet in ligno.</hi> 
 Quae sententia spiritualiter
intelligentibus sacramentum est libertatis: carnaliter
autem sentientibus, si Judaei sunt, jugum est servitutis;
si pagani aut haeretici, velamentum est caecitatis.
Nam quod quidam nostri minus in Scripturis
eruditi, sententiam istam nimis timentes, et Scripturas
veteres debita pietate approbantes, non putant
hoc de Domino esse dictum, sed de Juda traditore
<pb n="2120"/>
ejus: aiunt enim propterea non esse dictum, <hi>Maledictus
omnis,</hi> qui figitur in ligno; sed, <hi>qui pendet in
ligno;</hi> quia non hic Dominus significatus est, sed
ille qui se laqueo suspendit: nimis errant, nec attendunt
se contra Apostolum disputare, qui ait, <hi>Christus
nos redemit de maledicto Legis, factus pro nobis
maledictum; quia scriptum est, Maledictus omnis qui
pendet in ligno.</hi> Qui ergo pro nobis factus est maledictum,
ipse utique pependit in ligno, id est, Christus,
qui nos liberavit a maledicto Legis; ut non jam
timore justificaremur in operibus Legis, sed fide
apud Deum, quae non per timorem, sed per dilectionem
operatur. Spiritus enim sanctus, qui hoc per
Moysen dixit, utrumque providit, ut et timore visibilis
poenae custodirentur qui nondum poterant ex
invisibilium fide vivere; et ipse timorem istum solveret
suscipiendo quod timebatur, qui timore sublato
donum dare poterat charitatis. Nec in hoc quod maledictus
est appellatus qui pendet in ligno, contumelia
in Dominum putanda est. Ex parte quippe mortali
pependit in ligno: mortalitas autem unde sit, notum
est credentibus; ex poena quippe est, et maledictione
peccati primi hominis, quam Dominus suscepit, et
peccata nostra pertulit in corpore suo super lignum <note>(I Petr. II, 24)</note>.
Si ergo diceretur, Mors maledicta est;
nemo exhorresceret: quid autem nisi mors Domini
pependit in ligno, ut mortem moriendo superaret?
eadem igitur maledicta, quae victa est. Item si diceretur,
Peccatum maledictum est; nemo miraretur:
quid autem pependit in ligno, nisi peccatum veteris
hominis, quod Dominus pro nobis in ipsa carnis
mortalitate suscepit? Unde nec erubuit nec timuit
Apostolus dicere, peccatum eum fecisse pro nobis,
addens, <hi>Ut de peccato condemnaret peccatum <note>(Rom.
VIII, 3)</note>
        </hi>. Non enim et vetus homo noster simul crucifigeretur,
sicut idem apostolus alibi dicit, nisi in
illa morte Domini peccati nostri figura penderet, ut
evacuaretur corpus peccati, ut ultra non serviamus
peccato <note>(Id. VI, 6)</note>. In cujus peccati et mortis figura,
etiam Moyses in eremo super lignum exaltavit serpentem <note>(Num. XXI, 9)</note>.
Persuasione quippe serpentis
homo in damnationem mortis cecidit. Itaque serpens
ad significationem ipsius mortis, convenienter in ligno
exaltatus est: in illa enim figura mors Domini pendebat
in ligno. Quis autem abhorreret, si diceretur,
Maledictus serpens qui pendet in ligno? Et tamen
mortem carnis Domini praefigurans serpens pendebat
in ligno, cui sacramento ipse Dominus attestatus est,
dicens: <hi>Sicut exaltavit Moyses serpentem in eremo,
ita exaltari oportet Filium hominis super terram <note>(Joan.
III, 14)</note>
        </hi>. Non enim et hoc in contumeliam Domini
Moysen fecisse aliquis dixerit, cum tantam in ea
cruce salutem hominum esse cognosceret, ut non ob
aliud ad ejus indicium serpentem illum erigere juberet,
nisi ut eum intuentes qui morsi a serpentibus
<pb n="2121"/>
moritur erant, continuo sanarentur. Nec propter
aliud ille serpens aeneus factus erat, nisi ut permansurae
passionis Domini fidem significaret. Etiam vulgo
quippe dicuntur aenea, quorum numerus manet. Si
enim obliti essent homines, et obliteratum esset de
memoria temporis, quod Christus pro hominibus mortuus
est, vere morerentur: nunc autem tanquam
aenea permanet crucis fides, ut cum alii moriantur,
alii nascantur, ipsam tamen sublimem permanere
inveniant, quam intuendo sanentur. Non igitur mirum
si de maledicto vicit maledictum, qui vicit de
morte mortem, et de peccato peccatum, de serpente
serpentem. Maledicta autem mors, maledictum peccatum,
maledictus serpens; et haec omnia in cruce
triumphata sunt. <hi>Maledictus</hi> igitur <hi>omnis qui pendet
in ligno.</hi> Quia ergo non ex operibus Legis, sed ex
fide justificat Christus credentes in se, timor maledictionis
crucis ablatus est: charitas benedictionis
Abrahae propter exemplum fidei permanet ad Gentes. <hi>Ut annuntiationem,</hi> 
 inquit, <hi>spiritus per fidem accipiamus:</hi> 
id est, ut non quod timetur in carne, sed quod
spiritu diligitur, credituris annuntietur.</p>
      </div3>
<div3>
        <head>23.</head>
        <p>
 <hi>[Ib. III, 15-18.]</hi> Unde etiam testamenti humani
mentionem facit, quod utique multo est infirmius
quam divinum. <hi>Tamen hominis confirmatum testamentum,</hi> 
inquit, <hi>nemo irritum facit, aut superordinat.</hi> Quia
cum testator mutat testamentum, non confirmatum
mutat: testatoris enim morte confirmatur. Quod autem
mors testatoris valet ad confirmandum testamentum
ejus, quia consilium mutare jam non potest;
hoc incommutabilitas promissionis Dei valet ad confirmandam
haereditatem Abrahae, cujus fides deputata
est ad justitiam <note>(Rom. IV, 9)</note>. Et ideo semen Abrahae,
cui <hi>dictae sunt promissiones,</hi> Christum dicit Apostolus,
hoc est omnes Christianos fide imitantes Abraham:
quod ad singularitatem redigit, commendando quod
non dictum est, <hi>Et seminibus,</hi> sed, <hi>Semini tuo;</hi> quia
et una est fides, et non possunt similiter justificari
qui vivunt ex operibus carnaliter, cum his qui vivunt
ex fide spiritualiter. Vincuntur autem quod infert,
Lex nondum data erat, nec posset post tot annos
ita dari, ut antiquas Abrahae promissiones irritas faceret.
Si enim Lex justificat, non est justificatus
Abraham, qui multum ante Legem fuit. Quod quia
dicere non possunt, coguntur fateri non Legis operibus
justificari hominem, sed fide. Simul etiam nos
cogit intelligere, omnes antiquos qui justificati sunt,
ex ipsa fide justificatos. Quod enim nos ex parte praeteritum,
id est, primum adventum Domini; ex parte
futurum, id est, secundum adventum Domini credendo
salvi efficimur: hoc totum illi, id est, utrumque
adventum futurum credebant, revelante sibi
Spiritu sancto, ut salvi fierent. Unde est etiam illud: <hi>Abraham concupivit diem meum videre, et vidit, et
gavisus est 
 <note>(Joan. VIII, 56)</note>
        </hi>.</p>
      </div3>
<div3>
        <head>24.</head>
        <p>
 <hi>[Ib. III, 19, 20.]</hi> Sequitur quaestio satis necessaria:
Si enim fides justificat, et priores sancti, qui
apud Deum justificati sunt, per ipsam justificati sunt,
quid opus erat Legem dari? Quam quaestionem tractandam
<pb n="2122"/>
sic intulit, interrogans, et dicens, <hi>Quid
ergo?</hi> Hucusque enim interrogatio est: deinde infertur
responsio, <hi>Lex transgressionis gratia proposita est,
donec veniret,</hi> inquit, <hi>semen cui promissum est, dispositum
per Angelos in manu Mediatoris. Mediator autem
unius non est, Deus vero unus est</hi>. Mediatorem Jesum
Christum secundum hominem dici, ex illa ejusdem
apostoli sententia fit planius, cum ait: <hi>Unus
enim Deus, unus et mediator Dei et hominum homo
Christus Jesus <note>(I Tim. II, 5)</note>
        </hi>. Mediator ergo inter Deum
et Deum esse non posset, quia unus est Deus: <hi>mediator
autem unius non est,</hi> quia inter aliquos medius
est. Angeli porro, qui non lapsi sunt a conspectu
Dei, mediatore non opus habent, per quem reconcilientur.
Item angeli qui nullo suadente spontanea
praevaricatione sic lapsi sunt, per mediatorem non
reconciliantur. Restat ergo ut qui mediatore superbo
diabolo superbiam persuadente dejectus est, mediatore
humili Christo humilitatem persuadente erigatur.
Nam si Filius Dei in naturali aequalitate Patris manere
vellet, nec se exinaniret, formam servi accipiens <note>(Philipp. II, 7)</note>;
non esset mediator Dei et hominum:
quia ipsa Trinitas unus Deus est, eadem in
tribus, Patre et Filio et Spiritu sancto, deitatis aeternitate
et aequalitate constante. Sic itaque unicus Filius
Dei, mediator Dei et hominum factus est, cum
Verbum Dei Deus apud Deum, et majestatem suam
usque ad humana deposuit, et humilitatem humanam
usque ad divina subvexit, ut mediator esset inter
Deum et homines homo per Deum ultra homines. Ipse
est enim speciosus forma prae filiis hominum, et unctus
oleo exsultationis prae participibus suis <note>(Psal.
XLIV, 33)</note>. Sanati sunt ergo ab impietate superbiae,
ut reconciliarentur Deo, quicumque homines humilitatem
Christi, et per revelationem antequam fieret,
et per Evangelium posteaquam facta est, credendo
dilexerunt, diligendo imitati sunt. Sed haec justitia
fidei, quia non pro merito data est hominibus, sed
pro misericordia et gratia Dei, non erat popularis
antequam Deus homo inter homines nasceretur. <hi>Semen</hi> 
autem <hi>cui promissum est,</hi> populum significat; non
illos paucissimos qui revelationibus eam futuram
cernentes, quamvis per eamdem salvi fierent, populum
tamen salvum facere non poterant. Qui populus
sane, si per totum orbem consideretur (nam de toto
orbe Ecclesiam Jerusalem coelestem congregat),
pauci sunt, quia via angusta paucorum est: in unum
tamen congregati, quotquot existere potuerunt, ex
quo Evangelium praedicatur, et quotquot poterunt
usque in finem saeculi per omnes gentes, adjunctis
sibi etiam illis, quamvis paucissimis, qui ex fide
Domini, fide prophetica, ante ambos adventus ejus
salutem gratiae perceperunt, implent sanctorum beatissimum
civitatis sempiternae statum. Superbienti
ergo populo Lex posita est, ut quoniam gratiam charitatis
<pb n="2123"/>
nisi humiliatus accipere non posset, et sine
hac gratia nullo modo praecepta Legis impleret, transgressione
humiliaretur, ut quaereret gratiam, nec se
suis meritis salvum fieri, quod superbum est, opinaretur;
ut esset non in sua potestate et viribus justus,
sed in manu Mediatoris justificantis impium. Per Angelos
autem ministrata est omnis dispensatio Veteris
Testamenti, agente in eis Spiritu sancto, et ipso
Verbo veritatis, nondum incarnato, sed nunquam ab
aliqua veridica administratione recedente. Quia per
Angelos disposita est illa dispensatio Legis, cum aliquando
suam, aliquando Dei personam, sicut Prophetarum
etiam mos est, agerent; perque illam Legem
morbos ostendentem, non auferentem, etiam
praevaricationis crimine contrita est superbia: <hi>dispositum
est per Angelos semen in manu Mediatoris,</hi> ut
ipse liberaret a peccatis, jam per transgressionem
Legis coactos confiteri opus sibi esse gratiam et misericordiam
Domini, ut sibi peccata dimitterentur, et
in nova vita per eum, qui pro se sanguinem fudisset,
reconciliarentur Deo.</p>
      </div3>
<div3>
        <head>25.</head>
        <p>
 <hi>[Ib. III, 21, 22.]</hi> In istis enim erat per transgressionem Legis confringenda superbia, qui gloriantes
de patre Abraham, quasi naturalem se jactabant
habere justitiam, et merita sua in circumcisione
caeteris gentibus tanto perniciosius, quanto arrogantius
praeferebant. Gentes autem facillime etiam sine
hujusmodi Legis transgressione humiliarentur. Homines
enim nullam ex parentibus originem justitiae
se trahere praevidentes, simulacrorum etiam servos
invenit evangelica gratia. Non enim, sicut istis dici
poterat non fuisse illam justitiam parentum eorum in
colendis idolis, quam esse arbitrabantur, ita etiam
Judaeis dici poterat falsam fuisse justitiam patris Abraham.
Itaque illis dicitur:  « Facite ergo fructum dignum
poenitentiae: et ne dixeritis vobis, Patrem habemus
Abraham. Potens est enim Deus de lapidibus
istis suscitare filios Abraham »  <note>(Matth. III, 8, 9)</note>. Istis
autem dicitur:  « Propter quod memores estis quia
vos aliquando Gentes in carne, qui dicimini praeputium
ab ea quae dicitur circumcisio in carne manu
facta, qui eratis illo tempore sine Christo, alienati a
societate Israel, et peregrini testamentorum, promissionis
spem non habentes, et sine Deo in hoc mundo » <note>(Ephes. II, 11, 12)</note>.
 « Denique illic infideles de oliva
sua fracti, hic autem fideles de oleastro in olivam
illorum inserti esse monstrantur <note>(Rom. XI, 17)</note>. Illorum
ergo erat de Legis transgressione atterenda superbia.
Sicut ad Romanos cum Scripturarum verbis
peccata eorum exaggerasset, <hi>Scitis autem,</hi> inquit, <hi>quoniam quaecumque Lex dicit, his qui in Lege sunt loquitur,
ut omne os obstruatur, et reus fiat omnis mundus
Deo 
 <note>(Id. III, 19)</note>
        </hi>: Judaei scilicet de transgressione
Legis, et Gentes de impietate sine Lege. Unde et iterum
ait: <hi>Conclusit enim Deus omnia in incredulitatem,
ut omnibus misereatur <note>(Id. XI, 32)</note>
        </hi>. Hoc et nunc dicit,
refricans ipsam quaestionem - <hi>Lex ergo adversus promissa
<pb n="2124"/>
Dei? Absit. Si enim data esset Lex quae posset
vivificare, omnino ex Lege esset justitia. Sed conclusit
Scriptura omnia sub peccato, ut promissio ex fide Jesu
Christi daretur credentibus.</hi> Non ergo Lex data est ut
peccatum auferret, sed ut sub peccato omnia concluderet.
Lex enim ostendebat esse peccatum, quod illi
per consuetudinem caecati, possent putare justitiam:
ut hoc modo humiliati, cognoscerent non in sua
manu esse salutem suam, sed in manu Mediatoris.
Maxime quippe humilitas revocat, unde nos dejecit
superbia. Et ipsa humilitas est accommodata percipiendae
gratiae Christi, qui singulare humilitatis exemplum
est.</p>
      </div3>
<div3>
        <head>26.</head>
        <p>
 <hi>[Ib. III, 23.]</hi> Nec quisquam hic tam imperite
dixerit: Cur ergo non profuit Judaeis, quod per Angelos
Legem ministrantes, in manu Mediatoris dispositi
sunt? Profuit enim, quantum dici non potest. Quae
enim Gentium Ecclesiae venditarum rerum suarum
pretia ad pedes Apostolorum posuerunt, quod tot
millia hominum tam repente fecerunt <note>(Act. IV, 34)</note>?
Nec turbae infidelium considerandae sunt: omnis enim
area multis partibus ampliorem habet paleam, quam
frumentum. Unde autem etiam illa ejusdem apostoli
verba ad Romanos, nisi de sanctificatione Judaeorum? <hi>Quid ergo? numquid repulit Deus plebem suam?
Absit. Nam et Ego Israelita sum ex semine Abraham,
de tribu Benjamin. Non repulit Deus plebem suam,
quam praescivit 
 <note>(Rom. XI, 1, 2)</note>
        </hi>. Cum autem laudaret
prae caeteris Ecclesiis Gentium Ecclesiam Thessalonicensium,
similes eos factos ait Ecclesiis Judaeae; quia
multa a contribulibus suis pro fide passi erant, quomodo
et illi a Judaeis <note>(I Thess. II, 14)</note>. Hinc est et
illud, quod paulo ante commemoravi, quod ait ad
Romanos: <hi>Si enim spiritualibus eorum communicaverunt
Gentes, debent et in carnalibus ministrare eis <note>(Rom.
XV, 27)</note>
        </hi>. De ipsis ergo Judaeis etiam consequenter dicit: <hi>Prius autem quam veniret fides, sub Lege custodiebamur,
conclusi in eam fidem, quae postea revelata est.</hi> 
Ut enim tam prope invenirentur, et tam de proximo
ad Deum venditis suis rebus accederent, quod Dominus
eis praecepit qui vellent esse perfecti <note>(Matth. XIX,
21)</note>, Lege ipsa factum est, sub qua custodiebantur, <hi>conclusi in eam fidem,</hi> 
 id est in adventum ejus fidei, <hi>quae postea revelata est:</hi> 
 conclusio enim eorum erat
tum timor unius Dei. Et quod praevaricatores ipsius
Legis inventi sunt, non ad perniciem, sed ad utilitatem
valuit eis qui crediderunt: cognitio enim majoris
aegritudinis, et desiderari medicum vehementius
fecit, et diligi ardentius. Cui enim plurimum dimittitur,
plurimum diligit <note>(Luc. VII, 43, 47)</note>.</p>
      </div3>
<div3>
        <head>27.</head>
        <p>
 <hi>[Ib. III, 24-27.] Itaque Lex,</hi> inquit, <hi>paedagogus
noster fuit in Christo:</hi> hoc est, quod ait, <hi>Sub Lege custodiebamur
conclusi</hi> in ea <note>(Galat. III, 23)</note>. <hi>Posteaquam
venit fides, jam non sumus sub paedagogo.</hi> Eos ergo
nunc reprehendit, qui faciunt irritam gratiam Christi:
quasi enim nondum venerit, qui vocaret in libertatem,
sic adhuc volunt esse sub paedagogo. Quod autem
filios Dei dicit esse omnes per fidem, quia induerunt
Christum, quicumque in Christo baptizati sunt; ad
<pb n="2125"/>
hoc valet, ne Gentes de se desperarent, quia non custodiebantur
sub paedagogo, et ideo se filios non putarent:
sed per fidem induendo Christum, omnes fiunt
filii; non natura, sicut unicus Filius, qui etiam Sapientia
Dei est; neque praepotentia et singularitate
susceptionis ad habendam naturaliter et agendam personam
Sapientiae, sicut ipse Mediator unum cum ipsa
suscipiente Sapientia sine interpositione alicujus mediatoris
effectus: sed filii fiunt participatione sapientiae,
id praeparante atque praestante Mediatoris fide:
quam fidei gratiam nunc indumentum vocat, ut Christum
induti sint, qui in eum crediderunt, et ideo filii
Dei fratresque ejus Mediatoris effecti sunt.</p>
      </div3>
<div3>
        <head>28.</head>
        <p>
 <hi>[Ib. III, 28, 29.]</hi> In qua fide non est distantia
Judaei, neque Graeci, non servi neque liberi, non masculi
et feminae: in quantum enim omnes fideles sunt,
omnes unum sunt in Christo Jesu. Et si hoc facit fides,
per quam in hac vita juste ambulatur; quanto perfectius
atque cumulatius id species ipsa factura est, cum
videbimus facie ad faciem <note>(I Cor. XIII, 12)</note>? Nam nunc
quamvis primitias habentes spiritus, qui vita est, propter
justitiam fidei; tamen quia adhuc mortuum est corpus
propter peccatum <note>(Rom. VIII, 23, 10)</note>, differentia ista
vel Gentium, vel conditionis, vel sexus, jam quidem
ablata est ab unitate fidei, sed manet in conversatione
mortali; ejusque ordinem in hujus vitae itinere servandum
esse, et Apostoli praecipiunt, qui etiam regulas
saluberrimas tradunt, quemadmodum secum vivant pro
differentia gentis Judaei et Graeci; et pro differentia
conditionis, domini et servi; et pro differentia sexus,
viri et uxores, vel si qua talia caetera occurrunt: et
ipse prior Dominus, qui ait, <hi>Reddite Caesari quae Caesaris
sunt, et Deo quae Dei sunt <note>(Matth. XXII, 21)</note>
        </hi>. Alia
sunt enim quae servamus in unitate fidei sine ulla distantia,
et alia in ordine vitae hujus tanquam in via,
ne nomen Dei et doctrina blasphemetur. Et hoc non
solum propter iram, ut effugiamus offensionem hominum;
sed etiam propter conscientiam, ut non simulate,
quasi ad oculos hominum ista faciamus, sed pura
dilectionis conscientia propter Deum, qui omnes homines
vult salvos fieri, et in agnitionem veritatis
venire <note>(I Tim. II, 4)</note>. <hi>Omnes ergo,</hi> inquit, <hi>vos unum
estis in Christo Jesu.</hi> Et addidit, <hi>Si autem,</hi> ut hic subdistinguatur
et subaudiatur, <hi>vos unum estis in Christo
Jesu,</hi> ac deinde inferatur, <hi>Ergo Abrahae semen estis:</hi> 
ut iste sit sensus, Omnes ergo vos unum estis in Christo
Jesu; si autem vos unum estis in Christo Jesu,
vos ergo Abrahae semen estis. Superius enim dixerat, <hi>Non dicit, Et seminibus, tanquam in multis; sed tanquam
in uno, et semini tuo, quod est Christus 
 <note>(Galat.
III, 16)</note>
        </hi>. Hic ergo ostendit unum semen Christum, non
tantum ipsum Mediatorem intelligendum esse, verum
etiam Ecclesiam, cujus ille corporis caput est: ut
omnes in Christo unum sint, et capiant secundum
promissionem haereditatem per fidem, in quam conclusus
erat; id est, in cujus adventum tanquam sub
<pb n="2126"/>
paedagogo custodiebatur populus usque ad aetatis opportunitatem,
qua in libertatem vocandi erant, qui in
eodem populo secundum propositum vocati sunt, id
est, qui in illa area frumentum inventi sunt.</p>
      </div3>
<div3>
        <head>29.</head>
        <p>
 <hi>[Ib. IV, 1-3.]</hi> Ad hoc enim adjungit: <hi>Dico autem,
Quanto tempore haeres parvulus est, nihil differt a servo,
cum sit dominus omnium; sed sub procuratoribus et
actoribus est usque ad praefinitum tempus a patre: sic et
nos cum essemus parvuli, sub elementis hujus mundi
eramus servientes.</hi> Quaeri autem potest quomodo secundum
hanc similitudinem sub elementis hujus mundi
fuerint Judaei, cum illis per Legem quam acceperunt,
unus Deus qui fecit coelum et terram, colendus commendaretur.
Sed potest esse alius exitus capituli
hujus, ut cum superius Legem paedagogum fecerit <note>(Gal. III, 24)</note>,
sub quo erat ille populus Judaeorum; nunc
procuratores et actores dicat elementa mundi, sub
quibus serviebant Gentes: ut filius ille parvulus, id
est populus propter unam fidem ad unum semen Abrahae
pertinens, quoniam et de Judaeis et de Gentibus
congregatus est, partim fuerit sub paedagogo Legis,
tempore pueritiae suae, id est ex ea parte qua de Judaeis
congregatus est; partim sub elementis hujus
mundi, quibus tanquam procuratoribus et actoribus
serviebat, ex ea parte qua de Gentibus congregatus
est: ut quod immiscet Apostolus personam suam, non
dicens, Cum essetis parvuli, sub elementis hujus mundi
eratis; sed dicens, <hi>Cum essemus parvuli, sub elementis
hujus mundi eramus servientes,</hi> non pertineat
ad significationem Judaeorum, ex quibus Paulus originem
ducit, sed magis ad Gentium, hoc duntaxat
loco: quoniam et eorum personae decenter se potest
annectere, quibus ad evangelizandum missus est.</p>
      </div3>
<div3>
        <head>30.</head>
        <p>
 <hi>[Ib. IV, 4, 5.]</hi> Deinde jam dicit, veniente plenitudine
temporis Deum misisse Filium suum ad liberandum
parvulum haeredem, servientem, ex parte
Legi, tanquam paedagogo, ex parte elementis hujus
mundi, tanquam procuratoribus et actoribus: <hi>Misit
Deus,</hi> inquit, <hi>Filium suum factum ex muliere.</hi> Mulierem
pro femina posuit, more locutionis Hebraeorum.
Non enim quia de Eva dictum est, <hi>Formavit eam in
mulierem <note>(Gen. II, 22)</note>
        </hi>, jam passa erat concubitum
viri, quod non scribitur passa, nisi cum dimissi essent
de paradiso. <hi>Factum</hi> autem dixit, propter susceptionem
creaturae; quia qui nascuntur ex feminis, non
tunc ex Deo nascuntur, sed tamen Deus illos facit, ut
sic nasci possint, ut omnem creaturam. <hi>Factum</hi> autem <hi>sub Lege</hi> 
 dixit, quia et circumcisus est, et hostia pro
illo legitima oblata est <note>(Luc. II, 21, 24)</note>. Nec mirum
si et illa Legis opera sustinuit, ex quibus liberaret qui
eis serviliter tenebantur; qui etiam mortem sustinuit,
ut ex ea liberaret eos qui mortalitate tenebantur. <hi>Ut
adoptionem,</hi> inquit, <hi>filiorum recipiamus. Adoptionem</hi> 
propterea dicit, ut distincte intelligamus unicum Dei
Filium. Nos enim beneficio et dignatione misericordiae
ejus filii Dei sumus: ille natura est Filius, qui hoc est
quod Pater. Nec dixit, accipiamus; sed, <hi>recipiamus:</hi> 
ut significaret hoc nos amisisse in Adam, ex quo mortales
sumus. Hoc ergo quod ait, <hi>Ut eos qui sub Lege
<pb n="2127"/>
erant redimeret,</hi> et ad liberandum eum populum pertinet,
qui parvulus sub paedagogo serviebat; et refertur
ad id quod dixit, <hi>factum sub Lege.</hi> Illud autem
quod ait, <hi>ut adoptionem filiorum recipiamus,</hi> refertur
ad id quod dixit, <hi>factum ex muliere.</hi> Hinc enim adoptionem
recipimus, quod ille Unicus non dedignatus
est participationem naturae nostrae, factus ex muliere,
ut non solum Unigenitus esset ubi fratres non habet,
sed etiam Primogenitus in multis fratribus fieret <note>(Rom.
VIII, 29)</note>. Duo enim proposuit, <hi>factum ex muliere, factum
sub Lege:</hi> sed mutato ordine respondit.</p>
      </div3>
<div3>
        <head>31.</head>
        <p>
 <hi>[Ib. IV, 6.]</hi> Jam illum populum adjungens, qui
parvulus sub procuratoribus et actoribus serviebat, id
est, elementis hujus mundi, ne putarent se non esse
filios, quia non erant sub paedagogo, <hi>Quoniam autem
filii estis,</hi> inquit, <hi>misit Deus Spiritum Filii sui in corda
vestra, clamantem, Abba, Pater.</hi> Duo sunt verba quae
posuit, ut posteriore interpretaretur primum: nam
hoc est, <hi>Abba,</hi> quod <hi>Pater.</hi> Eleganter autem intelligitur
non frustra duarum linguarum verba posuisse idem
significantia, propter universum populum, qui de Judaeis
et de Gentibus in unitatem fidei vocatus est: ut
hebraeum verbum ad Judaeos, graecum ad gentes,
utriusque tamen verbi eadem significatio ad ejusdem
fidei spiritusque unitatem pertineat. Nam et ad Romanos,
ubi similis quaestio de pace in Christo Judaeorum
Gentiumque tractatur, hoc dicit: <hi>Non enim
accepistis spiritum servitutis iterum in timore; sed accepistis
Spiritum adoptionis filiorum, in quo clamamus,
Abba, Pater <note>(Ibid. 15)</note>
        </hi>. Recte autem de praesentia et
de dono Spiritus sancti probare voluit Gentibus quod
pertineant ad promissionem haereditatis. Non enim
evangelizatum est Gentibus, nisi post ascensum Domini
et adventum Spiritus sancti. Coeperant enim jam
Judaei credere, cum in terris adhuc Filius Dei mortalem
hominem gereret, sicut in Evangelio scriptum
est: ubi quanquam et Chananaeae mulieris fidem ipse
laudaverit <note>(Matth. XV, 28)</note>, et illius Centurionis, de
quo ait non se invenisse talem fidem in Israel <note>(Id.
VIII, 10)</note>; tamen proprie tunc Judaeis esse evangelizatum,
verbis ipsius Domini satis clarum est, cum ad
ipsius Chananaeae deprecationem dixit non se esse
missum nisi ad oves quae perierunt domus Israel <note>(Id.
XV, 24)</note>: et discipulos cum mitteret, ait, <hi>In viam Gentium
ne abieritis, et in civitates Samaritanorum ne introieritis;
sed ite primum ad oves quae perierunt domus
Israel <note>(Id. X, 5, 6)</note>
        </hi>. Gentium autem aliud ovile
appellavit, cum diceret, <hi>Habeo alias oves quae non sunt
de hoc ovili;</hi> quas tamen se adducturum ait, ut esset
unus grex, et unus pastor <note>(Joan. X, 16)</note>: quando autem,
nisi post clarificationem suam? Post resurrectionem
autem etiam ad Gentes discipulos misit, cum eos
interim Jerosolymae manere jussisset, donec eis secundum
promissionem suam Spiritum sanctum mitteret <note>(Act. I, 4)</note>.
Cum ergo dixisset Apostolus, <hi>Misit Deus
Filium suum, factum ex muliere, factum sub Lege, ut
eos qui sub Lege erant redimeret, ut adoptionem filiorum
recipiamus <note>(Galat. IV, 4)</note>
        </hi>; restabat ut etiam Gentes,
quae non erant sub Lege, ad eamdem tamen adoptionem
<pb n="2128"/>
filiorum pertinere ostenderet: quod de sancti
Spiritus dono, qui omnibus datus est, docet. Unde se
etiam Petrus de baptizato incircumciso Centurione
Cornelio defendit apud Judaeos qui crediderant, dicens
non se potuisse aquam negare illis quos jam Spiritum
sanctum accepisse claruerat <note>(Act. X, 47)</note>. Nam et ipso
gravissimo documento etiam superius usus est Paulus,
cum diceret, <hi>Hoc solum volo discere a vobis: Ex operibus
Legis Spiritum accepistis, an ex auditu fidei?</hi> Et
paulo post, <hi>Qui ergo tribuit vobis Spiritum, et virtutes
operatur in vobis: Ex operibus Legis, an ex auditu fidei <note>(Galat. III, 2, 5)</note>
        </hi>?
Sic et hic, <hi>Quoniam,</hi> inquit, <hi>filii Dei
estis, misit Deus Spiritum Filii sui in corda vestra clamantem,
Abba, Pater.</hi> </p>
      </div3>
<div3>
        <head>32.</head>
        <p>
 <hi>[Ib. IV, 7, 8.]</hi> Deinde manifestissime ostendit de
his etiam se dicere, qui ex Gentibus ad fidem venerant,
ad quos etiam Epistolam scribit, <hi>Itaque jam,</hi> 
inquit, <hi>non est servus, sed filius:</hi> propter id quod
dixerat, <hi>Quamdiu haeres parvulus est, nihil differt a
servo. Si autem filius,</hi> inquit, <hi>et haeres per Deum:</hi> id
est, per misericordiam Dei, non per promissiones
patrum, de quibus carnaliter sicut Judaei natus non
est; sed tamen filius Abrahae secundum imitationem
fidei, cujus fidei gratiam per misericordiam Domini
meruit. <hi>Sed tunc quidem,</hi> inquit, <hi>ignorantes Deum,
his qui naturaliter non sunt dii servistis.</hi> Nunc certe
quia non Judaeis scribit, sed Gentibus; nec ait, servivimus,
sed, <hi>servistis:</hi> satis probabile est etiam superius
de Gentibus dictum, quod sub elementis hujus
mundi erant servientes, tanquam sub procuratoribus
et actoribus <note>(Id. IV, 1-3)</note>. Nam ipsa elementa utique
non sunt naturaliter dii,  « sive in coelo, sive in terra:
quemadmodum multi dii, et domini multi: sed nobis
unus Deus Pater, ex quo omnia, et nos in ipso; et
unus Dominus Jesus Christus, per quem omnia, et
nos per ipsum »  <note>(I Cor. VIII, 5, 6)</note>. Cum autem dicit, <hi>His qui naturaliter non sunt dii, servistis,</hi> 
 satis demonstrat
unum verum Deum natura esse Deum, quo
nomine Trinitas fidelissimo et catholico gremio cordis
accipitur. Eos autem qui natura non sunt dii, propterea
superius procuratores actoresque appellat, quia nulla
creatura est, sive quae in veritate manet, dans gloriam
Deo; sive quae in veritate non stetit, quaerens
gloriam suam: nulla inquam creatura est, quae non,
velit nolit, divinae providentiae serviat; sed volens facit
cum ea quod bonum est; de illa vero quae hoc
non vult, fit quod justum est. Nam si etiam ipsi praevaricatores
angeli, cum principe suo diabolo, non
recte dicerentur procuratores vel actores divinae providentiae,
non Dominus magistratum hujus mundi
diabolum diceret; nec uteretur illo ad correptionem
hominum ipsa potestas apostolica, eodem Paulo alibi
dicente, <hi>Quos tradidi satanae, ut discant non blasphemare <note>(I Tim. I, 20)</note>
        </hi>:
et alio loco ad salutem; ait
enim,  « Ego quidem sicut absens corpore, praesens
<pb n="2129"/>
autem spiritu, jam judicavi quasi praesens, eum qui
sic operatus est, in nomine Domini nostri Jesu Christi
congregatis vobis et meo spiritu, cum potentia
Domini nostri Jesu Christi, tradere hujusmodi satanae
in interitum carnis, ut spiritus salvus sit in die Domini
Jesu <note>(I Cor. V, 3-5)</note>. Sed et magistratus sub statuto
 imperatore non facit, nisi quantum illi permittitur;
et procuratores actoresque hujus mundi nihil
faciunt, nisi quantum Dominus sinit. Non enim latet
eum aliquid, sicut hominem; aut in aliquo est minus
potens, ut procuratores atque actores, qui sunt in
ejus potestate, aliquid ipso sive non permittente,
sive nesciente, in subjectis sibi pro suo gradu rebus
efficiant. Non eis tamen rependitur, quod de ipsis juste
fit, sed quo animo ipsi faciunt: quia neque liberam
voluntatem rationali creaturae suae Deus negavit;
et tamen potestatem, qua etiam injustos juste ordinat,
sibi retinuit. Quem locum latius et uberius in libris
aliis saepe tractavimus ( <hi>In libris de Libero Arbitrio</hi> ).
Sive ergo solem et lunam et sidera et coelum
et terram, caeteraque hujusmodi Gentes colebant,
sive daemonia, recte sub procuratoribus et actoribus
fuisse intelliguntur.</p>
      </div3>
<div3>
        <head>33.</head>
        <p>
 <hi>[Ib. IV, 9.]</hi> Verumtamen ea quae sequuntur, jam
quasi explicatam quaestionem rursus implicant. Cum
enim per totam Epistolam non ab aliis ostendat sollicitatam
fuisse Galatarum fidem, nisi ab eis qui ex circumcisione
erant, et ad carnales observationes Legis,
tanquam in eis salus esset, adducere cupiebant;
hoc tantum loco ad eos loqui videtur, qui ad Gentilium
superstitiones redire tentarent. Ait enim:
 « Nunc autem cognoscentes Deum, imo cogniti a Deo,
quomodo revertimini iterum ad infirma et egena elementa,
quibus rursus ut antea servire vultis? »  In eo
enim quod dicit, <hi>revertimini,</hi> quando non circumcisis,
sed Gentibus loquitur, sicut in tota Epistola apparet;
non utique ad circumcisionem dicit eos reverti,
in qua nunquam erant, sed <hi>ad infirma,</hi> inquit, <hi>et
egena elementa, quibus rursus ut antea servire vultis.</hi> 
Quod de Gentibus intelligere cogimur: his enim supra
dixerat, <hi>Sed tunc quidem ignorantes Deum, his qui
natura non sunt dii, servistis <note>(Galat. IV, 8)</note>
        </hi>; ad quam
servitutem reverti eos velle significat, cum ait, <hi>Quomodo
revertimini ad infirma et egena elementa, quibus
rursus ut antea servire vultis?</hi> </p>
      </div3>
<div3>
        <head>34.</head>
        <p>
 <hi>[Ib. IV, 10, 11.]</hi> Quod autem adjungit, <hi>Dies observatis,
et menses, et annos, et tempora: timeo vos,
ne forte sine causa laboraverim in vos</hi>, magis hanc
sententiam confirmare videri potest. Vulgatissimus
est enim error Gentilium iste, ut vel in agendis rebus,
vel in exspectandis eventis vitae ac negotiorum
suorum, ab astrologis et Chaldaeis notatos dies, et
menses, et annos, et tempora observent. Fortasse
tamen non opus est ut hoc de Gentilium errore intelligamus,
ne intentionem causae, quam ab exordio
susceptam ad finem usque perducit, subito in aliud
<pb n="2130"/>
temere detorquere velle videamur; sed de his potius,
de quibus cavendis eum agere per totam Epistolam
apparet. Nam et Judaei serviliter observant dies, et
menses, et annos, et tempora in carnali observatione
sabbati et neomeniae, et mense novorum, et septimo
quoque anno quem vocant Sabbatum sabbatorum.
Quae quoniam erant umbrae futurorum, jam adveniente
Christo in superstitione remanserunt, cum
tanquam salutaria observarentur a nescientibus quo
referenda sint: ut tanquam hoc dixerit Apostolus
Gentibus, Quid prodest vos evasisse servitutem qua
tenebamini, cum serviretis elementis mundi, quando
rursus ad talia reditis, seducti ab eis qui nondum
agnoscentes libertatis suae tempus, inter caetera
opera Legis quae carnaliter sapiunt, etiam temporibus
serviunt; quibus et vos rursus ut antea servire vultis,
et observare cum eis dies, et menses, et annos,
et tempora, quibus serviebatis et antequam Christo
crederetis? Manifestum est enim, volumina temporum
per elementa hujus mundi, hoc est, coelum et
terram et motus atque ordinem siderum administrari.
Quae <hi>infirma</hi> appellat, ex eo quod infirma et instabili specie
variantur: <hi>egena</hi> vero, ex eo quod egent summa et
stabili specie Creatoris, ut quomodo sunt, esse possint.</p>
      </div3>
<div3>
        <head>35.</head>
        <p>
 Ergo eligat lector utram volet sententiam,
dummodo intelligat ad tantum periculum animae pertinere
superstitiosas temporum observationes, ut huic
loco subjecerit Apostolus, <hi>Timeo vos, ne forte sine
causa laboraverim in vos.</hi> Quod cum tanta celebritate
atque auctoritate per orbem terrarum in Ecclesiis legatur,
plena sunt conventicula nostra hominibus qui
tempora rerum agendarum a mathematicis accipiunt.
Jam vero ne aliquid inchoetur, aut aedificiorum, aut
hujusmodi quorumlibet operum, diebus quos Aegyptiacos
vocant, saepe etiam nos monere non dubitant,
nescientes, ut dicitur, ubi ambulant. Quod si locus
iste de Judaeorum superstitiosa observatione intelligendus
est, quam spem habent, cum christianos
se dici velint, ex ephemeridis vitam naufragam gubernantes,
quando de divinis Libris, quos Deus adhuc
carnali populo dedit, si more Judaeorum tempora
observarent, diceret eis Apostolus, <hi>Timeo vos, ne
forte sine causa laboraverim in vos?</hi> Et tamen si deprehendatur
quisquam vel catechumenus Judaico ritu
sabbatum observans, tumultuatur Ecclesia. Nunc
autem innumerabiles de numero fidelium cum magna
confidentia in faciem nobis dicunt, Die post calendas
non proficiscor. Et vix lente ista prohibemus arridentes,
ne irascantur, et timentes ne quasi novum aliquid
mirentur. Vae peccatis hominum, quae sola inusitata
exhorrescimus: usitata vero pro quibus abluendis
Filii Dei sanguis effusus est, quamlibet magna
sint, et omnino claudi contra se faciant regnum Dei,
saepe videndo omnia tolerare, saepe tolerando nonnulla
etiam facere cogimur! atque utinam, o Domine,
non omnia quae non potuerimus prohibere, faciamus
!
<pb n="2131"/>
</p>
      </div3>
<div3>
        <head>36. </head>
        <p>
 <hi>[Ib. IV, 9.]</hi> Sed jam videamus quae sequuntur.
Sane praeterieramus quod dictum est, <hi>Nunc autem
cognoscentes Deum, imo cogniti a Deo.</hi> Videtur enim
certe hoc loco etiam Apostolica locutio congruere
velle infirmitati hominum; ne tantummodo in Veteris
Testamenti libris usque ad terrenas hominum cogitationes
modus divini eloquii descendisse videatur. Nam
quoniam correxit quod dixerat, <hi>cognoscentes Deum,</hi> 
nihil nos movere debet: manifestum est enim quamdiu
per fidem ambulamus, non per speciem <note>(II Cor. V,
7)</note>, nondum nos cognovisse Deum; sed ea fide purgari,
ut opportuno tempore cognoscere valeamus. Sed
quod in ipsa correctione ait, <hi>imo cogniti a Deo,</hi> si proprie
accipitur, putabitur Deus quasi ex tempore aliquid
cognoscere, quod ante non noverat. Translate ergo
dictum est, ut oculos Dei accipiamus ipsam dilectionem
ejus, quam commendavit mittendo pro impiis
occidendum unicum Filium: sic enim de iis qui diliguntur
dicere solemus quod ante oculos habeantur.
Hoc est ergo <hi>cognoscentes Deum, imo cogniti a Deo,</hi> 
quod et Joannes dixit, <hi>Non quod nos dilexerimus Deum,
sed quoniam ipse dilexit nos <note>(I Joan. IV, 10)</note>
        </hi>.</p>
      </div3>
<div3>
        <head>37.</head>
        <p>
 <hi>[Ib. IV, 12-18.]</hi> Dicit autem, <hi>Estote sicut et ego:</hi> 
qui utique cum Judaeus natus sim, jam ista carnalia
spirituali dijudicatione contemno. <hi>Quoniam et ego
sicut vos:</hi> id est, homo sum. Deinde opportune ac decenter
facit eos recolere charitatem suam, ne tanquam
inimicum illum deputent. Dicit enim, <hi>Fratres,
precor vos, nihil me laesistis:</hi> tanquam si diceret, Ne
ergo putetis quod ego laedere vos cupiam. <hi>Scitis quia
per infirmitatem carnis jam pridem evangelizavi vobis:</hi> 
id est, cum persecutionem paterer. <hi>Et tentationem
vestram in carne mea non sprevistis, neque respuistis.</hi> 
Tentati sunt enim, cum persecutionem pateretur Apostolus,
utrum timore desererent eum, an charitate amplecterentur. Et <hi>neque sprevistis,</hi> inquit, tanquam utilem
istam tentationem: <hi>neque respuistis,</hi> ut non susciperetis
communionem periculi mei. <hi>Sed sicut angelum Dei
excepistis me, sicut Christum Jesum.</hi> Deinde admirans,
opus eorum spirituale commendat, ut hoc intuentes,
in carnalem timorem non decidant. <hi>Quae ergo fuit,</hi> 
inquit, <hi>beatitudo vestra? Testimonium enim vobis perhibeo,
quoniam si fieri posset, oculos vestros eruissetis,
et dedissetis mihi. Ergo inimicus factus sum vobis, verum
vobis praedicans?</hi> Respondetur utique, Non. Sed
quid <hi>verum praedicans,</hi> nisi ut non circumcidantur? Et
ideo vide quid adjungit, <hi>Aemulantur vos non bene:</hi> id
est, invident vobis, qui vos carnales de spiritualibus
volunt facere, hoc est, <hi>aemulantur non bene. Sed excludere,</hi> 
inquit, <hi>vos volunt, ut illos aemulemini,</hi> hoc est,
imitemini: quomodo, nisi ut servitutis jugo attineamini,
sicut ipsi attinentur? <hi>Bonum autem</hi>, ait, <hi>aemulari
in bono semper.</hi> Vult enim ut semper ipsum imitentur:
propter hoc addidit, <hi>Et non solum cum praesens sum
apud vos.</hi> Cum enim praesenti oculos suos dare vellent,
utique ipsum conabantur imitari, quem ita diligebant.</p>
      </div3>
<div3>
        <head>38.</head>
        <p>
 <hi>[Ib. IV, 19.]</hi> Ad hoc dicit etiam, <hi>Filioli mei,</hi> ut
<pb n="2132"/>
tanquam parentem utique imitentur, <hi>Quos iterum,</hi> 
inquit, <hi>parturio, donec Christus formetur in vobis.</hi> Magis
hoc ex persona matris Ecclesiae locutus est: nam et
alibi dicit, <hi>Factus sum parvulus in medio vestrum,
tanquam si nutrix foveat filios suos <note>(I Thess. II, 7)</note>
        </hi>.
Formatur autem Christus in credente per fidem in
interiore homine, vocato in libertatem gratiae, miti et
humili corde, non se jactante de operum meritis, quae
nulla sunt; sed ab ipsa gratia meritum aliquod inchoante,
quem possit dicere minimum suum, id est,
seipsum, ille qui ait, <hi>Cum enim fecistis uni ex minimis
meis, mihi fecistis <note>(Matth. XV, 25, 40)</note>
        </hi>. Formatur
enim Christus in eo qui formam accipit Christi: formam
autem accipit Christi, qui adhaeret Christo dilectione
spirituali. Ex hoc enim fit ut hujus imitatione
sit quod ille, quantum gradu suo sinitur. <hi>Qui enim
dicit se in Christo manere,</hi> ait Joannes, <hi>debet quomodo
ille ambulavit, et ipse ambulare <note>(I Joan. II, 6)</note>
        </hi>. Sed
cum homines a matribus concipiantur ut formentur,
jam formati autem parturiantur ut nascantur, potest
movere quod dictum est, <hi>Quos iterum parturio, donec
Christus formetur in vobis.</hi> Nisi parturitionem hanc
pro curarum angoribus positam intelligamus, quibus
eos parturivit ut nascerentur in Christo; et iterum
parturit propter pericula seductionis, quibus eos conturbari
videt. Sollicitudo autem talium de illis curarum,
qua se quodammodo parturire dicit, tamdiu
esse poterit, donec perveniant in mensuram aetatis
plenitudinis Christi, ut jam non moveantur omni
vento doctrinae <note>(Ephes. IV, 13, 14)</note>. Non ergo propter
initium fidei, quo jam nati erant, sed propter robur et
perfectionem dictum est, <hi>Quos iterum parturio, donec
Christus formetur in vobis.</hi> Hanc parturitionem aliis
verbis etiam alibi commendat, ubi dicit: <hi>Incursus in
me quotidianus, sollicitudo omnium Ecclesiarum. Quis
infirmatur, et ego non infirmor? quis scandalizatur, et
ego non uror <note>(II Cor. XI, 28, 29)</note>
        </hi>?</p>
      </div3>
<div3>
        <head>39.</head>
        <p>
 <hi>[Ib. IV, 20.]</hi> Quod vero subjecit, <hi>Vellem autem
nunc adesse apud vos, et mutare vocem meam, quia
confundor in vobis;</hi> quid aliud intelligatur, nisi quia
filios suos esse dixerat, parcens eis fortasse per litteras,
ne severiore objurgatione commoti, facile in ejus
odium traducerentur a deceptoribus illis, quibus absens
non posset resistere. <hi>Vellem</hi> ergo, inquit, <hi>nunc
adesse apud vos, et mutare vocem meam,</hi> id est, negare
vos filios; <hi>quia confundor in vobis.</hi> Malos enim filios,
ne de his erubescant, etiam parentes abdicare solent.</p>
      </div3>
<div3>
        <head>40.</head>
        <p>
 <hi>[Ib. IV, 21-31.]</hi> Deinde subjungit, <hi>Dicite mihi,
sub Lege volentes esse, Legem non audistis?</hi> Et de duobus
quidem filiis Abrahae quod dicit, facile intelligitur:
nam ipse interpretatur hanc allegoriam. Hos
enim duos filios habebat Abraham, cum duo Testamenta
significata sunt. Post mortem autem Sarae,
quos de alia uxore genuit, non pertinent ad hanc
significationem. Et ideo multi legentes Apostolum,
librum autem Geneseos ignorantes, putant solos habuisse
duos filios Abraham. Hos ergo solos commemorat
Apostolus, quia solos adhuc habebat, cum haec
<pb n="2133"/>
significarentur, quae consequenter exponit: quod ille
de ancilla, quae Agar vocabatur, Vetus Testamentum
significat, id est, populum Veteris Testamenti, propter
jugum servile carnalium observationum, et promissa
terrena, quibus irretiti, et quae tantummodo
sperantes de Deo, non admittuntur ad haereditatem
spiritualem coelestis patrimonii. Non autem
sufficit quod de libera uxore natus est Isaac, ad
significandum populum haeredem Novi Testamenti;
sed plus hic valet quod secundum promissionem natus
est. Ille autem et de ancilla secundum carnem, et de
libera nasci potuit secundum carnem, sicut de Cethura,
quam postea duxit Abraham, non secundum promissionem,
sed secundum carnem suscepit filios <note>(Gen. XXV, 1, 2)</note>.
Isaac enim mirabiliter natus est per
repromissionem, cum ambo parentes senuissent.
Quod si data per Apostolum fiducia, qua duos illos
allegorice accipiendos apertissime ostendit, voluerit
aliquis etiam Cethurae filios in aliqua rerum figura
futurarum inspicere (non enim frustra de talibus
personis administratione Spiritus sancti haec gesta
conscripta sunt); inveniet fortasse haereses et schismata
significari. Qui filii de libera quidem, sicut isti
de Ecclesia; sed tamen secundum carnem nati sunt,
non spiritualiter per repromissionem. Quod si ita
est, nec ipsi ad haereditatem inveniuntur pertinere,
id est ad coelestem Jerusalem, quam sterilem vocat
Scriptura, quia diu filios in terra non genuit. Quae
deserta etiam dicta est, coelestem justitiam deserentibus
hominibus terrena sectantibus, tanquam
virum habente illa terrena Jerusalem, quia Legem acceperat.
Et ideo coelestem Jerusalem Sara significat,
quae diu deserta est a concubitu viri propter cognitam
sterilitatem. Non enim tales homines, qualis erat
Abraham, ad explendam libidinem utebantur feminis,
sed ad successionem prolis. Accesserat autem sterilitati
etiam senectus, ut ex omni desperatione divina
promissio magnum meritum credentibus daret. Certus
ergo de promissione Dei officio gignendi accessit ad
aetatem jam gravem, quam in annis vigentioribus corporali
copulatione deseruerat. Non enim ob aliud
Apostolus, adjuncta earum mulierum figura, interpretatur
quod per prophetam dictum est, <hi>Quoniam multi
filii desertae, magis quam ejus quae habet virum;</hi> cum
et marito prior Sara sit mortua, neque inter eos ullum
exstitisset divortium. Unde ergo illa deserta, aut
illa habens virum, nisi quod Abraham propagandae
prolis operam ad Agar ancillae fecunditatem ab
uxoris Sarae sterilitate transtulerat? ipsa tamen permittente
et ultro offerente, ut maritus ejus de ancilla
susciperet filios. Antiqua enim justitiae regula est,
quam commendat ad Corinthios idem apostolus; <hi>Mulier sui corporis potestatem non habet, sed vir; similiter
autem et vir sui corporis potestatem non habet, sed
mulier 
 <note>(I Cor. VII, 4)</note>
        </hi>, Et hujusmodi enim, debita, sicut
caetera, in eorum quibus debentur potestate consistunt.
Cui potestati qui fraudem non facit, ille castitatis
conjugalis jura custodit. Senectus autem parentum
<pb n="2134"/>
Isaac ad eam significationem valet, quoniam Novi
Testamenti populus quamvis sit novus, praedestinatio
tamen ejus apud Deum, et ipsa Jerusalem coelestis
antiqua est. Unde et Joannes ad Parthos dicit: <hi>Scribo
vobis, patres, quoniam cognovistis quod erat ab initio <note>(I Joan. II, 13)</note>
        </hi>.
Carnales autem qui sunt in Ecclesia,
ex quibus haereses et schismata fiunt, ex Evangelio
quidem occasionem nascendi acceperunt; sed carnalis
error quo concepti sunt, et quem secum trahunt, non
refertur ad antiquitatem veritatis: et ideo de matre
adolescentula, et de patre sene sine repromissione nati
sunt. Quia et Dominus non nisi ob antiquitatem veritatis
in Apocalypsi albo capite apparuit <note>(Apoc. I, 14)</note>.
Nati sunt ergo tales ex occasione antiquae veritatis in
novitio temporalique mendacio. Dicit ergo nos Apostolus
secundum Isaac promissionis filios esse: et sic
persecutionem passum Isaac ab Ismaele, quemadmodum
hi qui spiritualiter vivere coeperant, a carnalibus
Judaeis persecutionem patiebantur; frustra tamen, cum
secundum Scripturam ejiciatur ancilla et filius ejus,
nec haeres esse possit cum filio liberae. <hi>Nos autem,</hi> 
inquit, <hi>fratres, non sumus ancillae filii, sed liberae.</hi> Ea
enim libertas nunc maxime opponenda est servitutis
jugo, quo in operibus Legis tenebantur, qui ad circumcisionem
istos trahebant.</p>
      </div3>
<div3>
        <head>41.</head>
        <p>
 <hi>[Ib. V, 1-3.]</hi> Cum autem dicit, <hi>State ergo,</hi> significat
eos nondum cecidisse: accommodatius enim
diceret, Surgite. Sed quod addidit, <hi>Et ne iterum servitutis
jugo attineamini,</hi> quandoquidem hic nullum
aliud jugum potest intelligi, quo eos attineri nolit,
nisi circumcisionis taliumque observationum Judaicarum;
ita enim et sequitur, <hi>Ecce ego Paulus dico vobis,
quia si circumcidamini, Christus vobis nihil proderit:</hi> 
quomodo accepturi sumus quod ait, <hi>ne iterum servitutis
jugo attineamini;</hi> cum ad eos scribat qui Judaei
nunquam fuerant? Nam hoc agit utique, ne circumcidantur.
Sed nimirum hic declaratur et confirmatur
illa sententia de qua superius disputavimus. Quid enim
aliud hoc loco Gentibus dicat, non invenio, nisi ut
prosit illis quod a servitute superstitionis suae per fidem
Christi liberati sunt, ne iterum servi esse velint
sub jugo observationum carnalium, quamvis sub Lege
Dei, tamen carnalem populum serviliter alligantium.
Christum autem nihil eis profuturum esse dicit, si circumcidantur:
sed illo modo, quo eos isti volebant circumcidi,
id est, ut in carnis circumcisione ponerent
spem salutis. Non enim Timotheo non profuit Christus,
quia Paulus ipse illum jam christianum juvenem
circumcidit: fecit autem hoc propter scandalum
suorum <note>(Act. XVI, 3)</note>, nihil simulans omnino,
sed ex illa indifferentia qua dicit, <hi>Circumcisio nihil est,
et praeputium nihil est <note>(I Cor. VII, 19)</note>
        </hi>. Nihil enim obest
illa circumcisio ei qui salutem in illa esse non credit.
Secundum hanc sententiam etiam illud addidit, <hi>Testificor
autem omni homini circumcidenti se,</hi> id est, tanquam
salutarem istam circumcisionem appetenti, <hi>quia
debitor est universae Legis faciendae.</hi> Quod ideo ait, ut
vel terrore tam innumerabilium observationum, quae
<pb n="2135"/>
in Legis operibus scriptae sunt, ne omnes implere cogerentur
<note>(quod nec ipsi Judaei, nec parentes eorum
implere potuerunt, sicut Petrus in Actibus Apostolorum
dicit <hi>[Act. XV, 10]</hi> )</note>, abstinerent se ab his, quibus
eos isti subjugare cupiebant.</p>
      </div3>
<div3>
        <head>42.</head>
        <p>
 <hi>[Ib. V, 4-12.] Evacuati,</hi> inquit, <hi>estis a Christo,
qui in Lege justificamini.</hi> Haec est illa proscriptio qua
Christum proscriptum superius dixerat <note>(Galat. III, 1)</note>,
ut cum isti evacuarentur a Christo, id est, Christus
ab eis tanquam a possessione quam tenebat, abscedit,
opera Legis in eam possessionem tanquam in vacuam
inducantur. Quod quia non Christo, sed illis obest,
addidit, <hi>a gratia excidistis.</hi> Cum enim hoc agat gratia
Christi, ut illi qui debitores erant operum Legis, liberentur
hoc debito; isti ingrati tantae gratiae, debitores
esse volunt universae Legis faciendae. Nondum
autem erat factum; sed quia voluntas moveri coeperat;
ita plerisque locis loquitur quasi factum sit. <hi>Nos enim,</hi> 
 inquit, <hi>spiritu ex fide spem justitiae expectamus.</hi> 
In quo demonstrat ea pertinere ad fidem Christi,
quae spiritualiter exspectantur; non quae carnaliter
desiderantur, qualibus promissionibus servitus illa
tenebatur: sicut alio loco dicit, <hi>Non respicientibus
nobis quae videntur, sed quae non videntur. Quae enim
videntur, temporalia sunt; quae autem non videntur,
aeterna sunt <note>(II Cor. IV, 18)</note>
        </hi>. Deinde subjunxit, <hi>In Christo
enim Jesu neque circumcisio quidquam valet, neque
praeputium;</hi> ut illam indifferentiam declararet, nihilque
perniciosum esse in hac circumcisione ostenderet,
nisi ex illa salutem sperare. Nihil ergo valere dicit
in Christo circumcisionem aut praeputium, <hi>sed fidem
quae per dilectionem operatur.</hi> Et hic illud tetigit, quia
sub Lege servitus per timorem operatur. <hi>Currebatis
bene,</hi> inquit; <hi>quis vos impedivit veritati non obedire?</hi> 
Hoc est, quod superius ait, <hi>Quis vos fascinavit <note>(Galat.
III, 1)</note>
        </hi>? <hi>Suasio,</hi> inquit, <hi>vestra non ex eo est qui vocavit
vos.</hi> Haec enim suasio carnalis est, ille autem in libertatem
vocavit. Suasionem autem eorum dixit,
quod eis suadebatur. Eos autem paucos, qui ad illos
veniebant, ut ista suaderent, quia in comparatione
multitudinis credentium Galatarum exigui numero
erant, fermentum appellat. Recipient autem isti fermentum;
et tota massa, id est, tota eorum Ecclesia
in corruptione carnalis servitutis quodammodo fermentabitur,
si tales suasores tanquam justos et fideles
recipientes honoraverint. <hi>Ego,</hi> inquit, <hi>confido in vobis
in Domino, quod nihil aliud sapietis.</hi> Hinc utique manifestum
est, nondum illos fuisse possessos a talibus. <hi>Qui autem conturbat vos,</hi> 
 inquit, <hi>portabit judicium, quicumque
ille fuerit.</hi> Haec est illa conturbatio contraria ordini,
ut de spiritualibus carnales fiant. Et quoniam
intelligendum est fuisse quosdam qui cum vellent eis
istam servitutem persuadere, et viderent eos Pauli
apostoli auctoritate revocari, dicerent etiam ipsum
Paulum id sentire, sed non eis facile aperire voluisse
sententiam suam; opportunissime subjecit, <hi>Ego
autem, fratres, si circumcisionem adhuc praedico,
quid adhuc persecutionem patior?</hi> Etiam ab ipsis
enim patiebatur persecutionem, qui talia persuadere
<pb n="2136"/>
moliebantur, cum jam Evangelium suscepisse
viderentur. Quos tangit alio loco, ubi ait, <hi>Periculis
in falsis fratribus <note>(II Cor. XI, 26)</note>
        </hi>; et hic in capite
Epistolae, ubi dicit,  « Propter subintroductos autem
falsos fratres, qui subintroierunt proscultare libertatem
nostram, quam habemus in Christo Jesu, ut nos
in servitutem redigerent »  <note>(Galat. II, 4)</note>. Ergo si circumcisionem
praedicabat, desinerent eum persequi.
Qui tamen ne timerentur ab eis, quibus christiana
libertas annuntiabatur; aut ne ab ipso Apostolo timeri
putarentur, propterea superius libera plenus fiducia,
nomen suum etiam professus est, dicens, <hi>Ecce ego
Paulus dico vobis, quia si circumcidamini. Christus vobis
nihil proderit <note>(Id. V, 2)</note>
        </hi>: tanquam si diceret, Ecce me
imitamini, ut non timeatis; aut in me causam refundite,
si timetis. Quod autem dicit, <hi>Ego evacuatum est
scandalum crucis,</hi> sententiam illam repetit, <hi>Si ex Lege
justitia, ergo Christus gratis mortuus est <note>(Id. II, 21)</note>
        </hi>.
Sed hic quoniam scandalum nominat, in memoriam
revocat propterea maxime in Christo passos esse scandalum
Judaeos, quia istas carnales observationes, quas
pro ipsa salute se habere arbitrabantur, eum saepe animadvertebant
praeterire atque contemnere. Hoc ergo
ita dixit, ac si diceret: Sine causa ergo Christum, cum
ista contemneret, scandalizati Judaei crucifixerunt,
si adhuc eis pro quibus crucifixus est, talia persuadentur.
Et adjecit elegantissima ambiguitate quasi sub
specie maledictionis benedictionem, dicens: <hi>Utinam
et abscidantur qui vos conturbant.</hi> Non tantum, inquit,
circumcidantur, sed et <hi>abscidantur.</hi> Sic enim fient
spadones propter regnum coelorum <note>(Matth. XIX, 12)</note>,
et carnalia seminare cessabunt.</p>
      </div3>
<div3>
        <head>43.</head>
        <p>
 <hi>[Ib. V, 13.] Vos enim,</hi> inquit, <hi>in libertatem vocati
estis, fratres.</hi> Quia illa conturbatio a spiritualibus
ad carnalia revocans in servitutem trahebat. Sed jam
hinc opera illa Legis tractare incipit, de quibus eum
supra dixeram in fine Epistolae tractaturum <note>(Supra, n.
19)</note>, quae ad Novum quoque Testamentum pertinere
nemo ambigit; sed alio fine, quo liberos ea facere decet,
id est, charitatis aeterna sperantis hinc praemia,
et ex fide exspectantis. Non sicut Judaei, qui timore
ista implere cogebantur, non illo casto permanente
in saeculum saeculi <note>(Psal. XVIII, 10)</note>, sed quo timebant
praesenti vitae suae: et ideo quaedam opera Legis implebant,
quae in sacramentis sunt; illa vero quae ad
bonos mores pertinent, omnino non poterant. Non
enim implet ea nisi charitas. Quia et hominem si propterea
non occidit aliquis, ne et ipse occidatur; non
implet praeceptum justitiae: sed si ideo non occidit,
quia injustum est, etiam si id possit facere impune,
non solum apud homines, sed etiam apud Deum. Sicut
David cum divinitus accepisset in potestatem regem
Saül, impune utique occideret, nec hominibus in
se vindicaturis, quia multum ab eis diligebatur idem
David; nec Deo, qui hanc ipsam potestatem dedisse
se dixerat, ut omnino ei faceret quod vellet <note>(I Reg.
XXIV, 4-8)</note>. Pepercit ergo diligens proximum tanquam
seipsum, non solum persecutum, sed etiam persecuturum,
qui eum corrigi quam interfici malebat: homo
<pb n="2137"/>
in Veteri Testamento, sed non homo de Veteri Testamento,
quem fides futurae haereditatis Christi revelata
et credita salvum faciebat, et ad imitandum vocabat.
Ideo nunc dicit Apostolus, <hi>In libertatem vocati estis,
fratres; tantum ne libertatem in occasionem carnis detis:</hi> 
id est, ne audito nomine libertatis, impune vobis peccandum
esse arbitremini. <hi>Sed per charitatem,</hi> inquit, <hi>servite invicem.</hi> 
 Qui enim per charitatem servit, libere
servit, et sine miseria obtemperans Deo, cum amore
faciendo quod docetur, non cum timore quod cogitur.</p>
      </div3>
<div3>
        <head>44.</head>
        <p>
 <hi>[Ib. V, 14.] Omnis enim Lex,</hi> inquit, <hi>in uno sermone
impleta est, in eo quod diliges proximum tuum
tanquam teipsum.</hi> Omnem ergo Legem nunc dicit ex
his operibus quae ad bonos mores pertinent: quia et
illa quae sunt in sacramentis, cum bene a liberis intelliguntur,
nec carnaliter observantur a servis, ad
illa duo praecepta referantur necesse est, dilectionis
Dei et proximi. Recte itaque accipitur ad hoc pertinere
quod etiam Dominus ait, <hi>Non veni Legem solvere,
sed implere <note>(Matth. V, 17)</note>
        </hi>: quia erat ablaturus
timorem carnalem; spiritualem autem charitatem daturus,
qua sola Lex impleri potest. <hi>Plenitudo</hi> enim <hi>Legis, charitas:</hi> 
 ut quoniam fides impetrat Spiritum
sanctum, per quem charitas Dei diffusa est in cordibus
operantium justitiam <note>(Rom. V, 5)</note>, nullo modo
quisquam ante gratiam fidei de bonis operibus glorietur.
Quapropter istos jactantes se de operibus Legis
ita refellit Apostolus, dum ostendit opera vetusta sacramentorum
umbras futurorum fuisse, quas jam adventu
Domini libero haeredi necessarias non esse
monstravit: opera vero ad bonos mores pertinentia
non impleri nisi dilectione, per quam fides operatur <note>(Galat. V, 6)</note>.
Unde si opera Legis quaedam post fidem
superflua, quaedam ante fidem nulla sunt; vivat justus
ex fide <note>(Habac. II, 4)</note>, ut et onus grave servitutis abjiciat,
levi sarcina Christi vegetatus <note>(Matth. XI, 30)</note>,
et justitiae metas non transgrediatur, leni jugo charitatis
obtemperans.</p>
      </div3>
<div3>
        <head>45.</head>
        <p>
 <hi>[Ib. V. 15, 16.]</hi> Quaeri autem potest cur Apostolus
et hic solam commemoravit proximi dilectionem,
qua Legem dixit impleri; et ad Romanos cum in eadem
quaestione versaretur,  « Qui enim diligit alterum,
inquit, Legem implevit: nam, Non adulterabis,
Non homicidium facies, Non furaberis, Non concupisces,
et si quod est aliud mandatum, in hoc sermone
recapitulatur, Diliges proximum tuum tanquam teipsum.
Dilectio proximi malum non operatur. Plenitudo
autem Legis, charitas »  <note>(Rom. XIII, 8-10)</note>. Cum
ergo nonnisi in duobus praeceptis dilectionis Dei et
proximi perfecta sit charitas, cur Apostolus et in hac
et in illa Epistola solam proximi dilectionem commemorat:
nisi quia de dilectione Dei possunt mentiri
homines, quia rariores tentationes eam probant; in
dilectione autem proximi facilius convincuntur eam
non habere, dum inique cum hominibus agunt? Consequens
est autem ut qui ex toto corde, ex tota anima,
ex tota mente Deum diligit, diligat et proximum
<pb n="2138"/>
tanquam seipsum; quia hoc jubet ille, quem ex toto
corde, ex tota anima, ex tota mente diligit. Item diligere
proximum, id est omnem hominem, tanquam
seipsum, quis potest, nisi Deum diligat, cujus praecepto
et dono dilectionem proximi possit implere?
Cum ergo utrumque praeceptum ita sit, ut neutrum
sine altero possit teneri, etiam unum horum commemorare
plerumque sufficit, cum agitur de operibus justitiae:
sed opportunius illud, de quo quisque facilius
convincitur. Unde Joannes dicit: <hi>Qui enim non diligit
fratrem suum quem videt, Deum quem non videt quomodo
potest diligere <note>(I Joan. IV, 20)</note>
        </hi>? Mentiebantur
enim quidam dilectionem se Dei habere, et de odio
fraterno eam non habere convincebantur: de quo judicare
in quotidiana vita et moribus facile est. <hi>Si autem
mordetis,</hi> inquit, <hi>et comeditis invicem, videte ne ab
invicem consumamini:</hi> hoc enim maxime vitio contentionis
et invidentiae, perniciosae disputationes inter
eos nutriebantur, male de invicem loquendo, et quaerendo
quisque gloriam suam vanamque victoriam,
quibus studiis consumitur societas populi, dum in partes
discinditur. Quomodo autem ista vitare possunt,
nisi spiritu ambulent, et concupiscentias carnis non
perficiant? Primum enim et magnum munus est spiritus,
humilitas, et mansuetudo. Unde illud quod jam
commemoravi, Dominus clamat, <hi>Discite a me, quia
mitis sum, et humilis corde <note>(Matth. XI, 29)</note>
        </hi>: et illud
prophetae, <hi>Super quem requiescit Spiritus meus, nisi
super humilem et quietum, et trementem verba mea <note>(Isai. LXVI, 2)</note>
        </hi> 
?</p>
      </div3>
<div3>
        <head>46.</head>
        <p>
 <hi>[Ib. V, 17.]</hi> Quod autem ait, <hi>Caro enim concupiscit
adversus spiritum, spiritus autem adversus carnem:
haec enim invicem adversantur; ut non ea quae
vultis faciatis;</hi> putant hic homines liberum voluntatis
arbitrium negare Apostolum nos habere, nec intelligunt
hoc eis dictum, si gratiam fidei susceptam tenere
nolunt, per quam solam possunt spiritu ambulare,
et concupiscentias carnis non perficere; si ergo
nolunt eam tenere, non poterunt ea quae volunt facere.
Volunt enim operari opera justitiae, quae sunt in
Lege, sed vincuntur concupiscentia carnis, quam sequendo
deserunt gratiam fidei. Unde et ad Romanos
dicit, <hi>Prudentia carnis inimica in Deum: Legi enim
Dei non est subjecta; neque enim potest <note>(Rom. VIII, 7)</note>
        </hi>.
Cum enim charitas Legem impleat, prudentia vero
carnis commoda temporalia consectando spirituali
charitati adversetur; quomodo potest Legi Dei esse
subjecta, id est, libenter atque obsequenter implere
justitiam, eique non adversari; quando etiam dum
conatur, vincatur necesse est, ubi invenerit majus
commodum temporale de iniquitate se posse assequi,
quam si custodiat aequitatem? Sicut enim prima hominis
vita est ante Legem, cum nulla nequitia et malitia
prohibetur, neque ulla ex parte pravis cupiditatibus
resistit; quia non est qui prohibeat: sic secunda est
sub Lege ante gratiam, quando prohibetur quidem et
conatur a peccato abstinere se, sed vincitur; quia
nondum justitiam propter Deum et propter ipsam
justitiam diligit, sed eam sibi vult ad conquirendum
<pb n="2139"/>
terrena servire. Itaque ubi viderit ex alia parte ipsam,
ex alia commodum temporale, trahitur pondere temporalis
cupiditatis, et relinquit justitiam: quam propterea
tenere conabatur, ut haberet illud quod se
nunc videt amittere, si illam tenuerit. Tertia est vita
sub gratia, quando nihil temporalis commodi justitiae
praeponitur: quod nisi charitate spirituali, quam Dominus
exemplo suo docuit, et gratia donavit, fieri
non potest. In hac enim vita etiamsi existant desideria
carnis de mortalitate corporis, tamen mentem ad
consensionem peccati non subjugant. Ita jam non regnat
peccatum in nostro mortali corpore <note>(Rom. VI, 12)</note>;
quamvis non possit nisi inhabitare in eo, quamdiu
mortale corpus est. Primo enim non regnat, cum
mente servimus Legi Dei, quamvis carne legi peccati <note>(Id. VII, 25)</note>,
id est, poenali consuetudini, cum ex illa
existunt desideria, quibus tamen non obedimus. Postea
vero ex omni parte exstinguitur. Quoniam si
Spiritus Jesu habitat in nobis, qui suscitavit Jesum
Christum a mortuis, vivificabit et mortalia corpora
nostra, propter Spiritum qui habitat in nobis <note>(Id. VIII,
11)</note>. Nunc ergo implendus est gradus sub gratia, ut
faciamus quod volumus spiritu, etiamsi carne non
possumus; id est, non obediamus desideriis peccati
ad praebenda illi membra nostra arma iniquitatis <note>(Id.
VI, 13)</note>, etiamsi non valemus efficere ut eadem desideria
non existant: ut quamvis nondum simus in pace
illa aeterna ex omni hominis parte perfecta, jam tamen
desinamus esse sub Lege, ubi praevaricationis
rea mens tenetur, dum eam concupiscentia carnis in
consensionem peccati captivam ducit; simus autem
sub gratia, ubi nulla est condemnatio iis qui sunt in
Christo Jesu <note>(Id. VIII, 1)</note>; quia non certantem, sed
victum poena consequitur.</p>
      </div3>
<div3>
        <head>47.</head>
        <p>
 <hi>[Ib. V, 18.]</hi> Ordinatissime itaque subjungit, <hi>Quod si spiritu ducimini, non adhuc estis sub Lege:</hi> 
 ut
intelligamus eos esse sub Lege, quorum spiritus ita
concupiscit adversus carnem, ut non ea quae volunt
faciant; id est, non se teneant invictos in charitate
justitiae, sed a concupiscente adversum se carne vincantur
; non solum ea repugnante legi mentis eorum,
sed etiam captivante illos sub lege peccati, quae
est in membris mortalibus <note>(Id. VII, 23)</note>. Qui enim non
ducuntur spiritu, sequitur ut carne ducantur. Non
autem pati adversitatem carnis, sed duci a carne,
damnatio est. Et ideo, <hi>Quod si spiritu,</hi> inquit, <hi>ducimini,
non adhuc estis sub Lege.</hi> Nam et superius non
ait, <hi>Spiritu ambulate,</hi> et concupiscentias carnis non
habueritis; sed, <hi>ne perfeceritis <note>(Galat. V, 16)</note>
        </hi>. Quippe
non eas omnino habere, non jam certamen, sed certaminis
praemium est, si obtinuerimus victoriam perseverando
sub gratia. Commutatio enim corporis in
immortalem statum sola carnis concupiscentias non
habebit.</p>
      </div3>
<div3>
        <head>48.</head>
        <p>
 <hi>[Ib. V, 19-21.]</hi> Deinde incipit opera carnis enumerare,
ut intelligant se, si ad operandum ista desideriis
carnalibus consenserint, tunc duci carne, non
spiritu. « Manifesta autem sunt, inquit, opera carnis,
<pb n="2140"/>
quae sunt fornicationes, immunditiae, idolorum servitus,
veneficia, inimicitiae, contentiones, animositates,
aemulationes, dissensiones, haereses, invidiae, ebrietates,
comessationes, et his similia; quae praedico vobis,
sicut praedixi, quoniam qui talia agunt, regnum
Dei non possidebunt. »  Agunt autem haec qui cupiditatibus
carnalibus consentientes facienda esse decernunt,
etiam si ad implendum facultas non datur. Caeterum
qui tanguntur hujusmodi motibus, et immobiles
in majore charitate consistunt, non solum non eis
exhibentes membra corporis ad male operandum, sed
neque nutu consensionis ad exhibendum consentientes;
non haec agunt, et ideo regnum Dei possidebunt.
Non enim jam regnat peccatum in eorum mortali
corpore, ad obediendum desideriis ejus; quamvis habitet
in eorum mortali corpore peccatum, nondum
exstincto impetu consuetudinis naturalis, qua mortaliter
nati sumus, et propriae vitae nostrae, cum et nos
ipsi peccando auximus quod ab origine peccati humani
damnationisque trahebamus. Aliud est enim non
peccare; aliud, non habere peccatum. Nam in quo
peccatum non regnat, non peccat, id est, qui non
obedit desideriis ejus: in quo autem non existunt
omnino ista desideria, non solum non peccat, sed
etiam non habet peccatum. Quod etiam si ex multis
partibus in ista vita possit effici, ex omni tamen parte
nonnisi in resurrectione carnis atque commutatione
sperandum est. Potest autem movere quod ait, <hi>Quae
praedico vobis, sicut praedixi, quoniam qui talia agunt,
regnum Dei non possidebunt,</hi> si quaeratur ubi ista praedixerit;
nam in hac Epistola non invenitur. Ergo aut
praesens cum esset, hoc praedixerat; aut cognoverat
pervenisse ad illos Epistolam quae missa est ad Corinthios.
Ibi enim sic ait:  « Nolite errare; neque
fornicatores, neque idolis servientes, neque adulteri,
neque molles, neque masculorum concubitores, neque
fures, neque avari, neque ebriosi, neque maledici,
neque rapaces regnum Dei possidebunt »  <note>(I Cor.
VI, 9, 10)</note>.</p>
      </div3>
<div3>
        <head>49.</head>
        <p>
 <hi>[Ib. V, 22, 23.]</hi> Hic ergo cum enumerasset opera
carnis, quibus clausum est regnum Dei, subjecit etiam
opera spiritus, quos spiritus fructus vocat. <hi>Fructus
autem spiritus est,</hi> inquit, <hi>charitas, gaudium, pax, longanimitas,
benignitas, bonitas, fides, mansuetudo, continentia:</hi> 
et addidit, <hi>Adversus hujusmodi non est lex;</hi> 
ut intelligamus illos sub Lege positos, in quibus ista
non regnant. Nam in quibus haec regnant, ipsi Lege
legitime utuntur, quia non est illis Lex ad coercendum
posita: major enim et praepollentior delectatio
eorum justitia est. Sic enim ad Timotheum dicit:
 « Scimus enim quia bona est Lex, si quis ea legitime
utatur: sciens hoc quia Lex justo posita non est; injustis
autem, et non subditis, impiis et peccatoribus,
et scelestis, et contaminatis, patricidis, et matricidis,
homicidis, fornicatoribus, masculorum concubitoribus,
plagiariis, mendacibus, perjuris, et si quid aliud
sanae doctrinae adversatur »  <note>(I Tim. I, 8-10)</note>: subauditur,
his Lex posita est. Regnant ergo spirituales isti
fructus in homine, in quo peccata non regnant. Regnant
<pb n="2141"/>
autem ista bona, si tantum delectant, ut ipsa
teneant animum in tentationibus ne in peccati consensionem
ruat. Quod enim amplius nos delectat, secundum
id operemur necesse est: ut verbi gratia, occurrit
forma speciosae feminae, et movet ad delectationem
fornicationis: sed si plus delectat pulchritudo
illa intima et sincera species castitatis, per gratiam
quae est in fide Christi, secundum hanc vivimus, et
secundum hanc operamur; ut non regnante in nobis
peccato ad obediendum desideriis ejus, sed regnante
justitia per charitatem cum magna delectatione faciamus
quidquid in ea Deo placere cognoscimus. Quod
autem de castitate et de fornicatione dixi, hoc de caeteris
intelligi volui.</p>
      </div3>
<div3>
        <head>50.</head>
        <p>
 Neque moveat, vel quod non omnino ad eumdem
numerum et ordinem opera carnis in hac Epistola
enumeravit, atque in illa ad Corinthios: vel
quod spiritualia bona pauciora, pluribus carnalibus
vitiis opposuit; neque ita e contrario ut fornicationibus
castitas, immunditiis munditia, atque ita caeteris
caetera occurrerent. Non enim hoc suscepit ut doceret
quot sint, sed in quo genere illa vitanda, illa vero
expetenda sint; cum carnis et spiritus nominibus a
poena peccati atque peccato ad gratiam Domini atque
justitiam nos converti oportere praediceret: ne deserendo
gratiam temporalem, qua pro nobis Dominus
mortuus est, non perveniamus ad aeternam quietem,
in qua pro nobis Dominus vivit; neque intelligendo
poenam temporalem in qua nos Dominus mortalitate
carnis edomare dignatus est, in poenam sempiternam
incidamus, quae perseveranti adversum Dominum superbiae
praeparata est. Cum enim commemoratis multis
operibus carnis, addidit, <hi>et his similia;</hi> satis ostendit
non se ista examinatiore numero collocasse, sed liberiore
sermone posuisse. Hoc etiam de spiritualibus
fructibus fecit. Non enim ait, Adversus haec <hi>non est
Lex:</hi> sed, <hi>Adversus hujusmodi;</hi> hoc est, sive ista,
sive etiam caetera hujusmodi.</p>
      </div3>
<div3>
        <head>51.</head>
        <p>
 Sed tamen diligenter considerantibus non hic
omni modo carnalium spiritualiumque operum oppositio
inordinata atque confusa est. Ob hoc autem latet,
quia pauciora, vel singula quibusdam pluribus
opponuntur. Nam ex eo quod carnalium vitiorum in
capite posuit fornicationes, in capite autem virtutum
spiritualium charitatem; quem non divinarum Litterarum
studiosum faciat intentum ad perscrutanda caetera?
Si enim fornicatio est amor a legitimo connubio
solutus et vagus, explendae libidinis consectando
licentiam; quid tam legitime ad spiritualem fecunditatem
conjungitur quam anima Deo? Cui quanto
fixius inhaeserit, tanto est incorruptior. Inhaeret autem
charitate. Recte igitur fornicationi opponitur charitas,
in qua sola est custodia castitatis. Immunditiae autem
sunt omnes perturbationes de illa fornicatione conceptae,
quibus gaudium tranquillitatis opponitur. Idolorum
autem servitus, ultima fornicatio est animae,
propter quam etiam bellum adversus Evangelium cum
reconciliatis Deo furiosissimum gestum est, cujus reliquiae
<pb n="2142"/>
quamvis tritae diu, adhuc tamen recalent.
Huic itaque pax contraria est, qua reconciliamur Deo,
eademque pace etiam cum hominibus custodita, veneficiorum,
inimicitiarum, contentionum, aemulationum,
animositatum, dissensionumque vitia sanantur in nobis:
ut autem in aliis, inter quos vivimus, justa moderatione
tractentur, et ad sustinendum longanimitas,
et ad curandum benignitas, et ad ignoscendum bonitas
militat. Jam vero haeresibus fides, invidiae mansuetudo,
ebrietatibus et comessationibus continentia
reluctatur.</p>
      </div3>
<div3>
        <head>52.</head>
        <p>
 Ne quis sane arbitretur hoc esse invidiam quod
est aemulatio: vicina enim sunt, et propter ipsam vicinitatem
plerumque utrumlibet horum pro altero, vel
aemulatio pro invidia, vel invidia pro aemulatione ponitur.
Sed quia utrumque hic locis suis dictum est,
utique distinctionem de nobis flagitant. Nam aemulatio
est dolor animi, cum alius pervenit ad rem quam
duo pluresve appetebant, et nisi ab uno haberi non
potest. Istam sanat pax, qua id appetimus, quod
omnes qui appetunt, si assequantur, unum in eo fiunt.
Invidia vero dolor animi est, cum indignus videtur
aliquis assequi, etiam quod tu non appetebas. Hanc
sanat mansuetudo, cum quisque ad judicium Dei revocans,
non resistit voluntati ejus, et magis ei credit
recte factum esse, quam sibi quod putabat indignum.</p>
      </div3>
<div3>
        <head>53.</head>
        <p>
 <hi>[Ib. V, 24.] Crucifixerunt autem carnem suam
cum passionibus et concupiscentiis,</hi> sicut consequenter
dicit, <hi>qui sunt in Christo Jesu.</hi> Unde autem crucifixerunt,
nisi timore illo casto permanente in saeculum
saeculi <note>(Psal. XVIII, 10)</note>, quo cavemus offendere illum
quem toto corde, tota anima, tota mente diligimus?
Non enim hoc timore timet adultera, ne custodiatur a
viro, quo timet casta ne deseratur: illi enim tristis
est praesentia viri, huic absentia. Et ideo timor ille
corruptus est, et transire non vult hoc saeculum: iste
autem castus permanet in saeculum saeculi. De quo timore
crucifigi optat propheta, cum dicit: <hi>Confige clavis
a timore tuo carnes meas <note>(Psal. CXVIII, 120)</note>
        </hi>. Ista
crux est de qua Dominus dicit. <hi>Tolle crucem tuam, et
sequere me <note>(Matth. XVI, 24)</note>
        </hi>.</p>
      </div3>
<div3>
        <head>54.</head>
        <p>
 <hi>[Ib. V, 25.] Si spiritu,</hi> inquit, <hi>vivimus, spiritu
et sectemur.</hi> Manifestum est certe secundum id nos
vivere quod sectati fuerimus; sectabimur autem quod
dilexerimus. Itaque si ex adverso existant duo, praeceptum
justitiae, et consuetudo carnalis, et utrumque
diligitur, id sectabimur quod amplius dilexerimus: si
tantumdem utrumque diligitur, nihil horum sectabimur;
sed aut timore, aut inviti trahemur in alterutram
partem; aut si utrumque aequaliter etiam timemus,
in periculo sine dubio remanebimus, fluctu dilectionis
et timoris alternante quassati. Sed pax Christi vincat
in cordibus nostris <note>(Coloss. III, 15)</note>. Tunc enim orationes
et gemitus, et in auxilium invocata dextera
misericordiae Dei, sacrificium contribulati cordis non
despicit, charitatemque sui ampliorem commendatione
periculi, de quo liberavit, exsuscitat. In eo autem
<pb n="2143"/>
illi fallebantur, quod negare quidem non poterant,
sectandum sibi esse Spiritum sanctum, assertorem
ac ducem libertatis suae; sed ad opera servilia
carnaliter conversi, retrorsum se conari non intelligebant.
Propterea non ait, <hi>Si spiritu vivimus,</hi> spiritum
sectemur; sed, <hi>spiritu sectemur,</hi> inquit. Fatebantur
enim Spiritui sancto servire oportere: et eum non
spiritu suo, sed carne volebant sectari; non spiritualiter
obtinentes gratiam Dei, sed in circumcisione
carnali et caeteris hujusmodi spem constituentes
salutis.</p>
      </div3>
<div3>
        <head>55.</head>
        <p>
 <hi>[Ib. V, 26.] Non efficiamur,</hi> inquit, <hi>inanis gloriae
cupidi, invicem invidentes, et invicem provocantes.</hi> 
Prorsus magnifice et omnino divino ordine, posteaquam
eos instruxit adversus illos a quibus in servitutem
Legis seducebantur, hoc in eis cavet, ne instructiores
facti, et volentes jam calumniis carnalium
respondere, contentionibus studeant, et appetitu inanis
gloriae, Legis oneribus non servientes, vanis
cupiditatibus serviant.</p>
      </div3>
<div3>
        <head>56.</head>
        <p>
 <hi>[Ib. VI, 1.]</hi> Nihil autem sic probat spiritualem
virum, quam peccati alieni tractatio, cum liberationem
ejus potius quam insultationem, potiusque auxilia
quam convicia meditatur, et quantum facultas tribuitur
suscipit. Et ideo dicit: <hi>Fratres, etsi praeoccupatus
fuerit homo in aliquo delicto, vos qui spirituales estis,
instruite hujusmodi.</hi> Deinde ne sibi quisque videatur
instruere, etiam cum proterve exagitat irridetque
peccantem, aut superbe tanquam insanabilem detestatur, <hi>in spiritu,</hi> 
 inquit, <hi>mansuetudinis, intendens teipsum,
ne et tu tenteris.</hi> Nihil enim ad misericordiam
sic inclinat, quam proprii periculi cogitatio. Ita eos
nec deesse voluit fratrum correptioni, nec studere
certamini. Multi enim homines cum a somno excitantur,
litigare volunt; aut rursus dormire, cum litigare
prohibentur. Pax igitur et dilectio, communis periculi
cogitatione, in corde serventur: modus autem sermonis,
sive acrius, sive blandius proferatur, sicut
salus ejus quem corrigis postulare videtur, moderandus
est. Nam et alio loco dicit: <hi>Servum autem Domini
litigare non oportet; sed mitem esse ad omnes, docibilem,
patientem.</hi> Et ne quisquam ex eo putet cessandum
sibi esse a correptione erroris alterius, vide quid
adjungat: <hi>In modestia,</hi> inquit, <hi>corripientem diversa
sentientes <note>(II Tim. II, 24-25)</note>
        </hi>. Quomodo <hi>in modestia,</hi> 
quomodo <hi>corripientem,</hi> nisi cum lenitatem corde retinemus,
et aliquam medicamenti acrimoniam verbo
correptionis aspergimus? Nec aliter accipiendum video
quod in eadem Epistola positum est: <hi>Praedica
verbum, insta opportune, importune; argue, hortare,
increpa in omni longanimitate et doctrina <note>(Id. IV, 2)</note>
        </hi>.
Importunitas enim opportunitati utique contraria est:
neque omnino ullum medicamentum sanat, nisi quod
opportune adhibueris. Quanquam ergo et sic possit
distingui, <hi>Insta opportune,</hi> ut alius sit sensus, <hi>Importune
argue,</hi> deinde caetera contexantur, <hi>Hortare, increpa
cum omni longanimitate et doctrina:</hi> ut tunc
<pb n="2144"/>
opportunus sentiaris, cum instas aedificando; cum
autem destruis arguendo, non cures etiamsi importunus
videaris, si hoc est talibus importunum: ita
duo quae sequuntur, ad duo superiora possunt singillatim
referri, <hi>Hortare</hi> cum <hi>opportune</hi> instas, <hi>increpa</hi> 
cum <hi>importune</hi> arguis; deinde caetera duo similiter,
sed converso ordine, referuntur, <hi>Cum omni longanimitate,</hi> 
ad sustinendas indignationes eorum quos
destruis; <hi>et doctrina,</hi> ad instruenda eorum studia
quos aedificas: tamen etiamsi illo usitatiore modo
distinguatur, <hi>Insta opportune;</hi> quod si hoc modo non
proficis, <hi>importune:</hi> ita intelligendum est, ut tu opportunitatem
omnino non deseras, et sic accipias
quod dictum est, <hi>importune,</hi> ut illi videaris importunus,
qui non libenter audit quae dicuntur in eum; tu
tamen scias hoc illi esse opportunum, et dilectionem
curamque sanitatis ejus animo teneas mansueto, et
modesto, et fraterno. Multi enim postea cogitantes
quae audierint, et quam justa audierint, ipsi se gravius
et severius arguerunt; et quamvis perturbatiores
a medico viderentur abscedere, paulatim verbi vigore
in medullas penetrante, sanati sunt: quod non fieret,
si semper exspectaremus periclitantem putrescentibus
membris, quando eum liberet aut uri aut secari. Quod
nec ipsi corporis medici attendunt, qui terrenae mercedis
intuitu curant. Quotus enim quisque reperitur,
qui ferrum eorum aut ignem non ligatus expertus
sit? cum et illi rariores sint qui volentes ligati fuerint.
Plures enim resistentes, et mori se malle clamantes,
quam illo curari modo, vix lingua ipsa eorum relicta
libera omnibus membris constrinxerunt; neque ad
suum, neque ad reluctantis, sed ad ipsius artis arbitrium:
quorum tamen vocibus conviciisque dolentium
nec commovetur curantis animus, nec quiescit manus.
Medicinae autem coelestis ministri, aut per odiorum
trabem cernere stipulam in oculo fratris volunt <note>(Matth. VII, 3)</note>,
aut tolerabilius mortem videre peccantis,
quam verbum indignantis audire: quod non
ita accidisset, si tam sanum animum curando alterius
animo adhiberemus, quam sanis manibus illi medici
aliena membra pertractant.</p>
      </div3>
<div3>
        <head>57.</head>
        <p>
 Nunquam itaque alieni peccati objurgandi suscipiendum
est nogotium, nisi cum internis interrogationibus
examinantes nostram conscientiam, liquido
nobis coram Deo responderimus, dilectione nos facere.
Quod si convicium, vel minae, vel etiam persecutiones
ejus quem argueris, laceraverint animum;
si adhuc ille per te sanari posse videbitur, nihil respondeas
donec saneris prior: ne forte carnalibus
motibus tuis ad nocendum consentias, et exhibeas
linguam tuam arma iniquitatis peccato <note>(Rom. VI, 13)</note> 
ad reddendum malum pro malo, aut maledictum pro
maledicto <note>(I Petr. III, 9)</note>. Quidquid enim lacerato
animo dixeris, punientis est impetus, non charitas
corrigentis. Dilige, et dic quod voles: nullo modo maledictum
erit quod specie maledicti sonuerit, si memineris
senserisque te in gladio verbi Dei, liberatorem
hominis esse velle ab obsidione vitiorum. Quod si
forte, ut plerumque accidit, dilectione quidem talem
<pb n="2145"/>
suscipis actionem, et ad eam corde dilectionis accedis,
sed inter agendum subrepserit aliquid, dum tibi resistitur,
quod te auferat ab hominis vitio percutiendo,
et ipsi homini faciat infestum; postea te lacrymis lavantem
hujusmodi pulverem, multo salubrius meminisse
oportebit, quam non debeamus super aliorum
superbire peccata, quando in ipsa eorum objurgatione
peccamus, cum facilius nos ira peccantis iratos, quam
miseria misericordes facit.
</p>
        <p>58 <hi>[Ib. VI, 2.] Alter alterius onera portate, et sic
adimplebitis Legem Christi:</hi> Legem utique charitatis.
Si autem implet Legem qui diligit proximum, dilectioque
proximi etiam in veteribus Scripturis maxime
commendatur <note>(Levit. XIX, 18)</note>; in qua dilectione
dicit alio loco idem apostolus, recapitulari omnia
mandata Legis <note>(Rom. XIII, 8, 9)</note>: manifestum est
etiam illam Scripturam, quae priori populo data est,
Legem Christi esse, quam venit implere charitate <note>(Matth. V, 17)</note>,
quae non implebatur timore. Eadem
igitur Scriptura et idem mandatum, cum bonis terrenis
inhiantes premit servos, Testamentum Vetus;
cum in bona aeterna flagrantes erigit liberos, Testamentum
Novum vocatur.</p>
      </div3>
<div3>
        <head>59.</head>
        <p>
 <hi>[Ib. VI, 3-5.] Si enim aliquis,</hi> inquit, <hi>videtur esse
aliquid, cum nihil sit, seipsum seducit.</hi> Non enim eum
seducunt laudatores ejus, sed ipse potius; quia cum
sibi sit ipse praesentior quam illi, mavult se in illis
quaerere, quam in seipso. Sed quid dicit Apostolus? <hi>Opus autem suum probet unusquisque, et tunc in seipso
tantum gloriam habebit, et non in altero,</hi> 
 id est, intus
in conscientia sua: <hi>et non in altero,</hi> id est, cum eum
alter laudat. <hi>Unusquisque enim,</hi> inquit, <hi>proprium onus
portabit.</hi> Non ergo laudatores nostri minuunt onera
conscientiae nostrae: atque utinam non etiam accumulent,
cum plerumque ne illis offensis laus nostra minuatur,
aut objurgatione illos curare negligimus, aut
jactanter eis aliquid nostrum ostentamus, potius quam
constanter ostendimus. Omitto ea quae fingunt et mentiuntur
de se homines propter hominum laudes. Quid
enim ista caecitate tenebrosius, ad obtinendam inanissimam
gloriam errorem hominis aucupari, et Deum
testem in corde contemnere? Quasi vero ullo modo
comparandus sit error illius qui te bonum putat, errori
tuo qui homini de falso bono placere studes, de
vero malo displices Deo.</p>
      </div3>
<div3>
        <head>60.</head>
        <p>
 <hi>[Ib. VI, 6.]</hi> Jam caetera planissima esse existimo.
Nam et illud usitatum praeceptum est, ut praedicatori
verbi Dei praebeat necessaria, cui praedicatur.
Ad bona enim opera hortandi erant, ut etiam egenti
Christo ministrarent, staturi ad dexteram cum agnis;
ut plus in eis operaretur dilectio fidei, quam Legis
posset timor. Neque hoc quisquam majore fiducia debet
praecipere, quam hic apostolus, qui manibus suis
victum transigens <note>(Act. XVIII, 3; XX, 34; I Cor. IV, 12;
I Thess. II, 9; II Thess. III, 8)</note>, haec in se nolebat fieri,
ut majore pondere, propter eorum magis utilitatem
qui haec exhiberent, quam propter eorum quibus exhiberent
ea, se monere omnibus demonstraret.</p>
      </div3>
<div3>
        <head>61.</head>
        <p>
 <hi>[Ib. VI, 7-10.]</hi> Quod autem deinde subjungit,
<pb n="2146"/> <hi>Nolite errare, Deus non subsannatur: quod enim seminaverit
homo, hoc et metet;</hi> 
 novit inter quae verba perditorum
hominum laborent, qui constituuntur in fide
rerum earum quas non vident. Vident enim seminationem
operum suorum, sed messem non vident. Nec
talis eis messis promittitur, qualis hic reddi solet;
quia justus ex fide vivit <note>(Habac. II, 4)</note>. <hi>Quia qui seminaverit,</hi> 
inquit, <hi>in carne sua, ex carne metet corruptionem.</hi> 
Hoc dicit de amatoribus voluptatum magis quam
Dei. In carne enim sua seminat, qui omnia quae facit,
etiamsi bona videantur, propterea tamen facit, ut
carnaliter ei bene sit. <hi>Qui autem seminaverit in spiritu,
de spiritu metet vitam aeternam.</hi> Seminatio in spiritu
est, ex fide cum charitate servire justitiae, et non
obaudire desideriis peccati, quamvis de mortali carne
existentibus. Messis autem vitae aeternae cum inimica
novissima destruetur mors, et absorbebitur mortale
a vita, et corruptibile hoc induet incorruptionem. In
hoc ergo tertio gradu, quo sub gratia sumus, seminamus
in lacrymis, cum existunt desideria de animali
corpore; quibus non consentiendo renitimur, ut in
gaudio metamus, cum etiam reformato corpore, ex
nulla parte hominis, ulla nos sollicitabit molestia
ullumve tentationis periculum. Nam etiam ipsum animale
corpus deputatur in semine. <hi>Seminatur</hi> enim <hi>corpus animale,</hi> 
 ait alio loco; ut ad messem pertineat
quod adjunxit, <hi>surget corpus spirituale <note>(I Cor. XV, 26,
44)</note>
        </hi>. Huic ergo sententiae propheta concinit, dicens, <hi>Qui seminat in lacrymis, in gaudio metet 
 <note>(Psal. CXXV,
5)</note>
        </hi>. Bene autem seminare, id est, bene operari, facilius
est, quam in eo perseverare. Fructus enim solet
laborem consolari: messis autem nostra in fine promittitur;
et ideo perseverantia opus est. <hi>Qui</hi> enim <hi>perseveraverit usque in finem, hic salvus erit 
 <note>(Matth. X,
22)</note>
        </hi>: et propheta clamat, <hi>Sustine Dominum, viriliter
age; et confortetur cor tuum, et sustine Dominum <note>(Psal. XXVI, 14)</note>
        </hi>.
Quod nunc Apostolus ait, <hi>Bonum
autem facientes,</hi> inquit, <hi>non infirmemur: proprio enim
tempore metemus infatigabiles. Itaque dum tempus habemus,
operemur bonum ad omnes, maxime autem ad
domesticos fidei.</hi> Quos eum credendum est, nisi Christianos
significare? Omnibus enim pari dilectione vita
aeterna optanda est; sed non omnibus eadem possunt
exhiberi dilectionis officia.</p>
      </div3>
<div3>
        <head>62.</head>
        <p>
 <hi>[Ib. VI, 11-14.]</hi> Deinde cum docuisset, opera
ipsa Legis, quae sunt salubria et ad bonos mores pertinent,
dilectione fidei posse tantummodo impleri, non
timore servili; redit ad illud unde tota causa agitur: <hi>Vidistis,</hi> 
 inquit, <hi>qualibus litteris vobis scripsi manu
mea.</hi> Cavet ne quisquam sub nomine Epistolae ejus
fallat incautos. <hi>Qui volunt,</hi> inquit, <hi>placere in carne, hi
cogunt vos circumcidi, tantum ut in cruce Christi persecutionem
non patiantur.</hi> Multum enim persequebantur
Judaei eos qui videbantur deserere traditas hujusmodi
observationes: quos ipse quam non timeat satis ostendit,
cum tales litteras etiam sua manu scribere voluit.
Docet ergo timorem adhuc in istis operari, tanquam
sub Lege constitutis, qui ad circumcisionem Gentes
cogerent. <hi>Neque enim qui circumcisi sunt, hi Legem
<pb n="2147"/>
custodiunt.</hi> Illam enim dicit custoditionem Legis, non
occidere, non moechari, non falsum testimonium dicere;
et si qua hujusmodi ad bonos mores pertinere manifestum
est: quae nisi charitate et spe bonorum aeternorum,
quae per fidem accipiuntur, impleri non posse
jam dictumest. <hi>Sed volunt vos circumcidi,</hi> inquit, <hi>ut in
vestra glorientur carne:</hi> id est, ut non solum non patiantur
persecutionem a Judaeis, qui nullo modo ferebant
incircumcisis Legem prodi, sed etiam glorientur apud
eos, quod tam multos proselytos faciunt. Ut enim unum
proselytum Judaei facerent, mare et terram eos circuire
solere, Dominus dixit <note>(Matth. XXIII, 15)</note>. <hi>Mihi
autem absit gloriari nisi in cruce Domini nostri Jesu
Christi, per quem mihi mundus crucifixus est, et ego
mundo. Mundus mihi crucifixus est,</hi> ait, ut me non
teneat; <hi>et ego mundo,</hi> ut eum non teneam; id est, ut
neque mundus mihi nocere possit, neque ego de mundo
aliquid cupiam. Qui autem in cruce Christi gloriatur,
non vult placere in carne; quia persecutiones carnalium
non timet, quas prior ut crucifigeretur ille
sustinuit, ut vestigia sua sectantibus praeberet exemplum.</p>
      </div3>
<div3>
        <head>63.</head>
        <p>
 <hi>[Ib. VI, 15, 16.] Neque enim circumcisio aliquid
est, neque praeputium.</hi> Servat usque in finem illam indifferentiam,
ne quis eum putaret vel in Timothei circumcisione
simulate aliquid egisse, vel in cujusquam
agere, si forte aliqua talis causa extitisset. Ostendit
enim non ipsam circumcisionem obesse aliquid credentibus,
sed spem salutis in talibus observationibus
constitutam. Nam et in Actibus Apostolorum hoc
modo inveniuntur illi circumcisionem persuadere, ut
aliter eos qui ex Gentibus crediderant, salvos fieri
negent posse <note>(Act. XV, 1)</note>. Non ergo ipsius operis, sed
hujus erroris perniciem refellit Apostolus. <hi>Neque circumcisio</hi> 
ergo, <hi>aliquid est, neque praepulium, sed nova,</hi> 
inquit, <hi>creatura</hi> Novam creaturam dicit vitam novam
per fidem Jesu Christi: et notandum verbum est.
Difficile enim inveneris creaturam vocari etiam eos,
qui jam credendo in adoptionem filiorum venerunt.
Dicit tamen et alio loco: <hi>Si qua igitur in Christo
nova creatura, vetera transierunt, ecce facta sunt omnia
nova: omnia autem ex Deo <note>(II Cor. V, 17 et 18)</note>
        </hi>. Ubi autem
dicit, <hi>Et ipsa creatura liberabitur a servitute interitus;</hi> 
et postea dicit, <hi>Non solum autem, sed et nos ipsi
primitias Spiritus habentes <note>(Rom. VIII, 21, 23)</note>
        </hi>: discernit
eos qui crediderunt ab appellatione creaturae
<pb n="2148"/>
quomodo eosdem aliquando homines, aliquando non
homines dicit. Nam exprobrans objecit Corinthiis
quodam loco, quod adhuc homines essent, ubi ait: <hi>Nonne homines estis, et secundum hominem ambulatis <note>(I Cor. III, 3, 4)</note>
        </hi>?
Quomodo eumdem Dominum etiam
post resurrectionem, alicubi non hominem appellat,
sicut in principio hujus Epistolae, cum ait, <hi>Non ab
hominibus, neque per hominem, sed per Jesum Christum <note>(Galat. I, 1)</note>
        </hi>;
alicubi autem hominem, sicut illo
loco ubi ait, <hi>Unus enim Deus, unus et mediator Dei
et hominum homo Christus Jesus <note>(I Tim. II, 5)</note>
        </hi>. <hi>Et quicumque,</hi> 
inquit, <hi>hanc regulam scetantur, pax super illos
et misericordia, et super Israel Dei:</hi> id est, eos qui
vere ad visionem Dei praeparantur, non qui vocantur
hoc nomine, et carnali caecitate videre Dominum nolunt,
quando gratiam ejus respuentes servi esse temporum
cupiunt.</p>
      </div3>
<div3>
        <head>64.</head>
        <p>
 <hi>[Ib. VI, 17.] De caetero,</hi> inquit, <hi>laborem nemo
mihi praestet.</hi> Non vult per turbulentas contentiones
taedium sibi fieri de re, quantum satis erat, exposita,
et in Epistola quam ad Romanos scripsit, et hac ipsa. <hi>Ego enim stigmata Domini Jesu Christi in corpore meo
porto:</hi> 
 id est, habeo alios conflictus et certamina cum
carne mea, quae in persecutionibus quas patior,
mecum dimicant. Stigmata enim dicuntur notae quaedam
poenarum servilium: ut si quis, verbi gratia,
servus in compedibus fuerit propter noxam, id est
propter culpam, vel hujusmodi aliquid passus fuerit,
stigmata habere dicatur; et ideo in jure manumissionis,
inferioris est ordinis. Nunc ergo Apostolus stigmata
voluit appellare, quasi notas poenarum de
persecutionibus quas patiebatur. Propter culpam enim
persecutionis qua persecutus erat Ecclesias Christi,
haec sibi retribui cognoverat: sicut ab ipso Domino
dictum est Ananiae, cum idem illum Ananias tanquam
persecutorem Christianorum formidaret, <hi>Ego
illi ostendam,</hi> inquit, <hi>quae oporteat eum pati pro nomine
meo <note>(Act. IX, 16)</note>
        </hi>. Verumtamen propter remissionem
peccatorum, in qua baptizatus erat, omnes
illae tribulationes non ei valebant ad perniciem, sed
ad coronam victoriae proficiebant.</p>
      </div3>
<div3>
        <head>65.</head>
        <p>
 <hi>[Ib. VI, 18.]</hi> Conclusio Epistolae tanquam subscriptio
manifesta est; nam et in nonnullis aliis Epistolis
ea utitur: <hi>Gratia Domini nostri Jesu Christi cum
spiritu vestro, fratres. Amen.</hi> 

</p>
      </div3>
</body>
  </text>
</TEI>