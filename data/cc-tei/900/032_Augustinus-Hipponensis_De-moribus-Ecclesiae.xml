<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De moribus Ecclesiae</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 32</title>
           <idno>AugHip.DeMoEc</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<note>
        <div1>
          <head>ADMONITIO DE DUOBUS SEQUENTIBUS LIBRIS.</head>
<p>Subsequuntur de Moribus Catholicae Ecclesiae et de Moribus Manichaeorum libri duo, quos tametsi Augustinus
in libro primo Retractationum, caeteris Romae a se paulo post baptismum suum elaboratis praemittat, hoc
tamen ordine editos fuisse nonnemo fortasse refragetur: primum quia in libri primi exordio commemorat se
in aliis libris satis egisse quemadmodum impiis imperitisque Manichaeorum adversus Vetus Testamentum invectionibus
occurrere liceret. Huc vero spectat praemissum opus de Genesi contra Manichaeos, quod videlicet
opus apertissime contra eosdem haereticos ab ipso primum editum fuit post ejus reditum in Africam, uti in libro
primo Retractationum, capite decimo significat: deinde sub finem libri secundi sic ipse loquitur, videri ut
possit ab Romana urbe jam tum abfuisse; denique in ejusdem libri capite duodecimo quidpiam a se nuper
apud Carthaginem auditum refert. Verum haec non efficient ut dubia sit fides Augustini dicentis se jam baptizatum,
cum Romae esset, sequentes libros scripsisse, adeoque sub finem anni Christi 387, quo ad illam urbem
se recepit, aut certe initio anni insequentis, cujus magnam partem ibi est commoratus. Ista vero hoc
pacto conciliari possunt, ut eorum librorum scriptio Romae facta dicatur, publicatio vel perfectio in aliquod
tempus dilata. Quidquid ea de re sit, ad horum librorum intelligentiam juvabit Manichaeorum errores ex praemissis
didicisse.</p>
<p>In libro primo de Moribus Catholicae Ecclesiae dicturus Augustinus, statuit summum bonum, quo mores nostros
referri oportet, non aliud esse praeter Deum. Ad ipsum porro summo amore contendendum esse, uti in
catholica Ecclesia Testamenti Veteris aeque ac Novi auctoritate docetur. Perstringit deinde officia charitatis in
proximum: ac postremo refert exempla continentiae et morum vere christianorum, quae in catholicae Ecclesiae
alumnis eluxerunt.</p>
<p>In secundo quem de Manichaeorum Moribus inscripsit, refellit in primis horum haereticorum errorem de
mali origine et natura. Tum excutit tria illa oris, manuum, et sinus, ut appellabant signacula, quibus impios
mores suos obvelabant. Superstitiosam eorumdem abstinentiam redarguit. Tandemque deprehensa quaedam in
iis flagitia commemorat.</p>
</div1>
      </note>

<div1>
        <head> <hi>LIBER PRIMUS.</hi> DE MORIBUS ECCLESIAE CATHOLICAE. Principio constituit Augustinus mores illos quibus in Ecclesia sancte vivitur, ad summum hominis bonum, hoc est Deum, referri oportere. Tum summo in eum amore contendendum, idque dogma esse in catholica Ecclesia utriusque Testamenti auctoritate confirmatum. Quatuor virtutes ex vario quodam amoris Dei affectu dictas ostendit. Agit de officiis charitatis erga proximum; ac refert demum exempla continentiae et morum vere christianorum, quae in Ecclesiae catholica alumnis eluxerunt.</head>
<div2>
          <head>CAPUT PRIMUM.-- <hi>Quomodo detecturus sit fucos Manichaeorum. Duo quibus fallunt Manichaei.</hi> </head>
<div3>
            <head>1.</head>
            <p>
 In aliis libris satis opinor egisse nos quemadmodum
<pb n="1309"/>
            <pb n="1310"/>
Manichaeorum invectionibus, quibus in Legem,
quod Vetus Testamentum vocatur, imperite atque impie
feruntur, seseque inter imperitorum plausus,
inani jactatione ventilant, possimus occurrere: quod
breviter etiam hic commemorari a me potest. Quis
<pb n="1311"/>
enim mediocriter sanus non facile intelligat, Scripturarum
expositionem ab iis petendam esse, qui earum
doctores se esse profitentur; fierique posse, imo id
semper accidere, ut multa indoctis videantur absurda,
quae cum a doctioribus exponuntur, eo laudanda
videantur, et eo accipiantur aperta dulcius,
quo clausa difficilius aperiebantur? Hoc fere in sanctis
Veteris Testamenti libris evenit, si modo ille qui
eis offenditur, doctorem potius eorum pium, quam
impium laceratorem requirat, priusque studio quaerentis,
quam temeritate reprehendentis imbuatur.
Nec, si ea discere cupiens, in aliquos forte inciderit
vel episcopos vel presbyteros, vel cujuscemodi Ecclesiae
catholicae antistites et ministros, qui aut passim
caveant nudare mysteria, aut contenti simplici
fide, altiora cognoscere non curarint, desperet ibi
scientiam esse veritatis, ubi neque omnes a quibus
quaeritur docere possunt, neque omnes qui quaerunt
discere digni sunt. Et diligentia igitur et pietas adhibenda
est: altero fiet ut scientes inveniamus; altero,
ut scire mereamur.</p>
          </div3>
<div3>
            <head>2.</head>
            <p>
 Sed quoniam duae maxime sunt illecebrae Manichaeorum,
quibus decipiuntur incauti, ut eos velint
habere doctores; una, cum Scripturas reprehendunt,
vel quas male intelligunt vel quas male intelligi volunt;
altera, cum vitae castae et memorabilis continentiae
imaginem praeferunt: hic liber congruentem
catholicae disciplinae sententiam nostram de vita et
moribus continebit, in quo fortasse intelligetur et
quam sit facile simulare, et quam difficile habere
virtutem. Eum sane modum tenebo, si potero, ut
neque in illorum morbos, qui mihi sunt notissimi,
tam graviter invehar, quam illi in ea quae ignorant;
sanari enim eos potius, si fieri potest, quam oppugnari
volo. Et ea de Scripturis assumam testimonia,
quibus eos necesse sit credere, de Novo scilicet
Testamento, de quo tamen nihil proferam eorum quae
solent immissa esse dicere, cum magnis angustiis
coarctantur; sed ea dicam, quae et approbare et laudare
coguntur. Nec omnino ullam relinquam testem
sententiam productam de apostolica disciplina, cui
non de Veteri Testamento similem comparem; ut si
evigilare tandem, deposita pertinacia somniorum suorum,
et in christianae fidei lucem aspirare voluerint,
animadvertant et quam non sit christiana vita quam
ostentant, et quam sit Christi Scriptura quam lacerant.
</p>
          </div3>
        </div2>

<div2>
          <head>CAPUT II.-- <hi>Rationibus prius agit, obsequens vitiosae Manichaeorum consuetudini.</hi> </head>
<div3>
            <head>3.</head>
            <p>
 Unde igitur exordiar? ab auctoritate, an a ratione?
Naturae quidem ordo ita se habet, ut cum aliquid
discimus, rationem praecedat auctoritas. Nam
infirma ratio videri potest, quae cum reddita fuerit,
auctoritatem postea, per quam firmetur, assumit. Sed
quia caligantes hominum mentes consuetudine tenebrarum,
quibus in nocte peccatorum vitiorumque
velantur, perspicuitati sinceritatique rationis aspectum
idoneum intendere nequeunt; saluberrime comparatum
est, ut in lucem veritatis aciem titubantem
<pb n="1312"/>
veluti ramis humanitatis opacata inducat auctoritas.
Sed quoniam cum iis nobis res est, qui omnia contra
ordinem et sentiunt, et loquuntur, et gerunt, nihilque
aliud maxime dicunt, nisi rationem prius esse
reddendam, morem illis geram; quod fateor in disputando
vitiosum esse, suscipiam. Delectat enim me
imitari, quantum valeo, mansuetudinem Domini mei
Jesu Christi, qui etiam ipsius mortis malo, quo nos
exuere vellet, indutus est.
</p>
          </div3>
        </div2>

<div2>
          <head>CAPUT III.-- <hi>Beatus qui eo fruitur quod hominis optimum est. Hominis optimum quid. Duae conditiones summi boni: 1ª ut nihil eo melius sit; 2ª ut tale sit, quod non amittat invitus.</hi> </head>
<div3>
            <head>4.</head>
            <p>
 Ratione igitur quaeramus quemadmodum sit homini
vivendum. Beate certe omnes vivere volumus;
neque quisquam est in hominum genere, qui non
huic sententiae, antequam plene sit emissa, consentiat.
Beatus autem, quantum existimo, neque ille dici
potest, qui non habet quod amat, qualecumque
sit; neque qui habet quod amat, si noxium sit; neque
qui non amat quod habet, etiamsi optimum sit. Nam
et qui appetit quod adipisci non potest, cruciatur; et
qui adeptus est quod appetendum non est, fallitur;
et qui non appetit quod adipiscendum esset, aegrotat.
Nihil autem istorum animo contingit sine miseria;
nec miseria et beatitudo in homine uno simul habitare
consueverunt: nullus igitur illorum beatus est.
Quartum restat, ut video, ubi beata vita inveniri
queat; cum id quod est hominis optimum, et amatur,
et habetur. Quid enim est aliud quod dicimus frui,
nisi praesto habere quod diligis? Neque quisquam beatus
est, qui non fruitur eo quod est hominis optimum;
nec quisquam, qui eo fruitur, non est beatus.
Praesto ergo esse nobis debet optimum nostrum, si
beate vivere cogitamus.</p>
          </div3>
<div3>
            <head>5.</head>
            <p>
 Sequitur ut quaeramus quid sit hominis optimum,
quod profecto deterius esse quam ipse homo
non potest. Quisquis enim quod seipso est deterius,
sequitur, fit et ipse deterior. Oportet autem omnem
hominem id quod optimum est sequi. Non est igitur
homine deterius hominis optimum. Fortasse tale aliquid
erit, quale ipse homo est? Ita sit sane, si nihil
est homine melius, quo perfrui possit. Si autem invenimus
aliquid quod et homine sit excellentius, et
praesto esse amanti sese homini possit; quis dubitaverit
homini ad id nitendum esse ut beatus sit, quod
eo ipso qui nititur, manifestum est esse praestantius?
Nam si id est beatum esse, ad tale bonum pervenisse
quo amplius non potest, id est autem quod
dicimus optimum; quo tandem pacto potest in ea definitione
includi, qui ad summum bonum suum
nondum pervenerit? aut quomodo summum est, si
est aliquid melius quo pervenire possimus? Hoc igitur
si est, tale esse debet quod non amittat invitus.
Quippe nemo potest confidere de tali bono, quod
sibi eripi posse sentit, etiamsi retinere id amplectique
voluerit. Quisquis autem de bono quo fruitur
non confidit, in tanto timore amittendi beatus esse
qui potest?
</p>
          </div3>
        </div2>

<div2>
          <head>CAPUT IV.-- <hi>Homo quid.</hi> </head>
<div3>
            <head>6.</head>
            <p>
 Quaeramus igitur quid sit homine melius. Quod
<pb n="1313"/>profecto invenire difficile est, nisi prius considerato
atque discusso quid sit ipse homo. Nec nunc definitionem
hominis a me postulandam puto. Illud est
magis quod mihi hoc loco quaerendum videtur, cum
inter omnes pene constet, aut certe, id quod satis est,
inter me atque illos cum quibus nunc agitur hoc conveniat,
ex anima et corpore nos esse compositos,
quid est ipse homo, utrumque horum quae nominavi,
an corpus tantummodo, an tantummodo anima.
Quanquam enim duo sint, anima et corpus, et neutrum
vocaretur homo, si non esset alterum (nam
neque corpus homo esset, si anima non esset; nec
rursus anima homo, si ea corpus non animaretur);
fieri tamen potest ut unum horum et habeatur homo
et vocetur. Quid ergo hominem dicimus? animam et
corpus, tanquam bigas vel centaurum? an corpus
tantum, quod sit in usu animae se regentis; tanquam
lucernam, non ignem simul et testam, sed testam
solam, tamen propter ignem appellamus? an nihil
aliud hominem quam animam dicimus, sed propter
corpus quod regit, veluti equitem non simul equum
et hominem, sed hominem solum, ex eo tamen quod
regendo equo sit accommodatus, vocamus? Difficile
est istam controversiam dijudicare; aut si ratione
facile, oratione longum est: quem laborem ac moram
suscipere ac subire non opus est. Sive enim utrumque,
sive anima sola nomen hominis teneat, non est
hominis optimum quod optimum est corporis; sed
quod aut corpori simul et animae, aut soli animae
optimum est, id est optimum hominis.
</p>
          </div3>
        </div2>

<div2>
          <head>CAPUT V.-- <hi>Hominis optimum non quod solius corporis, sed quod animae optimum est.</hi> </head>
<div3>
            <head>7.</head>
            <p>
 Corporis autem si quaerimus quid optimum sit,
id certa ratio cogit fateri, per quod fit ut sese corpus
quam optime habeat. Nihil est autem omnium quae
vegetant corpus, anima melius atque praestantius. Est
ergo summum corporis bonum, non voluptas ejus, non
indoloria, non vires, non pulchritudo, non velocitas,
et si quid aliud in bonis corporis numerari solet, sed
omnino anima. Nam et ista quae commemorata sunt,
praesentia sui exhibet corpori, et quod antecellit omnibus,
vitam. Quamobrem non videtur mihi anima
esse summum hominis bonum, sive animam simul et
corpus, sive animam solam hominem dicimus. Ut
enim corporis summum bonum id invenit ratio, quod
est corpore melius, et quo ei vigor et vita praebetur:
ita sive corpus et anima, sive anima ipsa per se homo
sit, inveniendum est, si quid animam praecedit ipsam,
quod cum anima sequitur, fit in suo genere quam
potest optima. Quod si reperire potuerimus, id erit
profecto quod ambagibus remotis omnibus, summum
<pb n="1314"/>
hominis bonum jure meritoque nominandum est.</p>
          </div3>
<div3>
            <head>8.</head>
            <p>
 Aut si corpus est homo, quin hominis optimum
anima ipsa sit, recusare non possum. Sed certe cum
de moribus agitur, cum quaerimus quinam vitae modus
tenendus sit ut beatitudinem possimus adipisci, non
corpori praecepta dantur, non corporis investiganda
est disciplina. Postremo bonos mores ea nostra pars
actura est, quae inquirit, et discit; et haec animae
sunt propria: non igitur de corpore, cum de virtute
obtinenda satagimus, quaestio est. Quod si est consequens,
sicuti est, ut ipsum corpus cum ab anima regitur,
quae virtutis compos est, multo et melius regatur
et honestius, eoque optime sese habeat, quo
est optima illa, quae sibi justa lege dominatur: id
erit hominis optimum quod animam optimam facit,
etiamsi hominem corpus vocemus. An vero, si mihi
auriga obtemperans, equos, quibus praeest, alit ac
regit commodissime, atque ipse quo mihi est obedientior,
mea liberalitate perfruitur, negare quisquam
potest non solum quod auriga, verum etiam quod
equi sese optime habent, mihi deberi? Itaque sive
tantum corpus, sive tantum anima, sive utrumque
homo sit, non mihi maxime quaerendum videtur, nisi
quid animam faciat optimam: nam eo percepto, non
potest homo non aut optime, aut certe multo melius
sese habere, quam si hoc unum defuisset.
</p>
          </div3>
        </div2>

<div2>
          <head>CAPUT VI.-- <hi>Virtus animam optimam efficit; virtutem anima comparat sequendo Deum; Dei autem consecutio vita beata.</hi> </head>
<div3>
            <head>9.</head>
            <p>
 Nemo autem dubitaverit quin virtus animam faciat
optimam. Sed rectissime quaeri potest utrum ista
virtus etiam per sese, an nisi in anima esse non possit.
Oboritur iterum altissima et longissimi sermonis
indigens quaestio: sed hoc bene utar fortasse compendio;
spero Deum adfuturum, ut quantum imbecillitas
nostra patitur, de tantis rebus non modo dilucide,
sed etiam breviter doceamus. Quodlibet enim
eorum sit, sive etiam per sese esse possit virtus sine
anima, sive nisi animae inesse non possit, procul dubio
aliquid anima sequitur ut virtutem assequatur: id erit
aut ipsa anima, aut virtus, aut aliquid tertium. At si
seipsam sequitur ut virtutem adipiscatur, stultum
nescio quid sequitur: stulta est enim ante adeptam
virtutem. Summa sunt autem vota sequentium, ut id
quod quisque sequitur, assequatur. Aut igitur optabit
non assequi quod sequitur anima, quo nihil absurdius
et perversius dici potest: aut cum se sequitur stulta,
eamdem stultitiam quam vitat assequitur. Si autem
virtutem sequitur, hanc assequi cupiens, quomodo
sequitur id quod non est? aut quomodo assequi cupit
quod habet? Aut igitur virtus est praeter animam;
aut si non placet vocare virtutem, nisi habitum ipsum
et quasi sapientis animae qualitatem, quae nisi in
anima esse non potest, oportet ut aliquid aliud sequatur
<pb n="1315"/>
anima, ut ei virtus possit innasci: quia neque
nihil sequendo, neque stultitiam sequendo potest,
quantum ratio mea fert, ad sapientiam pervenire.</p>
          </div3>
<div3>
            <head>10.</head>
            <p>
 Hoc igitur aliud, quod sequendo anima virtutis
atque sapientiae compos fit, aut homo sapiens est, aut
Deus. Sed supra dictum est, tale quiddam esse debere
quod inviti amittere nequeamus. Quis vero cunctandum
putet, hominem sapientem, si eum sequi satis
putaverimus, auferri nobis non modo recusantibus,
sed etiam repugnantibus posse? Deus igitur restat
quem si sequimur, bene; si assequimur, non tantum
bene, sed etiam beate vivimus. Quem si qui esse
negant, quid ego cogitem quo illis sermone suadendum
sit, cum quibus utrum omnino sermocinandum
sit, nescio? Quod tamen si videbitur, longe aliud
principium, alia ratio, alius ingressus ineundus est,
quam impraesentiarum suscepimus. Nunc itaque cum
illis mihi res est, qui Deum esse non negant: neque
id tantum, sed etiam no ab eo negligi res humanas
fatentur. Nullum enim arbitror aliquo religionis nomine
teneri, qui non saltem animis nostris divina
providentia consuli existimet.
</p>
          </div3>
        </div2>

<div2>
          <head>CAPUT VII.-- <hi>Deus auctoritate Scripturarum vestigandus. Oeconomiae divinae erga nostram salutem ratio et praecipua mysteria. Summa fidei.</hi> </head>
<div3>
            <head>11.</head>
            <p>
 Sed quo pacto sequimur quem non videmus;
aut quomodo videmus, qui non solum homines, sed
etiam insipientes homines sumus? Quanquam enim
non oculis, sed mente cernatur, quae tandem mens
idonea reperiri potest, quae cum stultitiae nube obtegatur,
valeat illam lucem vel etiam conetur haurire?
Confugiendum est igitur ad eorum praecepta, quos
sapientes fuisse probabile est. Hactenus potuit ratio
perduci. Versabatur namque, non veritate certior,
sed consuetudine securior, in rebus humanis. At ubi
ad divina perventum est, avertit sese: intueri non
potest, palpitat, aestuat, inhiat amore, reverberatur
luce veritatis, et ad familiaritatem tenebrarum suarum,
non electione, sed fatigatione convertitur.
Quam hic formidandum est, quam tremendum, ne
majorem inde concipiat anima imbecillitatem, ubi
quietem fessa conquirit. Ergo refugere in tenebrosa
cupientibus per dispensationem ineffabilis Sapientiae,
nobis illa opacitas auctoritatis occurrat, et mirabilibus
rerum, vocibusque librorum veluti signis temperatioribus
veritatis, umbrisque blandiatur.</p>
          </div3>
<div3>
            <head>12.</head>
            <p>
 Quid potuit pro salute nostra fieri amplius?
Quid beneficentius, quid liberalius divina providentia
dici potest, quae a legibus suis hominem lapsum, et
propter cupiditatem rerum mortalium jure ac merito
mortalem sobolem propagantem, non omnino deseruit?
Habet enim potestas illa justissima, miris et incomprehensibilibus
modis, per quasdam secretissimas
successiones rerum sibi servientium quas creavit, et
severitatem vindicandi, et clementiam liberandi. Quod
quidem quam sit pulchrum, quam magnum, quam Deo
dignum, quam postremo id quod quaeritur verum, nequaquam
intelligere poterimus, nisi ab humanis et
proximis incipientes, verae religionis fide, praeceptisque
<pb n="1316"/>
servatis, non deseruerimus viam quam nobi
Deus, et Patriarcharum segregatione, et Legis vinculo,
et Prophetarum praesagio, et suscepti Hominis
sacramento, et Apostolorum testimonio, et Martyrum
sanguine, et Gentium occupatione munivit. Quare
deinceps nemo ex me quaerat sententiam meam, sed
potius audiamus oracula, nostrasque ratiunculas divinis
submittamus affatibus.
</p>
          </div3>
        </div2>

<div2>
          <head>CAPUT VIII.-- <hi>Deus summum bonum, quo summo amore tendere jubemur.</hi> </head>
<div3>
            <head>13.</head>
            <p>
 Videamus quemadmodum ipse Dominus in
Evangelio nobis praeceperit esse vivendum; quomodo
etiam Paulus apostolus: has enim Scripturas illi condemnare
non audent. Audiamus ergo quem finem
bonorum nobis, Christe, praescribas; nec dubium est
quin is erit finis, quo nos summo amore tendere jubes: <hi>Diliges,</hi> 
 inquit, <hi>Dominum Deum tuum.</hi> Dic mihi
etiam, quaeso te, qui sit diligendi modus: vereor enim
ne plus minusve quam oportet, inflammer desiderio
et amore Domini mei. <hi>Ex toto,</hi> inquit, <hi>corde tuo.</hi> Non
est satis. <hi>Ex tota anima tua.</hi> Ne id quidem satis est. <hi>Ex tota mente tua 
 <note>(Matth. XXII, 37)</note>
            </hi>. Quid vis amplius?
Vellem fortasse, si viderem quid posset esse
amplius. Quid ad haec Paulus? <hi>Scimus,</hi> inquit, <hi>quoniam
diligentibus Deum omnia procedunt in bonum.</hi> Dicat
etiam ipse dilectionis modum. <hi>Quis ergo,</hi> inquit, <hi>nos
separabit a charitate Christi? Tribulatio? an angustia?
an persecutio? an fames? an nuditas? an periculum?
an gladius? <note>(Rom. VIII, 28)</note>
            </hi>. Audivimus quid diligere,
et quantum diligere debeamus: eo est omnino
tendendum, ad id omnia consilia nostra referenda.
Bonorum summa, Deus nobis est. Deus est nobis summum
bonum. Neque infra remanendum nobis est, neque
ultra quaerendum: alterum enim periculosum,
alterum nullum est.
</p>
          </div3>
        </div2>

<div2>
          <head>CAPUT IX.-- <hi>Concentus Veteris et Novi Testamenti de praeceptis charitatis.</hi> </head>
<div3>
            <head>14.</head>
            <p>
 Age, nunc investigemus, vel potius attendamus,
praesto enim est et facillime videtur, utrum his sententiis
ex Evangelio atque Apostolo prolatis, etiam Testamenti
Veteris auctoritas congruat. Quid dicam de
superiore sententia, cum manifestum sit omnibus,
eam de lege quae per Moysen data est, esse depromptam?
Ibi enim scriptum est, <hi>Diliges Dominum Deum
tuum, ex toto corde tuo, et ex tota anima tua, et ex tota
mente tua <note>(Deut. VI, 5)</note>
            </hi>. Quid autem illi quod ab
Apostolo dictum est, comparare de Veteri Testamento
possim, ne diutius quaererem ipse subjecit. Cum enim
dixisset nulla tribulatione, nulla angustia, nulla persecutione,
nulla necessitate inopiae corporalis, nullo
periculo, nullo gladio nos a charitate Christi separari;
statim subjunxit: <hi>Sicut scriptum est, Quia propter
te afficimur tota die, aestimati sumus ut oves occisionis <note>(Rom. VIII, 38; Psal. XLIII, 22)</note>
            </hi>.
Haec illisolent a
corruptoribus Scripturarum immissa esse dicere, usque
adeo nihil habent quod contradicant, ut haec miseri
respondere cogantur. Sed quis non intelligat convictorum
hominum aliam non esse potuisse ultimam vocem?
<pb n="1317"/>
</p>
          </div3>
<div3>
            <head>15. </head>
            <p>
A quibus tamen quaero, utrum istam sententiam
in Veteri Testamento esse negent, an non congruere
sententiae apostolicae affirment? At illud primum libris
docebo: in hoc autem altero tergiversantes homines,
et per abrupta fugientes, aut in pacem revocabo,
si voluerint respicere aliquantum, et considerare
quid dictum sit; aut eos intelligentia caeterorum, qui
sine cupiditate judicant, insectabor. Quid enim potest
amicius quam istae sibi consonare sententiae? Nam tribulatio,
angustia, persecutio, fames, nuditas, periculum,
hominem in hac vita constitutum graviter
afficiunt. Haec itaque omnia verba illo uno concluduntur
testimonio veteris Legis, quo dictum est, <hi>Propter
te afficimur.</hi> Gladius restabat, qui non aerumnosam
vitam affert, sed quam invenerit adimit. Huic ergo
respondet, <hi>Aestimati sumus ut oves occisionis.</hi> Charitas
vero ipsa non potuit significari expressius, quam quo
dictum est, <hi>Propter te.</hi> Fac ergo non in Paulo apostolo
compertum istud testimonium, sed a me esse prolatum.
Numquidnam tibi demonstrandum est, haeretice,
nisi aut scriptum in vetere Lege non esse, aut Apostolo
non convenire? Quorum si nihl dicere audes
(urgeris enim cum et codex legitur, quo planum sit
scriptum esse, et homines intelligunt ad id quod
Apostolus dixit, nihil posse aptius convenire), cur
ergo valere aliquid putas, quod Scripturas corruptas
esse insimulare audes? Postremo quid responsurus
es ei qui tibi dicat: Ego sic intelligo, Ego sic accipio,
sic credo; nec ob aliud lego illos Libros, nisi quod
ibi omnia christianae fidei concinere video. Illud potius
dic, si audes et adversus me dicere cogitas, non
esse credendum quod Apostoli et martyres propter
Christum affecti gravibus aerumnis dicuntur, quod a
persecutoribus ut oves occisionis aestimati sunt. Quod
si non potes dicere, quid calumniaris in quo libro inveniam,
quod me oportere credere confiteris?
</p>
          </div3>
        </div2>

<div2>
          <head>CAPUT X.-- <hi>De Deo quid doceat Ecclesia. Duo dii Manichaeorum.</hi> </head>
<div3>
            <head>16.</head>
            <p>
 An illud dicis, concedere te quidem Deum esse
diligendum, sed non illum Deum quem colunt ii qui
Testamenti Veteris auctoritatem recipiunt? Non ergo
illum Deum colendum esse dicitis, qui fecit coelum et
terram. Iste namque per omnes partes illorum voluminum
praedicatur: vos autem fatemini universum
istum mundum, qui nomine coeli et terrae significatur,
habere auctorem et fabricatorem Deum, et Deum bonum.
Cum exceptione quippe vobiscum loquendum
est, quando Deus nominatur. Duos enim deos, unum
bonum, alterum malum esse perhibetis. Quod si dicitis
colere vos et colendum arbitrari Deum a quo factus
est mundus, non tamen eum esse quem Veteris Testamenti
commendat auctoritas; impudenter facitis, qui
alienum animum atque sententiam quam bene atque
utiliter acceperimus, male interpretari conamini,
frustra omnino. Neque enim vestrae stultae atque impiae
disputationes ullo modo cum piorum doctissimorumque
<pb n="1318"/>
hominum sermonibus, per quos in Ecclesia
catholica Scripturae illae volentibus dignisque aperiuntur,
comparari queunt. Longe prorsus aliter quam
putatis Lex et Prophetae intelliguntur a nobis. Desinite
errare; non colimus poenitentem Deum, non
invidum, non indigum, non crudelem, non quaerentem
de hominum vel pecorum sanguine voluptatem, non
cui flagitia et scelera placeant, non possessionem
suam terrae quadam particula terminantem. In has
enim atque hujusmodi nugas graviter copioseque invehi
soletis. Quare nos invectio vestra non tangit; sed
aniles quasdam, vel etiam pueriles opiniones, eo
ineptiore, quo vehementiore oratione pervellitis. Qua
quisquis movetur et ad vos transit, non Ecclesiae
nostrae damnat disciplinam, sed eam se ignorare demonstrat.</p>
          </div3>
<div3>
            <head>17.</head>
            <p>
 Quamobrem si quid humani corde geritis, si
curae vobis vosmetipsi estis, quaerite potius diligenter
et pie quomodo illa dicantur. Quaerite, miseri: nam
talem fidem, qua Deo inconveniens aliquid creditur,
nos vehementius et uberius accusamus; nam et in
illis quae dicta sunt, cum sic intelliguntur ut littera
sonat, et simplicitatem corrigimus, et pertinaciam
deridemus. Et alia multa, quae vos intelligere non potestis,
vetat eos credere catholica disciplina, qui non
annis, sed studio atque intellectu excedentes quamdam
mentis pueritiam, in canos sapientiae promoventur.
Nam et credere Deum loco aliquo quamvis infinito,
per quantitatis quaecumque spatia contineri,
quam sit stultum docetur: et de loco in locum, vel
ipsum, vel aliquam ejus partem moveri atque transire,
arbitrari nefas habetur. Jam vero aliquid ejus
substantiae atque naturae commutationem vel conversionem
quolibet modo pati posse si quis opinetur,
mirae dementiae impietatisque damnabitur: ita fit ut
apud nos inveniantur pueri quidam, qui humana forma
Deum cogitent, atque ita se habere suspicentur; qua
opinione nihil est abjectius: sed inveniantur item
multi senes, qui ejus majestatem, non solum super
humanum corpus, sed etiam super ipsam mentem manere
inviolabilem atque incommutabilem, eadem ipsa
mente conspiciant. Quas aetates, non tempore, sed
virtute atque prudentia discernendas esse jam dictum
est. Apud vos autem nemo quidem reperitur qui Dei
substantiam humani corporis figuratione describat:
sed rursus, nemo qui ab humani erroris labe sejungat.
Itaque illi quos quasi vagientes Ecclesiae catholicae
ubera sustentant, si ab haereticis non fuerint depraedati,
pro suo quisque captu viribusque nutriuntur,
perducunturque alius sic, alius autem sic, primum in
virum perfectum; deinde ad maturitatem canitiemque
sapientiae perveniunt, ut eis quantum volunt, vivere
ac beatissime vivere liceat.
</p>
          </div3>
        </div2>

<div2>
          <head>CAPUT XI.-- <hi>Deus unice diligendus; ideoque summum hominis bonum. Deo nil melius; Deum nemo amittit invitus: quae sunt duae conditiones summi boni, supradictae, cap.</hi> 3.</head>
<div3>
            <head>18.</head>
            <p>
 Secutio igitur Dei, beatitatis appetitus est:
<pb n="1319"/>consecutio autem, ipsa beatitas. At eum sequimur
diligendo, consequimur vero, non cum hoc omnino
efficimur quod est ipse, sed ei proximi, eumque mirifico
et intelligibili modo contingentes, ejusque veritate
et sanctitate penitus illustrati atque comprehensi. Ille
namque ipsum lumen est; nobis autem ab eodem illuminari
licet. <hi>Maximum</hi> ergo quod ad beatam vitam ducit, <hi>primumque mandatum est, Diliges Dominum Deum tuum
ex toto corde tuo et anima et mente. Diligentibus</hi> 
 enim <hi>Deum omnia procedunt in bonum.</hi> 
 Quamobrem paulo
post idem Paulus: <hi>Certus sum,</hi> inquit, <hi>quod neque mors,
neque vita, neque Angeli, neque virtus, neque instantia,
neque futura, neque altitudo, neque profundum, neque
creatura alia poterit nos separare a charitate Dei, quae
est in Christo Jesu Domino nostro <note>(Rom. VIII, 28, 38, 39)</note>
            </hi>.
Si igitur diligentibus Deum omnia procedunt in bonum;
et summum bonum, quod etiam optimum dicitur, non
modo diligendum esse nemo ambigit, sed ita diligendum
ut nihil amplius diligere debeamus; idque significatur
et exprimitur quod dictum est, <hi>Ex tota anima,
et ex toto corde, et ex tota mente:</hi> quis, quaeso, dubitaverit,
his omnibus constitutis, et firmissime creditis,
nihil nobis aliud esse optimum, ad quod adipiscendum
postpositis caeteris festinare oporteat, quam
Deum? Item si nulla res ab ejus charitate nos separat,
quid esse non solum melius, sed etiam certius hoc
bono potest?</p>
          </div3>
<div3>
            <head>19.</head>
            <p>
 Sed singula breviter attendamus. Nemo nos
inde separat, minando mortem. Id ipsum enim quo
diligimus Deum, mori non potest, nisi dum non diligit
Deum; cum mors ipsa sit non diligere Deum,
quod nihil est aliud quam ei quidquam in diligendo
atque sequendo praeponere. Nemo inde separat pollicendo
vitam: nemo enim ab ipso fonte separat pollicendo
aquam. Non separat angelus: non enim est
angelus, cum inhaeremus Deo, nostra mente potentior.
Non separat virtus: nam si virtus hic illa nominata
est, quae aliquam potestatem in hoc mundo habet, toto
mundo est omnino sublimior mens inhaerens Deo. Sin
virtus illa dicta est, quae ipsius animi nostri rectissima
affectio est: si in alio est, favet ut conjungamur Deo;
si in nobis est, ipsa conjungit. Non separant instantes
molestiae: hoc enim leviores eas sentimus, quo ei
unde nos separare moliuntur, arctius inhaeremus. Non
separat promissio futurorum: nam et quidquid boni
futurum est, certius promittit Deus; et nihil est ipso
Deo melius, qui jam profecto bene sibi inhaerentibus
praesens est. Non separat altitudo neque profundum:
etenim si haec verba scientiae forte altitudinem vel profundum
significant, non ero curiosus, ne sejungar a
Deo; nec cujusquam doctrina me ab eo separat, ut
<pb n="1320"/>
quasi depellat errorem, a quo nemo prorsus nisi separatus
erraret. Si vero altitudine et profundo superna
et inferna hujus mundi significantur, quis mihi coelum
polliceatur, ut a coeli fabricatore sejungar? Aut quis
terreat infernus, ut Deum deseram, quem si nunquam
deseruissem, inferna nescirem? Postremo, quis me
locus ab ejus charitate divellet, qui non ubique totus
esset, si ullo contineretur loco?
</p>
          </div3>
        </div2>

<div2>
          <head>CAPUT XII.-- <hi>Charitate Deo connectimur, dum illi subjicimur.</hi> </head>
<div3>
            <head>20.</head>
            <p>
 <hi>Non,</hi> inquit, separat <hi>alia creatura.</hi> O altissimorum
mysteriorum virum! Non fuit contentus dicere, <hi>creatura;</hi> 
 sed, <hi>alia,</hi> inquit, <hi>creatura,</hi> admonens etiam
idipsum quo diligimus Deum, et quo inhaeremus Deo,
id est animum atque mentem creaturam esse. Alia
ergo creatura corpus est: et si animus res quaedam
est intelligibilis, id est quae tantum intelligendo innotescit,
alia creatura est omne sensibile, id est quod
per oculos, vel aures, vel olfactum, vel gustum, vel
tactum, quasi quamdam notitiam sui praebet; atque
id deterius sit necesse est, quam quod intelligentia
sola capitur. Ergo cum etiam Deus dignis animis notus
non nisi per intelligentiam possit esse, cum tamen sit
ipsa qua intelligitur mente praestantior; quippe qui
creator ejus atque auctor est; verendum erat ne animus
humanus, eo quod inter invisibilia et intelligibilia
numeratur, ejusdem se naturae arbitraretur esse, cujus
est ipse qui creavit; et sic ab eo superbia decideret,
cui charitate jungendus est. Fit enim Deo similis
quantum datum est, dum illustrandum illi atque illuminandum
se subjicit. Et si maxime ei propinquat subjectione
ista qua similis fit, longe ab eo fiat necesse
est audacia qua vult esse similior. Ipsa est qua legibus
Dei obtemperare detrectat, dum suae potestatis
esse cupit ut Deus est.</p>
          </div3>
<div3>
            <head>21.</head>
            <p>
 Quanto ergo magis longe discedit a Deo, non
loco, sed affectione atque cupiditate ad inferiora quam
est ipse, tanto magis stultitia miseriaque completur.
Dilectione igitur redit in Deum, qua se illi non componere,
sed supponere affectat. Quod quanto fecerit
instantius ac studiosius, tanto erit beatior atque sublimior,
et illo solo dominante liberrimus. Quamobrem
nosse debet se esse creaturam. Debet enim creatorem
suum credere sicuti est, inviolabili et incommutabili
semper manere natura veritatis atque sapientiae:
in se autem cadere posse stultitiam atque fallaciam,
vel propter errores quibus exui desiderat, confiteri.
Sed rursus cavere debet, ne ab ipsius Dei charitate,
qua sanctificatur ut beatissimus maneat, alterius creaturae,
id est hujus sensibilis mundi amore separetur.
Non igitur separat nos alia creatura, siquidem et nos
ipsi creatura sumus, a charitate Dei, quae est in Christo
Jesu Domino nostro.
</p>
          </div3>
        </div2>

<div2>
          <head>CAPUT XIII.-- <hi>Per Christum et ejus Spiritum jungimur inseparabiliter Deo.</hi> </head>
<div3>
            <head>22.</head>
            <p>
 Dicat nobis idem Paulus, quis iste sit Christus
Jesus Dominus noster: <hi>Vocatis,</hi> inquit, <hi>praedicamus
<pb n="1321"/>
Christum Dei Virtutem et Dei Sapientiam <note>(I Cor. I,
23, 24)</note>
            </hi>. Quid? ipse Christus nonne inquit, <hi>Ego sum
Veritas?</hi> Si ergo quaerimus quid sit bene vivere, id est
ad beatitudinem bene vivendo tendere, id erit profecto
amare Virtutem, amare Sapientiam, amare Veritatem,
et amare ex toto corde, et ex tota anima, et
ex tota mente; Virtutem quae inviolabilis et invicta
est, Sapientiam cui stultitia non succedit, Veritatem
quae converti atque aliter quam semper est sese habere
non novit. Per hanc ipse cernitur Pater; dictum
est enim: <hi>Nemo venit ad Patrem, nisi per me <note>(Joan.
XIV, 6)</note>
            </hi>. Huic haeremus per sanctificationem. Sanctificati
enim plena et integra charitate flagramus, qua
sola efficitur ut a Deo non avertamur, eique potius
quam huic mundo conformemur: <hi>Praedestinavit enim,</hi> 
ut ait idem Apostolus, <hi>conformes nos fieri imaginis
Filii ejus <note>(Rom. VIII, 29)</note>
            </hi>.</p>
          </div3>
<div3>
            <head>23.</head>
            <p>
 Fit ergo per charitatem ut conformemur Deo,
et ex eo conformati atque configurati, et circumcisi
ab hoc mundo, non confundamur cum iis quae nobis
debent esse subjecta. Fit autem hoc per Spiritum sanctum. <hi>Spes enim,</hi> 
 inquit, <hi>non confundit; quoniam charitas
Dei diffusa est in cordibus nostris per Spiritum
sanctum qui datus est nobis <note>(Id. V, 5)</note>
            </hi>. Nullo modo
autem redintegrari possemus per Spiritum sanctum,
nisi et ipse semper et integer et incommutabilis permaneret.
Quod profecto non posset, nisi Dei naturae
esset ac ipsius substantiae, cui soli incommutabilitas
atque ut ita dicam, invertibilitas semper est. <hi>Creatura
enim</hi> neque hoc ego, sed idem Paulus clamat, <hi>vanitati subjecta est 
 <note>(Id. VIII, 20)</note>
            </hi>. Neque nos potest a
vanitate separare, veritatique connectere, quod subjectum
est vanitati. Et hoc nobis Spiritus sanctus
praestat: creatura igitur non est. Quia omne quod est,
aut Deus, aut creatura est.
</p>
          </div3>
        </div2>

<div2>
          <head>CAPUT XIV.-- <hi>Trinitati summo bono dilectione haeremus.</hi> </head>
<div3>
            <head>24.</head>
            <p>
 Deum ergo diligere debemus trinam quamdam
unitatem, Patrem et Filium et Spiritum sanctum, quod
nihil aliud dicam esse, nisi idipsum esse. Est enim
vere summeque Deus, <hi>ex quo omnia, per quem omnia,
in quo omnia:</hi> haec verba Pauli sunt. Quid deinde subjicit? <hi>Ipsi gloria 
 <note>(Rom. XI, 36)</note>
            </hi>. Sincerissime omnino.
Neque enim ait, ipsis: nam unus est Deus. Quid est
autem, <hi>ipsi gloria,</hi> nisi ipsi optima et summa et late
patens fama? Quanto enim melius atque diffusius diffamatur,
tanto diligitur et amatur ardentius. Quod
cum fit, nihil aliud ab humano genere quam certo et
constanti gradu in optimam vitam et beatissimam
pergitur. Non arbitror cum de moribus et vita fit quaestio,
amplius esse requirendum, quod sit hominis
summum bonum, quo referenda sunt omnia. Id enim
esse patuit, et ratione quantum valuimus, et ea quae
nostrae rationi antecellit auctoritate divina, nihil aliud
quam ipsum Deum. Nam quid erit aliud optimum hominis,
nisi cui inhaerere est beatissimum? Id autem
<pb n="1322"/>
est solus Deus, cui haerere certe non valemus, nisi
dilectione, amore, charitate.
</p>
          </div3>
        </div2>

<div2>
          <head>CAPUT XV.-- <hi>Quatuor virtutes definit christiane.</hi> </head>
<div3>
            <head>25.</head>
            <p>
 Quod si virtus ad beatam vitam nos ducit,
nihil omnino esse virtutem affirmaverim, nisi summum
amorem Dei. Namque illud quod quadripartita dicitur
virtus, ex ipsius amoris vario quodam affectu, quantum
intelligo, dicitur. Itaque illas quatuor virtutes,
quarum utinam ita sit in mentibus vis, ut nomina
in ore sunt omnium, sic etiam definire non dubitem,
ut temperantia sit amor integrum se praebens ei quod
amatur; fortitudo, amor facile tolerans omnia propter
quod amatur; justitia, amor soli amato serviens, et
propterea recte dominans; prudentia, amor ea quibus
adjuvatur ab eis quibus impeditur, sagaciter seligens.
Sed hunc amorem non cujuslibet, sed Dei esse diximus,
id est summi boni, summae sapientiae, summaeque
concordiae. Quare definire etiam sic licet, ut temperantiam
dicamus esse amorem Deo sese integrum
incorruptumque servantem; fortitudinem, amorem
omnia propter Deum facile perferentem; justitiam,
amorem Deo tantum servientem, et ob hoc bene imperantem
caeteris quae homini subjecta sunt; prudentiam,
amorem bene discernentem ea quibus adjuvetur in
Deum, ab iis quibus impediri potest.
</p>
          </div3>
        </div2>

<div2>
          <head>CAPUT XVI.-- <hi>Testamenti Veteris et Novi concentus.</hi> </head>
<div3>
            <head>26.</head>
            <p>
 His de singulis virtutibus quinam vivendi modus
ducatur, paucis explicabo, si prius testimoniis
Novi Testamenti, quibus utor jam diu, de Veteri etiam
paria, ut pollicitus sum, comparavero. Num enim
Paulus tantum dicit, Deo nos esse debere subjunctos,
ita ut in medio quod separet nihil sit? Nonne et propheta
commodissime hoc et brevissime significat,
cum dicit: <hi>Mihi autem adhaerere Deo bonum est? <note>(Psal.
LXXII, 28.)</note>
            </hi> Nonne quod ibi latissime de charitate dictum
est, hic uno verbo continetur quod ait, <hi>inhaerere?</hi> 
item quod addidit, <hi>bonum est,</hi> nonne ad illud respicit,
quod ibi positum est, <hi>Diligentibus Deum omnia procedunt
in bonum <note>(Rom. VIII, 35, 28)</note>
            </hi>? ita ut una sententiola
duobusque verbis propheta et vim et fructum
charitatis ostendat.</p>
          </div3>
<div3>
            <head>27.</head>
            <p>
 Cumque ibi dictum sit, Dei Filium, Dei Virtutem
esse atque Sapientiam <note>(I Cor. I, 24)</note>; cumque
virtus ad operationem, sapientia vero ad disciplinam
pertinere intelligatur <note>(unde in Evangelio duo ipsa
signantur, cum dicitur, <hi>Omnia per ipsum facta sunt;</hi> 
nam hoc operationis atque virtutis est: deinde quod
ad disciplinam verique cognitionem attinet, <hi>Et vita,</hi> 
inquit, <hi>erat lux hominum [Joan. I, 3, 4]</hi> )</note>: potuitne
quidquam magis concinere his testimoniis Novi Testamenti,
quam illud quod in Vetere dictum est de sapientia, <hi>Attingit autem a fine usque in finem fortiter, et
disponit omnia suaviter?</hi> 
 Namque attingere fortiter
magis virtutem significat: disponere autem suaviter,
quasi artem ipsam atque rationem. Sed si hoc videtur
<pb n="1323"/>
obscurum, vide quae sequuntur: <hi>Et omnium,</hi> inquit, <hi>Dominus dilexit illam: doctrix est enim disciplinae Dei,
et electrix operum illius.</hi> 
 Videtur hic nihil aliud de
operatione dictum; non enim hoc est eligere opera,
quod operari: ergo haec ad disciplinam pertinent;
opus virtuti debetur, ut sit plena, quam volumus demonstrare,
sententia. Lege igitur deinceps quod annexum
est. <hi>Quod si honesta est,</hi> inquit, <hi>possessio quae
concupiscitur in vita, quid sapientia est honestius, quae
omnia operatur?</hi> Potestne quidquam praeclarius aut
manifestius, aut vero etiam uberius proferri? Audi
aliud, si parum putas, quod idem sonet: <hi>Sobrietatem
enim sapientia docet,</hi> inquit, <hi>et justitiam et virtutem.</hi> 
Sobrietas mihi ad ipsam cognitionem veri videtur pertinere,
id est ad disciplinam: justitia vero et virtus
ad actionem atque ad operationem. Quibus duobus,
id est agendi efficacia, et sobrietate contemplandi,
quae Dei Virtus et Dei Sapientia, id est Dei Filius,
dilectoribus suis donat, quid comparandum sit nescio,
cum idem propheta statim dicat quanti sint ista pendenda:
nam ita positum est, <hi>Sobrietatem enim sapientia
docet, et justitiam, et virtutem, quibus utilius nihil
est in vita hominibus</hi>.</p>
          </div3>
<div3>
            <head>28.</head>
            <p>
 Haec fortasse quispiam non de Filio Dei dicta
esse arbitretur. Quid ergo aliud ostendit quod dictum
est, <hi>Generositatem magnificat, contubernium habens Dei? <note>(Sap. VIII, 3)</note>
            </hi>.
An vero generositas solet significare aliud
quam parentes? Contubernium vero nonne cum ipso
patre aequalitatem clamat atque asserit? Deinde, cum
Paulus dicat Filium Dei esse Dei Sapientiam <note>(I Cor. 1,
24)</note>; et ipse Dominus, <hi>Nemo novit Patrem, nisi unigenitus
Filius <note>(Matth. XI, 27)</note>
            </hi>; quid potuit a propheta
congruentius dici, quam illud quod dictum est, <hi>Et
tecum Sapientia quae novit opera tua, quae adfuit tunc
cum orbem terrarum faceres, et sciebat quid placiturum
esset oculis tuis? <note>(Sap. IX, 9.)</note>
            </hi> Quod autem Christus est
veritas, quod idem ostenditur cum splendor Patris
nuncupatur <note>(Hebr. I, 3)</note>; non est enim quidquam in
circuitu solis, nisi splendor ipse quem gignit: quid
ergo potuit apertius et clarius ex Vetere Testamento
huic sententiae consonare, quam illud quod dictum
est, <hi>Veritas tua in circuitu tuo? <note>(Psal. LXXXVIII, 9.)</note>
            </hi> 
Postremo dicit ipsa Sapientia in Evangelio, <hi>Nemo
venit ad Patrem, nisi per me <note>(Joan. XIV, 6)</note>
            </hi>: dicit propheta, <hi>Sensum tuum ergo quis scit, nisi tu dederis sapientiam?</hi> 
et paulo post, <hi>Et quae tibi placent, didicerunt
homines, et per sapientiam sanati sunt <note>(Sap. IX, 17-19)</note>
            </hi>.</p>
          </div3>
<div3>
            <head>29.</head>
            <p>
 Dicit Paulus, <hi>Charitas Dei diffusa est in cordibus
nostris per Spiritum sanctum qui datus est nobis <note>(Rom.
V, 5)</note>
            </hi>: dicit propheta, <hi>Sanctus enim Spiritus disciplinae
effugiet dolum <note>(Sap. I, 5)</note>
            </hi>. Ubi enim dolus, charitas
nulla est. Dicit Paulus, <hi>Conformes fieri nos imaginis
Filii Dei <note>(Rom. VIII, 29)</note>
            </hi>: dicit propheta, <hi>Signatum est
super nos lumen vultus tui, Domine <note>(Psal. IV, 7)</note>
            </hi>.
Ostendit Paulus Deum esse Spiritum sanctum, et
ideo non esse creaturam: dicit propheta, <hi>Et miseris
Spiritum sanctum de altissimis <note>(Sap. IX, 17)</note>
            </hi>. Solus
<pb n="1324"/>
enim Deus altissimus, quo nihil est altius. Ostendit
Paulus Trinitatem istam unum Deum esse, cum dicit, <hi>Ipsi gloria 
 <note>(Rom. XI, 36)</note>
            </hi>: dicitur in Veteri Testamento, <hi>Audi, Israel, Dominus Deus tuus, Deus unus
est 
 <note>(Deut. VI, 4)</note>
            </hi>.
</p>
          </div3>
        </div2>

<div2>
          <head>CAPUT XVII.-- <hi>Apostrophe ad Manichaeos, ut resipiscant.</hi> </head>
<div3>
            <head>30.</head>
            <p>
 Quid vultis amplius? quid imperite atque impie
saevitis? quid indoctas animas noxia suasione pervertitis?
Utriusque Testamenti Deus unus est. Nam ut
ista sibi congruunt, quae de utroque posuimus; ita
etiam caetera, si diligenter et aequo judicio velitis attendere.
Sed quia multa dicuntur submissius, et humi
repentibus animis accommodatius, ut per humana in
divina consurgant; multa etiam figurate ut studiosa
mens, et quaesitis exerceatur utilius, et uberius laetetur
inventis; vos mirifica dispositione Spiritus sancti,
ad decipiendos vestros auditores et illaqueandos abutimini.
Quod ipsum cur divina providentia vos facere
sinat, quamque verissime Apostolus dixerit, <hi>Oportet
multas haereses esse</hi>, <hi>ut probati manifesti fiant inter
vos <note>(I Cor. XI, 19)</note>
            </hi>; et longum est disputare, et, quod
dicendum est vobis, non est vestrum ista intelligere.
Non parum mihi cogniti estis. Crassas omnino mentes
et corporeorum simulacrorum pestifero pastu morbidas
ad divina judicanda defertis, quae multo altiora
sunt quam putatis.</p>
          </div3>
<div3>
            <head>31.</head>
            <p>
 Quare vobiscum modo sic agendum est, non ut
ea jam intelligatis, quod fieri non potest; sed ut intelligere
aliquando cupiatis. Facit enim hoc simplex
et pura charitas Dei, quae maxime spectatur in moribus,
de qua multa jam diximus: quae inspirata Spiritu
sancto perducit ad Filium, id est, ad Sapientiam
Dei, per quam Pater ipse cognoscitur. Nam si sapientia
et veritas non totis animi viribus concupiscatur,
inveniri nullo pacto potest. At si ita quaeratur,
ut dignum est, subtrahere sese atque abscondere a
suis dilectoribus non potest. Hinc est illud, quod in
ore habere etiam vos soletis, quod ait: <hi>Petite, et accipietis;
quaerite, et invenietis; pulsate, et aperietur
vobis <note>(Matth. VII, 7)</note>
            </hi>. <hi>Nil est occultum, quod non revelabitur <note>(Id. X, 26)</note>
            </hi>.
Amore petitur, amore quaeritur,
amore pulsatur, amore revelatur, amore denique in
eo quod revelatum fuerit permanetur. Ab hoc amore
sapientiae diligentiaque quaerendi, non deterremur
Veteri Testamento, quod semper mendacissime dicitis,
sed ad haec vehementissime concitamur.</p>
          </div3>
<div3>
            <head>32.</head>
            <p>
 Audite itaque aliquando, et advertite, quaeso,
sine pertinacia quid per prophetam dicatur: <hi>Clara
est,</hi> inquit, <hi>et quae nunquam marcescat sapientia, et
facile videtur ab iis qui diligunt illam, et invenitur ab
iis qui quaerunt illam: praeoccupat qui se concupiscunt,
ut illis se ostendat. Qui vigilaverit ad illam, non laborabit:
assidentem enim illam inveniet foribus suis. Cogitare
<pb n="1325"/>
enim de illa, sensus est consummatus; et qui
vigilaverit propter illam, cito erit securus: quia dignos
seipsa circuit quaerens, et in viis ostendit se illis hilariter,
et omni providentia occurrit illis. Initium enim
illius verissimum disciplinae concupiscentia est. Cura
ergo disciplinae dilectio est; et dilectio custoditio legum
illius est: custoditio autem legum, confirmatio incorruptionis
est; incorruptio autem facit proximum Deo. Concupiscentia
itaque sapientiae deducit ad regnum <note>(Sap. VI,
13-21)</note>
            </hi>. Itane tandem adhuc adversum ista latrabitis?
Nonne ita posita et nondum intellecta, cuivis significant
altum se quiddam et ineffabile continere? O utinam
possetis intelligere quae dicta sunt! Confestim
abjiceretis omnes ineptias fabellarum, et vanissimas
imaginationes corporum, totosque vos magna alacritate,
sincero amore, firmissima fide, sanctissimo
Ecclesiae catholicae gremio conderetis.
</p>
          </div3>
        </div2>

<div2>
          <head>CAPUT XVIII.-- <hi>In Catholica sola perfecta veritas ex utriusque Testamenti consensu.</hi> </head>
<div3>
            <head>33.</head>
            <p>
 Poteram pro mea mediocritate discutere singula,
et eruere ac demonstrare quae accepi, in quorum
excellentia et altitudine plerumque verba deficiunt:
sed quamdiu latratis, non est faciendum. Non
enim frustra dictum est, <hi>Nolite sanctum dare canibus <note>(Matth. VII, 6)</note>
            </hi>.
Ne succenseatis. Et ego latravi et canis
fui, quando mecum jure non docendi cibo, sed refellendi
fustibus agebatur. Si autem in vobis esset
charitas, de qua nunc agitur, vel etiam si fuerit aliquando,
quantam cognoscendae veritatis magnitudo
desiderat, aderit Deus qui ostendat vobis neque apud
Manichaeos esse christianam fidem, quae ad summum
apicem sapientiae veritatisque perducit, qua perfrui,
nihil est aliud nisi beate vivere; neque esse uspiam,
nisi in catholica disciplina. Quid enim aliud videtur
apostolus Paulus optare, cum dicit: <hi>Hujus rei gratia
flecto genua mea ad Patrem Domini nostri Jesu Christi,
a quo omnis paternitas in coelis et in terra nominatur,
ut det vobis secundum divitias gloriae suae fortitudinem,
corroborari per spiritum in interiori homine, habitare
Christum per fidem in cordibus vestris: ut in charitate
radicati et fundati, possitis comprehendere cum omnibus
sanctis, quae sit altitudo, et longitudo, et latitudo, et
profundum; cognoscere etiam supereminentem scientiae
charitatem Christi</hi>, <hi>ut impleamini in omnem plenitudinem
Dei? <note>(Ephes. III, 14-19.)</note>
            </hi> Potestne quidquam
dici manifestius?</p>
          </div3>
<div3>
            <head>34.</head>
            <p>
 Obsecro, vigilate paululum, videte Testamenti
utriusque concordiam, qui sit in moribus vitae modus,
et quo sint referenda omnia, satis aperientem et docentem.
Amorem Dei concitant Evangelia, cum dicitur, <hi>Petite, quaerite, pulsate 
 <note>(Matth. VII, 7)</note>
            </hi>: concitat
Paulus, dicendo, <hi>Ut in charitate radicati et fundati possitis
comprehendere <note>(Ephes. III, 17)</note>
            </hi>: concitat etiam propheta,
cum dicit, facile sapientiam ab iis qui eam diligunt,
<pb n="1326"/>
quaerunt, concupiscunt, vigilant, cogitant, curant,
posse cognosci. Salus animi et via beatitudinis utrarumque
Scripturarum pace monstratur, et vos latrare
potius adversus haec, quam his obtemperare diligitis.
Brevi dicam quod sentio: audite doctos Ecclesiae catholicae
viros tanta pace animi, et eo voto quo vos ego
audivi; nihil opus erit novem annis quibus me ludificastis.
Longe omnino, longe breviore tempore,
quid intersit inter veritatem vanitatemque
cernetis.
</p>
          </div3>
        </div2>

<div2>
          <head>CAPUT XIX.-- <hi>Temperantiae officia ex sacris Litteris describit.</hi> </head>
<div3>
            <head>35.</head>
            <p>
 Sed tempus est ad illas virtutes quatuor reverti,
et ex his singulis eruere ac ducere vivendi modum.
Itaque prius temperantiam videamus, quae nobis amoris
illius quo innectimur Deo, integritatem quamdam
et incorruptionem pollicetur. Munus enim ejus est in
coercendis sedandisque cupiditatibus, quibus inhiamus
in ea quae nos avertunt a legibus Dei et a fructu bonitatis
ejus: quod est, ut brevi explicem, beata vita.
Ibi enim est sedes veritatis, cujus contemplatione
perfruentes, eique penitus adhaerentes, procul dubio
beati sumus: inde autem decidentes, magnis erroribus
doloribusque implicantur. Namque, ut ait Apostolus, <hi>radix omnium malorum cupiditas, quam quidam
sequentes, naufragaverunt a fide, et inseruerunt se doloribus
multis 
 <note>(I Tim. VI, 10)</note>
            </hi>. Quod peccatum animae
in Veteri Testamento satis aperte, bene intelligentibus,
in ipsius hominis qui erat in paradiso, praevaricatione
signatur. <hi>In Adam</hi> quippe <hi>omnes morimur,</hi> ut
ait idem, <hi>et in Christo omnes resurgemus <note>(I Cor. XV,
22)</note>
            </hi>. O alta mysteria! Sed reprimam me: non enim
modo suscepi docere vos recta, sed dedocere prava,
si potero, id est, si Deus annuerit proposito in vos
meo.</p>
          </div3>
<div3>
            <head>36.</head>
            <p>
 Dicit ergo Paulus radicem omnium malorum
esse cupiditatem, per quam etiam Lex vetus primum
hominem lapsum esse significat. Monet Paulus ut
exuamus nos veterem hominem, et induamus novum <note>(Coloss. III, 9, 10)</note>.
Vult autem intelligi, Adam
qui peccavit, veterem hominem; illum autem quem
suscepit in sacramento Dei Filius ad nos liberandos,
novum. Dicit namque alio loco, <hi>Primus homo de terra,
terrenus; secundus homo de coelo, coelestis. Qualis terrenus,
tales et terreni; qualis coelestis, tales et coelestes.
Sicut portavimus imaginem terreni, portemus et imaginem
coelestis <note>(I Cor. XV, 47-49)</note>
            </hi>: hoc est, exuite veterem,
et induite novum. Omne igitur officium temperantiae,
est exuere veterem hominem, et in Deo
renovari; id est, contemnere omnes corporeas illecebras,
laudemque popularem, totumque amorem ad
invisibilia et divina conferre. Unde illud sequitur
quod mirifice dictum est, <hi>Si et exterior homo noster
corrumpitur, sed interior renovatur de die in diem</hi> 
<pb n="1327"/> <note>(II Cor. IV, 16)</note>.
Audi et prophetam canentem, <hi>Cor
mundum crea in me, Deus, et spiritum rectum innova
in visceribus meis <note>(Psal. L, 12)</note>
            </hi>. Quid contra istam
convenientiam dici, nisi a caecis latratoribus potest?
</p>
          </div3>
        </div2>

<div2>
          <head>CAPUT XX.-- <hi>Sensibilia omnia contemnere, et solum Deum amare jubemur.</hi> </head>
<div3>
            <head>37.</head>
            <p>
 Illecebrae autem corporis sitae sunt in his omnibus
quae corporeus sensus attingit, quae a nonnullis
etiam sensibilia nominantur: in quibus maxime lux
ista vulgaris excellit, quia et in ipsis sensibus nostris,
quibus anima per corpus utitur, nihil est oculis praeferendum;
et ideo in Scripturis sanctis, visibilium nomine
sensibilia cuncta significantur. Itaque in Novo
Testamento sic ab istorum amore prohibemur: <hi>Non
respicientes,</hi> inquit, <hi>quae videntur, sed quae non videntur.
Quae enim videntur, temporalia sunt: quae autem non
videntur, aeterna <note>(II Cor. IV, 18)</note>
            </hi>. Ex quo intelligi potest,
quam christiani non sint qui solem et lunam non
modo diligendos, sed etiam colendos putant. Quid
enim videmus, si solem et lunam non videmus? Vetiti
autem sumus converti ad ea quae videntur. Non
sunt igitur etiam ista diligenda ei qui amorem illum
incorruptum Deo cogitat exhibere. Sed erit mihi alius
locus quo de istis diligentius requiretur. Non enim
nunc de fide, sed de vita dicere institui, per quam
meremur scire quod credimus. Amandus igitur solus
Deus est: omnis vero iste mundus, id est, omnia
sensibilia contemnenda; utendum autem his ad hujus
vitae necessitatem.
</p>
          </div3>
        </div2>

<div2>
          <head>CAPUT XXI.-- <hi>Gloria popularis et curiositas sacris Litteris damnata.</hi> </head>
<div3>
            <head>38.</head>
            <p>
 Gloria vero popularis sic in Novo Testamento
abjicitur atque contemnitur: <hi>Si hominibus,</hi> inquit, <hi>placere vellem, Christi servus non essem 
 <note>(Galat. I, 10)</note>
            </hi>.
Est item aliud quod de corporibus per imaginationes
quasdam concipit anima, et eam vocat rerum scientiam.
Quamobrem recte etiam curiosi esse prohibemur,
quod magnum temperantiae munus est. Hinc
illud est: <hi>Cavete ne quis vos seducat per philosophiam.</hi> 
Et quia ipsum nomen philosophiae si consideretur,
rem magnam totoque animo appetendam significat,
siquidem philosophia est amor studiumque sapientiae,
cautissime Apostolus, ne ab amore sapientiae deterrere
videretur, subjecit, <hi>et elementa hujus mundi <note>(Coloss.
II, 8)</note>
            </hi>. Sunt enim qui desertis virtutibus, et nescientes
quid sit Deus, et quanta majestas semper eodem modo
manentis naturae, magnum aliquid se agere putant,
si universam istam corporis molem, quam mundum
nuncupamus, curiosissime intentissimeque perquirant.
Unde tanta etiam superbia gignitur, ut in ipso
coelo, de quo saepe disputant, sibimet habitare videantur.
Reprimat igitur se anima ab hujusmodi vanae
cognitionis cupiditate, si se castam Deo servare
disposuit. Tali enim amore plerumque decipitur, ut
<pb n="1328"/>
aut nihil putet esse, nisi corpus; aut etiamsi auctoritate
commota, fateatur aliquid esse incorporeum,
de illo tamen nisi per imagines corporeas cogitare
non possit, et tale aliquid esse credere, quale fallax
corporis sensus infligit. Ad hoc etiam valet quod praecipitur
cavendum esse a simulacris.</p>
          </div3>
<div3>
            <head>39.</head>
            <p>
 Huic ergo auctoritati Novi Testamenti, qua jubemur
nihil mundi hujus diligere <note>(I Joan. II, 15)</note>, illa
maxime sententia qua dictum est, <hi>Nolite conformari
huic mundo <note>(Rom. XII, 2)</note>
            </hi>: simul enim demonstrandum
est ei rei quemque conformari quam diligit: huic
ergo auctoritati, si de Veteri Testamento quaeram
quid comparem, plura quidem invenio: sed unus Salomonis
liber, Ecclesiastes qui dicitur, copiosissime
in summum contemptum omnia ista perducit. Incipit
enim sic: <hi>Vanitas vanitantium</hi>, <hi>dixit Ecclesiastes,
vanitas vanitantium, et omnia vanitas. Quae abundantia
homini in omni labore suo, quem ipse laborat sub sole? <note>(Eccle. I, 2, 3.)</note>
            </hi> 
 Haec verba omnia si attendantur, si
perpendantur, si discutiantur, multa inveniuntur
pernecessaria iis qui hunc mundum fugere, et refugere
in Deum desiderant: sed longum est, et alio festinat
oratio. Tali tamen principio constituto, exsequitur
omnia, vanitantes esse eos qui rebus hujusmodi falluntur;
idipsum autem quo falluntur vanitatem vocans,
non quod Deus ista non creaverit, sed quia
subjicere se homines volunt iis rebus per peccata,
quae illis per recte facta divina lege subjectae sunt.
Quid est enim aliud, falsis bonis illudi atque decipi,
quam teipso inferiora, miranda et appetenda arbitrari?
Habet igitur vir temperans in hujuscemodi rebus
mortalibus et fluentibus, vitae regulam utroque
Testamento firmatam; ut eorum nihil diligat, nihil
per se appetendum putet, sed ad vitae hujus atque
officiorum necessitatem quantum sat est, usurpet,
utentis modestia, non amantis affectu. Haec dicta sint
de temperantia, pro rerum magnitudine breviter;
pro instituto tamen opere fortasse copiosius quam
oportebat.
</p>
          </div3>
        </div2>

<div2>
          <head>CAPUT XXII.-- <hi>Fortitudinem praestat amor Dei.</hi> </head>
<div3>
            <head>40.</head>
            <p>
 De fortitudine vero non multa dicenda sunt.
Amor namque ille de quo loquimur, quem tota sanctitate
inflammatum esse oportet in Deum, in non
appetendis istis temperans, in amittendis fortis vocatur.
Sed inter omnia quae in hac vita possidentur,
corpus homini gravissimum vinculum est, justissimis
Dei legibus, propter antiquum peccatum, quo nihil
est ad praedicandum notius, nihil ad intelligendum
secretius. Hoc ergo vinculum ne concutiatur atque
vexetur, laboris et doloris; ne auferatur atque perimatur,
mortis terrore animam quatit. Amat enim illud
vi consuetudinis, non intelligens, si eo bene atque
scienter utatur, resurrectionem reformationemque
ejus ope ac lege divina sine ulla molestia juri suo
subditam fore: sed cum se hoc amore tota in Deum
converterit, his cognitis mortem non modo contemnet,
<pb n="1329"/>
verum etiam desiderabit.</p>
          </div3>
<div3>
            <head>41.</head>
            <p>
 Sed restat cum dolore magna conflictio. Nihil
est tamen tam durum atque ferreum, quod non amoris
igne vincatur. Quo cum se anima rapiet in Deum,
super omnem carnificinam libera, et admiranda volitabit
pennis pulcherrimis et integerrimis, quibus ad
Dei amplexum amor castus innititur. Nisi vero amatores
auri, amatores laudis, amatores feminarum,
amatoribus suis Deus sinet esse fortiores; cum ille
non amor, sed congruentius cupiditas vel libido nominetur.
In qua tamen apparet quantus sit impetus
animi ad ea quae diliguntur indefesso cursu per immania
quaeque tendentis, argumentoque nobis est,
quam sint omnia perferenda, ne deseramus Deum, si
tanta illi ut deserant, perferunt.
</p>
          </div3>
        </div2>

<div2>
          <head>CAPUT XXIII.-- <hi>Fortitudinis monita et exempla ex Scripturis.</hi> </head>
<div3>
            <head>42.</head>
            <p>
 Quid ergo hic Novi Testamenti auctoritates
colligam, ubi dictum est, <hi>Tribulatio patientiam operatur,
patientia probationem, probatio spem <note>(Rom. V, 3, 4)</note>
            </hi>;
et non solum dictum, sed etiam exemplis eorum qui
dixerunt, probatum atque firmatum, de Veteri potius
Testamento, in quod illi rabide saeviunt, excitabo
exemplum patientiae. Neque illum memorabo virum,
a quo in magnis cruciatibus corporis et horribili tabe
membrorum, non modo sustinentur humana, sed divina
etiam disputantur. In cujus singulis vocibus satis
elucet, si quis aequo animo attendat, quanti pendenda
sint ista, quae cum volunt homines per dominationem
tenere, ab his ipsis potius per cupiditatem tenentur,
et rerum mortalium servi fiunt, dum imperite domini
esse desiderant. Amisit namque ille omnes divitias,
et factus repente pauperrimus, tam inconcussum animum
tenuit et infixum Deo, ut satis demonstraret,
non illas sibi fuisse magnas, sed se illis, sibi autem
Deum <note>(Job I, II)</note>. Quo animo si esse possent nostri
temporis homines, non magnopere in Novo Testamento
ab istorum possessione prohiberemur, ut perfecti
esse possemus. Multo enim mirabilius est non
inhaerere istis, quamvis possideas, quam omnino ea
non possidere.</p>
          </div3>
<div3>
            <head>43.</head>
            <p>
 Sed quoniam de dolore atque cruciatibus corporis
tolerandis nunc agitur, relinquo istum virum,
licet magnum, licet invictum, virum tamen. Offerunt
enim mihi Scripturae illae stupendae fortitudinis feminam,
et ad eam jam me transire compellunt. Quae
cum septem liberis tyranno atque carnifici prius viscera
omnia, quam unum verbum sacrilegum impendit:
cum ejus hortatione filii roborarentur, in quorum
membris ipsa torquebatur, latura tamen etiam proprio
munere, quod eos ferre praeceperat <note>(II Machab. VII)</note>.
Quid ad tantam patientiam, quaeso, addi potest?
Quid tamen mirum si omnibus medullis conceptus
Dei amor, et tyranno, et carnifici, et dolori, et corpori,
et sexui, et affectui resistebat? An non audierat: <hi>Pretiosa in conspectu Domini mors sanctorum ejus <note>(Psal. CXV, 15)</note>
            </hi>?
non audierat: <hi>Melior vir patiens fortissimo</hi> 
<pb n="1330"/> <note>(Prov. XVI, 32)</note>?
non audierat: <hi>Omne quod
tibi applicitum fuerit, accipe; et in dolore sustine; et
in humilitate tua habe patientiam: quoniam in igne probatur
aurum et argentum <note>(Eccli. II, 4, 5)</note>
            </hi>? non audierat: <hi>Vasa figuli probat fornax, et homines justos tentatio
tribulationis? 
 <note>(Id. XXVII, 6.)</note>
            </hi> Imo vero et haec, et
alia plura perceperat, quae uno sancto Dei Spiritu,
ut in istis Novi Testamenti, sic in illis, qui soli adhuc
erant, Libris divina praecepta fortitudinis conscripta
sunt.
</p>
          </div3>
        </div2>

<div2>
          <head>CAPUT XXIV.-- <hi>De justitia et prudentia.</hi> </head>
<div3>
            <head>44.</head>
            <p>
 Quid de justitia quae ad Deum pertinet? Nonne,
cum et Dominus dicat, <hi>Non potestis duobus dominis
servire <note>(Matth. VI, 24)</note>
            </hi>, et Apostolus redarguat eos
qui creaturae potius quam Creatori serviunt <note>(Rom. I,
25)</note>; in Veteri Testamento prius dictum est, <hi>Dominum
Deum tuum adorabis, et illi soli servies? <note>(Deut. VI, 13.)</note>
            </hi> 
Sed quid opus est hinc plura dicere, cum sententiis
talibus ibi plena sint omnia? Hanc ergo justitia vitae
regulam dabit huic amatori de quo sermo est, ut Deo
quem diligit, id est summo bono, summae sapientiae,
summae paci, libentissime serviat; caeteraque omnia
partim subjecta sibi regat, partim subjicienda praesumat.
Quae norma vivendi, ut docuimus, utriusque
Testamenti auctoritate roboratur.</p>
          </div3>
<div3>
            <head>45.</head>
            <p>
 Nec de prudentia diutius disserendum est, ad
quam dignoscentia pertinet appetendorum et vitandorum.
Quae si desit, nihil eorum de quibus jam dictum
est, effici potest. Hujus autem sunt excubiae atque
diligentissima vigilantia, ne subrepente paulatim mala
suasione fallamur: unde saepe Dominus, <hi>Vigilate <note>(Matth. XXIV, 42)</note>
            </hi>,
clamat; et, <hi>Ambulate,</hi> inquit, <hi>dum
lumen habetis, ne vos tenebrae comprehendant <note>(Joan. XII,
35)</note>
            </hi>. Itemque dicitur: <hi>Nescitis quia modicum fermentum
totam massam corrumpit? <note>(I Cor. V, 6.)</note>
            </hi> Quid autem
proferri manifestius de Veteri Testamento contra
istam dormitationem animi potest, per quam fit ut
non sentiamus quasi minutatim serpentem perniciem,
quam illud quod a propheta dictum est: <hi>Qui spernit
modica, paulatim decidet? <note>(Eccli. XIX, 1.)</note>
            </hi> De qua sententia,
si opportunum esset festinantibus, copiosissime
disputarem; atque id si a nobis nunc susceptum
munus flagitaret, fortasse demonstraremus quam sint
alta mysteria, quae imperitissimi et sacrilegi homines
deridendo, non illi quidem paulatim jam decidunt,
sed magno lapsu praecipites eunt.
</p>
          </div3>
        </div2>

<div2>
          <head>CAPUT XXV.-- <hi>Officia quatuor virtutum circa Dei amorem, cujus amoris praemium est aeterna vita et cognitio veritatis.</hi> </head>
<div3>
            <head>46.</head>
            <p>
 Quid amplius de moribus disputem? Si enim
Deus est summum hominis bonum, quod negare non
potestis, sequitur profecto, quoniam summum bonum
appetere, est bene vivere, ut nihil sit aliud bene vivere,
quam toto corde, tota anima, tota mente Deum
diligere: a quo existit, ut incorruptus in eo amor
<pb n="1331"/>
atque integer custodiatur, quod est temperantiae; et
nullis frangatur incommodis, quod est fortitudinis;
nulli alii serviat, quod est justitiae; vigilet in discernendis
rebus, ne fallacia paulatim dolusve
subrepat,
quod est prudentiae. Haec est hominis una perfectio,
qua sola impetrat ut veritatis sinceritate perfruatur:
haec nobis Testamento utroque concinitur, haec nobis
hinc atque inde suadetur. Quid adhuc Scripturis, quas
ignoratis, calumniamini? Nescitis quanta imperitia
lacessatis Libros, quos et soli reprehendunt qui non
intelligunt, et soli intelligere nequeunt qui reprehendunt?
Non enim eos aut ullus inimicus cognoscere
sinitur, aut esse nisi amicus cognitis potest.</p>
          </div3>
<div3>
            <head>47.</head>
            <p>
 Diligamus igitur Deum ex toto corde, ex tota
anima, ex tota mente, quicumque ad vitam aeternam
pervenire proposuimus. Vita enim aeterna est totum
praemium, cujus promissione gaudemus: nec praemium
potest praecedere merita, priusque homini dari
quam dignus est. Quid enim hoc injustius, et quid
justius Deo? Non ergo debemus poscere praemium
antequam mereamur accipere. Hic fortasse non incongrue
quaeritur, aeterna ipsa vita quid sit. Sed ejus
largitorem potius audiamus: <hi>Haec est,</hi> inquit, <hi>vita
aeterna, ut cognoscant te verum Deum, et quem misisti
Jesum Christum <note>(Joan. XVII, 3)</note>
            </hi>. Aeterna igitur vita
est ipsa cognitio veritatis. Quamobrem videte quam
sint perversi atque praeposteri, qui sese arbitrantur
Dei cognitionem tradere, ut perfecti simus, cum perfectorum
ipsa sit praemium. Quid ergo agendum est,
quid quaeso, nisi ut eum ipsum quem cognoscere volumus,
prius plena charitate diligamus? Unde
illud exoritur, quod ab initio satagimus, nihil in
Ecclesia catholica salubrius fieri, quam ut rationem
praecedat auctoritas.
</p>
          </div3>
        </div2>

<div2>
          <head>CAPUT XXVI.-- <hi>Dilectio sui et proximi.</hi> </head>
<div3>
            <head>48.</head>
            <p>
 Sed caetera videamus: videtur enim de homine
ipso, id est, de amatore ipso nihil actum; sed parum
dilucide qui hoc arbitratur intelligit. Non enim fieri
potest ut seipsum, qui Deum diligit, non diligat: imo
vero solus se novit diligere, qui Deum diligit. Siquidem
ille se satis diligit, qui sedulo agit, ut summo et
vero perfruatur bono: quod si nihil est aliud quam
Deus, sicut ea quae dicta sunt docuerunt, quis cunctari
potest, quin sese amet, qui amator est Dei?
Quid inter ipsos homines nullumne esse amoris vinculum
debet? Imo vero ita debet, ut nullus certior
gradus ad amorem Dei fieri posse credatur, quam
hominis erga hominem charitas.</p>
          </div3>
<div3>
            <head>49.</head>
            <p>
 Promat nobis ergo alterum praeceptum ipse
Dominus, de vitae praeceptis interrogatus: non enim
contentus fuit uno, qui sciret aliud Deum esse, aliud
hominem; atque interesse tantum, quantum inter
eum qui creavit, et id quod ad Creatoris similitudinem
creatum est. Dicit ergo secundum praeceptum esse: <hi>Diliges proximum tuum tanquam teipsum 
 <note>(Matth. XXII,
39)</note>
            </hi>. Te autem ipsum salubriter diligis, si plus quam
te diligis Deum. Quod ergo agis tecum, id agendum
cum proximo est; hoc est, ut ipse etiam perfecto
<pb n="1332"/>
amore diligat Deum. Non enim eum diligis tanquam
teipsum, si non ad id bonum ad quod ipse tendis,
adducere satagis. Illud est enim unum bonum, quod
omnibus tecum tendentibus non fit angustum. Ex
hoc praecepto nascuntur officia societatis humanae, in
quibus non errare difficile est. Agendum autem in
primis est, ut benevoli simus, id est, ut nulla malitia,
nullo dolo malo adversus hominem utamur. Quid
enim homini homine propinquius?</p>
          </div3>
<div3>
            <head>50.</head>
            <p>
 Accipe etiam quid Paulus dicat: <hi>Dilectio,</hi> inquit, <hi>proximi, malum non operatur 
 <note>(Rom. XIII, 10)</note>
            </hi>.
Brevissimis utor testimoniis, sed, nisi fallor, idoneis,
et quibus susceptae rei satis fiat: nam quis ignorat
quam multa, et quanti ponderis, verba in illis Libris
de charitate proximi usquequaque diffusa sint? Sed
cum duobus modis peccetur in homine, uno si laedatur,
alio si cum potest non adjuvetur; eaque ipsa
sint quibus mali homines esse dicantur, quorum neutrum,
qui diligit, facit: satis, opinor, quod volumus
demonstrat ista sententia, <hi>Dilectio proximi malum non
operatur.</hi> Et si ad bona pervenire non possumus, nisi
mala operari destiterimus, ista sunt quasi cunabula
charitatis Dei, quibus diligimus proximum; ut quoniam <hi>dilectio proximi malum non operatur,</hi> 
 hinc ad
illud ascendamus quod dictum est, <hi>Scimus quoniam
diligentibus Deum omnia procedunt in bonum <note>(Ibid.
VIII, 28)</note>
            </hi>.</p>
          </div3>
<div3>
            <head>51.</head>
            <p>
 Sed nescio quomodo aut pariter ista in plenitudinem
perfectionemque consurgunt, aut inchoatur prius
Dei amor, et prius perficitur proximi. Ad incipiendum
enim citius nos fortasse in se divina charitas rapit,
sed facilius minora perficimus. Quoquo modo autem
res se habeat, illud maxime tenendum est, ne se
quisquam credat, contempto proximo, ad beatitudinem
et ad Deum quem diligit esse venturum. Atque
utinam, ut facile est bene instituto et benigno diligere
proximum, ita facile esset vel consulere, vel nihil nocere.
Non enim ad haec satis est voluntas bona, sed
opus est magna quadam ratione atque prudentia, qua
nemo uti potest, nisi Deus ille fons omnium bonorum
id tribuerit. De qua re, quantum arbitror, difficillima,
tentabimus dicere pro suscepto opere pauca quaedam,
spem totam constituentes in eo cujus solius ista dona
sunt.
</p>
          </div3>
        </div2>

<div2>
          <head>CAPUT XXVII.-- <hi>Beneficentia in corpus proximi.</hi> </head>
<div3>
            <head>52.</head>
            <p>
 Homo igitur, ut homini apparet, anima rationalis
est mortali atque terreno utens corpore. Partim
ergo corpori, partim vero animae hominis benefacit
qui proximum diligit. Ad corpus quod pertinet, medicina
nominata est; ad animam autem, disciplina.
Sed medicinam nunc voco, quidquid omnino corporis
vel tuetur vel instaurat salutem. Ad hanc itaque pertinent,
non ea tantum quae ars eorum exhibet, qui
proprie medici nominantur; sed etiam cibus et porus,
tegmen et tectum, defensio denique omnis atque munitio,
qua nostrum corpus adversus etiam externos
ictus casusque servatur: nam et fames, et sitis, et
frigus, et aestus, et quidquid extrinsecus graviter
<pb n="1333"/>
infligitur, salutem, de qua nunc agitur, manere non
sinunt.</p>
          </div3>
<div3>
            <head>53.</head>
            <p>
 Quare illa omnia, quibus hujuscemodi malis incommodisve
resistitur, qui officiose atque humaniter
praebent, misericordes vocantur, etiamsi sapientes
usque adeo sint, ut jam nullo animi dolore turbentur.
Nam quis ignoret ex eo appellatam esse misericordiam,
quod miserum cor faciat condolentis alieno
malo? et quis non concedat ab omni miseria liberum
esse debere sapientem, cum subvenit inopi, cum esurienti
cibum praestat potumque sitienti, cum vestit
nudum, cum peregrinum tecto recipit, cum oppressum
liberat, cum denique humanitatem suam usque
ad sepulturam porrigit mortuorum? Etiamsi id faciat
mente tranquilla, nullis aculeis doloris instinctus, sed
adductus officio bonitatis, misericors tamen vocandus
est. Huic enim nihil obest nomen, cum absit miseria.</p>
          </div3>
<div3>
            <head>54.</head>
            <p>
 Stulti vero cum misericordiam quasi vitium devitant,
quia officio satis moveri nequeunt, si nec perturbatione
commoventur, congelascunt potius rigore
inhumanitatis, quam rationis tranquillitate serenantur.
Itaque multo prudentius Deus etiam ipse misericors
dicitur: qui quemadmodum dicatur, restat intelligere
iis qui sese idoneos religione studioque praestiterint;
ne cum verbis doctorum inepte utimur, indoctorum
animas prius durescere vitando misericordiam, quam
benignitatem appetendo mitescere faciamus. Atque ut
misericordia jubet, ista nos ab homine pellere incommoda,
sic innocentia prohibet inferre.
</p>
          </div3>
        </div2>

<div2>
          <head>CAPUT XXVIII.-- <hi>Beneficentia in animam proximi. Disciplinae partes duae; coercitio, et instructio. Per bonos mores nobis provenit agnitio veritatis.</hi> </head>
<div3>
            <head>55.</head>
            <p>
 Quod autem attinet ad disciplinam, per quam
ipsi animo sanitas instauratur, quae si absit, nihil ad
depellendas miserias salus illa corporis valet, difficillima
omnino res est. Atque ut in corpore dicebamus
aliud esse morbos et vulnera curare, quod pauci homines
bene facere possunt; aliud autem famem sitimque
sopire, et caetera in quibus subvenire hominem
homini vulgo passimque conceditur: sic in animo sunt
quaedam, in quibus excellentia illa et rara magisteria
non admodum desiderantur; ut cum hortamur et monemus,
ut haec ipsa indigentibus exhibeantur quae
corpori exhibenda esse diximus. Cum enim haec facimus,
ope corpori; cum autem docemus ut fiant, disciplina
animo subvenimus. Sunt vero alia, quibus multimodi
variique morbi animorum, magna quadam et
prorsus ineffabili ratione sanantur: quae medicina
nisi divinitus populis mitteretur, nulla spes salutis
esset, tam immoderata progressione peccantibus;
quanquam et illa corporis, si altius rerum originem
repetas, non invenitur unde ad homines manare potuerit,
nisi a Deo, cui rerum omnium status salusque
tribuenda est.</p>
          </div3>
<div3>
            <head>56.</head>
            <p>
 Haec tamen disciplina de qua nunc agimus, quae
animi medicina est, quantum Scripturis ipsis divinis
colligi licet, in duo distribuitur; coercitionem, et instructionem.
Coercitio timore, instructio vero amore
<pb n="1334"/>
perficitur, ejus dico cui per disciplinam subvenitur:
nam qui subvenit, nihil horum duorum habet, nisi
amare. In his duobus Deus ipse, cujus bonitate atque
clementia fit omnino ut aliquid simus, duobus Testamentis,
Vetere et Novo, disciplinae nobis regulam dedit.
Quanquam enim utrumque in utroque sit, praevalet
tamen in Vetere timor, amor in Novo: quae ibi servitus,
hic libertas ab Apostolis praedicatur. De quorum
Testamentorum admirabili quodam ordine divinoque
concentu, longissimum est dicere, et multi religiosi
doctique dixerunt. Multos libros res ista flagitat, ut
pro merito, quantum ab homine potest, explicari et
praedicari queat. Qui ergo diligit proximum, agit
quantum potest ut salvus corpore salvusque animo
sit: sed cura corporis ad sanitatem animi referenda
est. Agit ergo his gradibus, quod ad animum pertinet,
ut primo timeat, deinde diligat Deum. Hi mores sunt
optimi, per quos nobis etiam ipsa provenit, ad quam
omni studio rapimur, agnitio veritatis.</p>
          </div3>
<div3>
            <head>57.</head>
            <p>
 Atque in his duobus convenit mihi cum Manichaeis,
id est, ut Deum et proximum diligamus: sed
hoc Veteri Testamento negant contineri; in quo quantum
errent, satis, ut opinor, apparet ex iis, quas superius
protulimus, de utroque sententiis. Verumtamen
ut breve aliquid dicam, sed tale cui resistere sit merae
dementiae, nonne animadvertunt haec ipsa duo, quae
laudare coguntur, quam importunissime a Domino in
Evangelio de Vetere Testamento esse prolata negent,
ubi scriptum est, <hi>Diliges Dominum Deum tuum ex toto
corde tuo, et ex tota anima tua, et ex tota mente tua;</hi> vel
illud alterum, <hi>Diliges proximum tuum tanquam te ipsum? <note>(Deut. VI, 5; Levit. XIX, 18; Matth. XXII, 37, 39.)</note>
            </hi> 
Aut si haec negare non audent; premuntur enim luce
veritatis; illud negare audeant, salubria esse ista praecepta,
his mores optimos contineri negent si possunt,
et dicant non oportere Deum diligi, non oportere proximum
diligi; neque diligentibus Deum omnia procedere
in bonum <note>(Rom. VIII, 28)</note>, neque dilectionem
proximi malum non operari <note>(Ibid. XIII, 10)</note>; quibus
duobus saluberrime atque optime humana vita disponitur.
Quae si dicunt, non solum illis cum Christianis,
sed nec cum hominibus quidem ratio est. Sin haec dicere
non audent, cogunturque confiteri esse divina;
quid eos Libros unde ista prolata sunt impietate nefaria
lacessere atque improbare non desinunt?</p>
          </div3>
<div3>
            <head>58.</head>
            <p>
 An illud dicturi sunt, non esse consequens ut
omnia ibi, bona sint, ubi haec invenire potuimus? nam
hoc solent dicere. Cui ego tergiversationi quid respondeam,
et quemadmodum occurram, non facile video.
Discutiamne verba singula Veteris Testamenti, ut in
his summam cum Evangelio esse concordiam pervicacibus
indoctisque demonstrem? Sed quando istud
erit? quando aut ego sufficiam, aut ipsi patientur?
Quid ergo faciam? Deseramne causam, et eos in sententia
quamvis improba et falsa, tamen difficili ad
<pb n="1335"/>
dissolvendum delitescere sinam? Non faciam: aderit
de proximo Deus ipse, cujus illa praecepta sunt; nec me
in tantis angustiis inopem ac desertum esse patietur.
</p>
          </div3>
        </div2>

<div2>
          <head>CAPUT XXIX.-- <hi>De Scripturarum auctoritate.</hi> </head>
<div3>
            <head>59.</head>
            <p>
 Quamobrem adestote animis, Manichaei, si qui
forte illa superstitione ita tenemini, ut evadere aliquando
possitis. Adestote, inquam, sine pertinacia,
sine studio resistendi: nam aliter vobis perniciosissimum
est judicare. Certe enim nemini dubium est, nec
aversi vos ita estis a vero, ut non intelligatis, si diligere
Deum et proximum, bonum est, quod negare
nemo potest; quidquid in his duobus praeceptis pendet,
vituperari jure non posse. Quid ergo in iis pendeat,
ridiculum est si a me quaerendum esse putas;
ipsum Christum audi, audi, inquam, Christum, audi
Dei Sapientiam: <hi>In his,</hi> inquit, <hi>duobus praeceptis tota
Lex pendet, et omnes Prophetae <note>(Matth. XXII, 40)</note>
            </hi>.</p>
          </div3>
<div3>
            <head>60.</head>
            <p>
 Quid hoc loco potest dicere impudentissima
pertinacia? Non hoc Christum dixisse? At in Evangelio
verba ejus ista conscripta sunt. Falsum esse scriptum?
Quid hoc sacrilegio magis impium reperiri
potest? quid ista voce impudentius? quid audacius?
quid sceleratius? Simulacrorum cultores, qui Christi
etiam nomen oderunt, nunquam hoc adversus Scripturas
illas ausi sunt dicere. Consequetur namque
omnium litterarum summa perversio, et omnium qui
memoriae mandati sunt librorum abolitio, si quod
tanta populorum religione roboratum est, tanta hominum
et temporum consensione firmatum, in hanc dubitationem
adducitur, ut ne historiae quidem vulgaris
fidem possit gravitatemque obtinere. Postremo quid
de scripturis ullis proferre poteris, ubi mihi uti hac
voce non liceat, si contra meam ratiocinationem intentionemque
proferatur?</p>
          </div3>
<div3>
            <head>61.</head>
            <p>
 Illud vero quis ferre possit, quod nos notissimis
ac jam in manibus omnium Libris constitutis credere
vetant, et iis quae ipsi proferunt, imperant ut
credamus? Si de scriptura dubitandum est, de qua
magis quam quae diffamari non meruit, quaeve potuit
sub nomine alio tota mentiri? Si istam obdis invito,
et auctoritatis exaggeratione cogis in fidem; egone
de illa, quam constanter latissime divulgatam video,
et Ecclesiarum per totum orbem dispersarum contestatione
munitam, dubitabo miser, et, quod est miserius,
te auctore dubitabo? Cum si exemplaria proferres
altera, tenere non deberem, nisi ea quae plurium
consensione commendarentur; nunc nihil te proferente
quod conferas, praeter inanissimam vocem temeritatisque
plenissimam, putabis usque adeo genus
humanum esse perversum, et divinae providentiae ope
desertum, ut illis Scripturis, non a te prolatas alias
quibus redarguantur, sed tua tantum verba praeponat?
Proferendus est namque tibi alius codex eadem continens,
sed tamen incorruptus et verior, ubi sola desint
ea quae hic immissa esse criminaris. Ut si, verbi
causa, Pauli Epistolam, quae ad Romanos scripta est,
<pb n="1336"/>
corruptam esse contendis, aliam proferas incorruptam,
vel alium codicem potius, in quo ejusdem Apostoli
eadem Epistola sincera et incorrupta conscripta
sit. Non faciam, inquis, ne ipse corrupisse credar:
hoc enim soletis dicere; et verum dicitis: nihil prorsus
aliud suspicabuntur vel mediocriter cordati homines,
si hoc feceris. Vide ergo tu ipse quid de auctoritate
tua judicaveris; et intellige utrum tuis verbis
contra illas Scripturas credere debeant, si codici, ob
hoc solum quod abs te profertur, magnae temeritatis
est credere.
</p>
          </div3>
        </div2>

<div2>
          <head>CAPUT XXX.-- <hi>Apostrophe ad Ecclesiam totius sapientiae magistram. Doctrina catholicae Ecclesiae.</hi> </head>
<div3>
            <head>62.</head>
            <p>
 Sed quid hinc plura? Quis enim non videat eos
qui contra Scripturas christianas haec audent dicere, ut
illud non sint quod homines suspicantur, certe tamen
non esse christianos? Nam Christianis haec data est
forma vivendi, ut diligamus Dominum Deum nostrum
ex toto corde, et ex tota anima, et ex tota mente, deinde
proximum nostrum tanquam nosmetipsos: <hi>in his</hi> enim <hi>duobus praeceptis tota Lex pendet, et omnes Prophetae <note>(Deut. VI, 5; Matth. XXII, 37)</note>
            </hi>.
Merito, Ecclesia catholica
mater Christianorum verissima, non solum ipsum
Deum, cujus adeptio vita est beatissima, purissime atque
castissime co endum praedicas; nullam nobis aderandam
creaturam inducens, cui servire jubeamur; et
ab illa incorrupta et inviolabili aeternitate, cui soli homo
subjiciendus est, cui soli rationalis anima cohaerendo
non misera est, excludens omne quod factum est, quod
obnoxium commutationi, quod subditum tempori;
neque confundens quod aeternitas, quod veritas, quod
denique pax ipsa distinguit, nec rursum separans quod
majestas una conjungit: sed etiam proximi dilectionem
atque charitatem ita complecteris, ut variorum
morborum, quibus pro peccatis suis animae aegrotant,
omnis apud te medicina praepolleat.</p>
          </div3>
<div3>
            <head>63.</head>
            <p>
 Tu pueriliter pueros, fortiter juvenes, quiete
senes, prout cujusque non corporis tantum, sed et
animi aetas est, exerces ac doces. Tu feminas viris
suis, non ad explendam libidinem, sed ad propagandam
prolem, et ad rei familiaris societatem, casta et
fideli obedientia subjicis. Tu viros conjugibus, non ad
illudendum imbecilliorem sexum, sed sinceri amoris
legibus praeficis. Tu parentibus filios libera quadam
servitute subjungis, parentes filiis pia dominatione
praeponis. Tu fratribus fratres religionis vinculo firmiore
atque arctiore quam sanguinis nectis. Tu omnem
generis propinquitatem et affinitatis necessitudinem,
servatis naturae voluntatisque nexibus, mutua
charitate constringis. Tu dominis servos, non tam conditionis
necessitate, quam officii delectatione doces
adhaerere. Tu dominos servis, summi Dei
communis Domini consideratione placabiles, et ad
consulendum quam coercendum propensiores facis.
Tu cives civibus, gentes gentibus, et prorsus homines
primorum parentum recordatione, non societate tantum,
sed quadam etiam fraternitate conjungis. Doces
reges prospicere populis; mones populos se subdere
regibus. Quibus honor debeatur, quibus affectus, quibus
<pb n="1337"/>
reverentia, quibus timor, quibus consolatio, quibus
admonitio, quibus cohortatio, quibus disciplina,
quibus objurgatio, quibus supplicium, sedulo doces;
ostendens quemadmodum et non omnibus omnia, et
omnibus charitas, et nulli debeatur injuria.</p>
          </div3>
<div3>
            <head>64.</head>
            <p>
 Jam vero cum haec humana dilectio inhaerentem
uberibus tuis nutriverit, et roboraverit animum, sequendo
Deo factum idoneum; ubi ejus majestas ex
tanta parte quanta homini, dum terrae hujus inhabitator
est, sufficit, aperire se coeperit; tantus charitatis
ardor innascitur, et tantum divini amoris consurgit incendium,
ut exustis omnibus vitiis, et homine purgato
atque sanctificato, satis appareat quam divine dictum
sit: <hi>Ego sum ignis consumens <note>(Deut. IV, 24)</note>
            </hi>; et, <hi>Ignem
veni mittere in mundum <note>(Luc. XII, 49)</note>
            </hi>. Quae duae voces
unius Dei in duobus Testamentis signatae, sanctificationem
animae concordi attestatione declarant, ut fiat
aliquando illud quod item in Novam Scripturam de
Veteri assumptum est, <hi>Absorpta est mors in victoriam.
Ubi est, mors, aculeus tuus? ubi est, mors, contentio tua <note>(I Cor. XV, 54, 55)</note>
            </hi>?
Quod unum isti haeretici intelligere
si valerent, nusquam profecto Deum nisi apud te atque
in tuo gremio, minime superbi et bene pacati venerarentur.
Merito apud te divina praecepta late diffuseque
servantur. Merito apud te bene intelligitur, quam sit
gravius cognita, quam incognita lege peccare. <hi>Aculeus
enim mortis peccatum, virtus autem peccati lex <note>(Ibid. 56)</note>
            </hi>,
qua gravius feriat et interimat contempti praecepti
conscientia. Merito apud te visum est, quam sit sub
lege operatio vana, cum libido animum vastat, et cohibetur
poenae metu, non amore virtutis obruitur. Merito
tibi tam multi hospitales, multi officiosi, multi
misericordes, multi docti, multi casti, multi sancti,
multi usque adeo Dei amore flagrantes, ut eos in
summa continentia atque mundi hujus incredibili contemptu
etiam solitudo delectet.
</p>
          </div3>
        </div2>

<div2>
          <head>CAPUT XXXI.-- <hi>Manichaeorum continentiae opponit anachoretarum et coenobitarum vitam.</hi> </head>
<div3>
            <head>65.</head>
            <p>
 Quid est, quaeso, quod vident qui non possunt
hominem non diligere, et tamen possunt hominem
non videre? Profecto illud, quidquid est, praestantius
est rebus humanis, cujus contemplatione potest homo
sine homine vivere. Jam enim accipite, Manichaei,
perfectorum Christianorum, quibus summa castitas,
non laudanda tantum, sed etiam capessenda visa est,
mores et continentiam singularem; ne vos impudenter
jactare apud animos imperitorum, quasi difficillima
rerum abstinentia, si quid in vobis pudoris est, audeatis.
Nec ea dicam quae vos ignoratis, sed quae nobis
occultatis. Quis enim nescit summae continentiae hominum
christianorum multitudinem per totum orbem
in dies magis magisque diffundi, et in Oriente maxime
atque Aegypto, quod vos nullo modo potest latere?</p>
          </div3>
<div3>
            <head>66.</head>
            <p>
 Nihil de iis dicam quos paulo ante commemoravi,
qui secretissimi penitus ab omni hominum conspectu,
pane solo, qui eis per certa intervalla temporum
<pb n="1338"/>
affertur, et aqua contenti, desertissimas terras
incolunt; perfruentes colloquio Dei, cui puris mentibus
inhaeserunt, et ejus pulchritudinis contemplatione
beatissimi, quae nisi sanctorum intellectu percipi non
potest. Nihil, inquam, de his loquar: videntur enim
nonnullis res humanas plus quam oporteret deseruisse,
non intelligentibus quantum nobis eorum animus
in orationibus prosit, et vita ad exemplum, quorum
corpora videre non sinimur. Sed hinc disputare longum
et supervacaneum puto: nam hoc tam excellens
fastigium sanctitatis, cui non sua sponte mirandum et
honorandum videtur, oratione nostra videri qui potest?
Tantum isti admonendi sunt, qui sese inaniter
jactant, in tantum processisse temperantiam et continentiam
sanctissimorum catholicae fidei christianorum,
ut restringenda nonnullis, et quasi ad humanos fines
revocanda videatur: usque adeo supra homines illorum
animos evasisse, ab iis etiam quibus id displicet,
judicatur.</p>
          </div3>
<div3>
            <head>67.</head>
            <p>
 Sed si hoc excedit nostram tolerantiam, quis
non illos miretur et praedicet, qui contemptis atque
desertis mundi hujus illecebris, in communem vitam
castissimam sanctissimamque congregati, simul aetatem
agunt, viventes in orationibus, in lectionibus, in
disputationibus; nulla superbia tumidi, nulla pervicacia
turbulenti, nulla invidentia lividi: sed modesti,
verecundi, pacati, concordissimam vitam et intentissimam
in Deum, gratissimum munus ipsi offerunt, a
quo ista posse meruerunt? Nemo quidquam possidet
proprium, nemo cuiquam onerosus est. Operantur
manibus ea quibus et corpus pasci possit, et a Deo
mens impediri non possit. Opus autem suum tradunt
 eis quos decanos vocant, eo quod sint denis
praepositi, ut neminem illorum cura sui corporis tangat,
neque in cibo, neque in vestimento, neque si quid
aliud opus est, vel quotidianae necessitati, vel mutatae,
ut assolet, valetudini. Illi autem decani cum magna
sollicitudine omnia disponentes, et praesto facientes
quidquid illa vita propter imbecillitatem corporis postulat,
rationem tamen etiam ipsi reddunt uni, quem
patrem appellant. Hi vero patres non solum sanctissimi
moribus, sed etiam divina doctrina excellentissimi,
omnibus rebus excelsi, nulla superbia consulunt
iis quos filios vocant, magna sua in jubendo auctoritate,
magna illorum in obtemperando voluntate. Conveniunt
autem diei tempore extremo de suis quisque
habitaculis, dum adhuc jejuni sunt, ad audiendum
illum patrem, et conveniunt ad singulos patres terna,
ut minimum, hominum millia: nam etiam multo numerosiores
sub uno agunt. Audiunt autem incredibili
studio, summo silentio; affectiones animorum suorum,
prout eos pepulerit disserentis oratio, vel gemitu,
vel fletu, vel modesto et omni clamore vacuo gaudio
significantes. Corpus deinde reficitur, quantum
<pb n="1339"/>
saluti et salubritati satis est, coercente unoquoque
concupiscentiam, ne se profundat vel in ea ipsa quae
praesto sunt parca et vilissima. Ita non solum a carnibus
et vino abstinent pro sufficientia domandarum libidinum,
sed ab iis etiam quae tanto concitatius ventris
et gutturis provocant appetitum, quanto quasi
mundiora nonnullis videntur: quo nomine solet turpe
desiderium exquisitorum ciborum, quod a carnibus
alienum est, ridicule turpiterque defendi. Sane quidquid
necessario victui redundat (nam redundat plurimum
ex operibus manuum, et epularum restrictione),
tanta cura egentibus distribuitur, quanta non ab ipsis
qui distribuunt comparatum est. Nullo modo namque
satagunt, ut haec sibi abundent, sed omni modo agunt
ut non apud se remaneat quod abundaverit, usque adeo
ut oneratas etiam naves in ea loca mittant, quae inopes
incolunt. Non opus est plura de re notissima
dicere.</p>
          </div3>
<div3>
            <head>68.</head>
            <p>
 Haec est etiam vita feminarum Deo sollicite
casteque servientium, quae habitaculis segregatae ac
remotae a viris quam longissime decet, pia tantum illis
charitate junguntur et imitatione virtutis: ad quas
juvenum nullus accessus est, neque ipsorum quamvis
gravissimorum et probatissimorum senum, nisi usque
ad vestibulum necessaria praebendi quibus indigent
gratia. Lanificio namque corpus exercent atque sustentant,
vestesque ipsas fratribus tradunt, ab iis invicem
quod victui opus est resumentes. Hos mores,
hanc vitam, hunc ordinem, hoc institutum si laudare
velim, neque digne valeo, et vereor ne judicare videar
per seipsum tantummodo expositum placere non
posse, si super narratoris simplicitatem cothurnum
etiam laudatoris addendum putavero. Haec, Manichaei,
reprehendite, si potestis. Nolite caecis hominibus et
discernere invalidis ostentare nostra zizania.
</p>
          </div3>
        </div2>

<div2>
          <head>CAPUT XXXII.-- <hi>Clericorum laus.</hi> </head>
<div3>
            <head>69.</head>
            <p>
 Neque tamen ita sese anguste habent Ecclesiae
catholicae mores optimi, ut eorum tantum vita, quos
commemoravi, arbitrer esse laudandos. Quam enim
multos episcopos optimos viros, sanctissimosque cognovi,
quam multos presbyteros, quam multos diaconos,
et cujuscemodi ministros divinorum Sacramentorum,
quorum virtus eo mihi mirabilior et majore praedicatione
dignior videtur, quo difficilius est eam in
multiplici hominum genere, et in ista vita turbulentiore
servare! Non enim sanatis magis quam sanandis
hominibus praesunt. Perpetienda sunt vitia multitudinis
ut curentur, et prius toleranda quam sedanda est
pestilentia. Difficillimum est hic tenere optimum vitae
modum, et animum pacatum atque tranquillum.
Quippe, ut breviter explicem, hi agunt ubi vivere discitur,
illi ubi vivitur.
</p>
          </div3>
        </div2>

<div2>
          <head>CAPUT XXXIII.-- <hi>Aliud genus in civitate simul viventium. Jejunia triduana.</hi> </head>
<div3>
            <head>70.</head>
            <p>
 Nec ideo tamen laudabile christianorum genus
contempserim, eorum scilicet qui in civitatibus degunt,
a vulgari vita remotissimi. Vidi ego diversorium
sanctorum Mediolani, non paucorum hominum, quibus
unus presbyter praeerat vir optimus et doctissimus.
<pb n="1340"/>
Romae etiam plura cognovi, in quibus singuli
gravitate atque prudentia et divina scientia praepollentes,
caeteris secum habitantibus praesunt, christiana
charitate, sanctitate et libertate viventibus: ne ipsi
quidem cuiquam onerosi sunt, sed Orientis more, et
Pauli apostoli auctoritate manibus suis se transigunt.
Jejunia etiam prorsus incredibilia multos exercere didici,
non quotidie semel sub noctem reficiendo corpus,
quod est usquequaque usitatissimum, sed continuum
triduum vel amplius saepissime sine cibo ac
potu ducere. Neque hoc in viris tantum, sed etiam in
feminis; quibus item multis viduis et virginibus simul
habitantibus, et lana ac tela victum quaeritantibus,
praesunt singulae gravissimae probatissimaeque non
tantum in instituendis componendisque moribus, sed
etiam instruendis mentibus peritae ac paratae.</p>
          </div3>
<div3>
            <head>71.</head>
            <p>
 Atque inter haec nemo urgetur in aspera quae
ferre non potest, nulli quod recusat imponitur, nec
ideo condemnatur a caeteris, quod in eis se imitandis
fatetur invalidum: meminerunt enim quantopere
Scripturis omnibus commendata sit charitas; meminerunt, <hi>Omnia munda mundis 
 <note>(Tit. I, 15)</note>
            </hi>; et, <hi>Non
quod intrat in os vestrum vos coinquinat, sed quod
exit <note>(Matth. XV, 11)</note>
            </hi>. Itaque non rejiciendis generibus
ciborum quasi pollutis, sed concupiscentiae perdomandae,
et dilectioni fratrum retinendae invigilat omnis
industria. Meminerunt: <hi>Esca ventri, et venter escis;
Deus autem et hunc et illas destruet <note>(I Cor. VI, 13)</note>
            </hi>; et
alibi, <hi>Neque si manducaverimus, abundabimus; neque
si non manducaverimus, egebimus <note>(Id. VIII, 8)</note>
            </hi>; et illud
prae caeteris, <hi>Bonum est, fratres, non manducare carnes,
neque bibere vinum, neque in quo frater tuus offenditur.</hi> 
Hic enim ostendit quam sint ad finem charitatis haec
omnia dirigenda. <hi>Alius enim credit manducare omnia;
qui autem infirmus est, olus,</hi> inquit, <hi>manducet. Qui
manducat, non manducantem non spernat: et qui non
manducat, manducantem non judicet; Deus enim illum
assumit. Tu quis es, qui judices alienum servum? Suo
Domino stat aut cadit: stabit autem; potens est enim
Deus statuere eum.</hi> Et paulo post: <hi>Qui manducat, Domino
manducat, et gratias agit Deo: et qui non manducat,
Domino non manducat, et gratias agit Deo.</hi> Et item
in consequentibus: <hi>Itaque unusquisque nostrum pro
se rationem reddet. Non ergo amplius judicemus invicem;
sed hoc judicate magis, ne ponatis offendiculum
fratri vel scandalum. Scio et confido in Domino Jesu,
quia nihil commune per ipsum, nisi ei qui existimat quid
commune esse, illi commune est.</hi> Potuitne magis ostendere,
non in ipsis rebus quibus vescimur, sed in
animo esse vim quamdam, quae ad eum valeat maculandum;
et propterea iis etiam qui ad haec contemnenda
sunt idonei, certoque sciunt non se pollui, si
quid ciborum sine turpi cupiditate altitudine mentis
assumpserint, charitatem tamen esse intuendam? Vide
quid sequatur: <hi>Nam si propter escam frater tuus contristatur,
jam non secundum charitatem ambulas <note>(Rom.
XIV, 2-21)</note>
            </hi>.
<pb n="1341"/>
</p>
          </div3>
<div3>
            <head>72. </head>
            <p>
Lege caetera; nam longum est omnia interponere;
et invenies praeceptum iis qui possunt ista contemnere,
id est firmioribus et securioribus, ideo tamen
esse temperandum, ne offendantur illi quibus
adhuc pro sua imbecillitate hujuscemodi opus est temperantia.
Haec illi de quibus agebam norunt et tenent:
christiani sunt enim, non haeretici; intelligunt Scripturas
secundum apostolicam disciplinam, non secundum
superbum et commentitium nomen Apostoli.
Non manducantem nemo spernit, manducantem nemo
judicat: qui infirmus est, olus manducat. Multi tamen
firmi propter infirmos idem faciunt: multis non est
causa ista faciendi, sed quod viliore victu vivere placet,
minimeque sumptuoso corporis sustentaculo aetatem
tranquillissimam ducere. <hi>Omnia enim mihi licita
sunt,</hi> inquit, <hi>sed ego non redigar sub potestate ullius <note>(I Cor. VI, 12)</note>
            </hi>.
Ita multi neque vescuntur carnibus,
neque tamen eas immundas superstitiose putant. Itaque
iidem ipsi qui sani temperant, si ratio valetudinis
cogat, aegroti sine ulla formidine accipiunt. Multi vinum
non bibunt, nec tamen eo se coinquinari arbitrantur:
nam et quibusdam languidioribus, et prorsus
omnibus qui sine illo nequeunt salutem corporis
obtinere, humanissime ac modestissime praeberi faciunt.
Et stulte nonnullos recusantes, fraterne admonent,
ne vana superstitione debiliores citius quam
sanctiores fiant. Legunt eis Apostolum discipulo praecipientem,
ut aliquantum vini sumat propter frequentes
infirmitates suas <note>(I Tim. V, 23)</note>. Ita pietatem
sedulo exercent: corporis vero exercitationem,
ut ait idem Apostolus, ad exiguum tempus pertinere
noverunt <note>(Id. IV, 8)</note>.</p>
          </div3>
<div3>
            <head>73.</head>
            <p>
 Continent se igitur ii qui possunt, qui tamen
sunt innumerabiles, et a carnibus et a vino duas ob
causas: vel propter fratrum imbecillitatem, vel propter
suam libertatem. Charitas praecipue custoditur; charitati
victus, charitati sermo, charitati habitus, charitati
vultus aptatur; coitur in unam conspiraturque
charitatem: hanc violare tanquam Deum nefas ducitur;
huic si quid resistit, expugnatur atque ejicitur;
hanc si quid offendit, unum diem durare non sinitur.
Sciunt ita commendatam esse a Christo et Apostolis,
ut si haec una desit, inania; si haec adsit, plena sint
omnia.
</p>
          </div3>
        </div2>

<div2>
          <head>CAPUT XXXIV.-- <hi>Ex malorum christianorum moribus non vituperandam Ecclesiam. Sepulcrorum et picturarum adoratores.</hi> </head>
<div3>
            <head>74.</head>
            <p>
 Istis, Manichaei, si potestis, obsistite; istos intuemini,
istos sine mendacio, si audetis, et cum contumelia
nominate: istorum jejuniis vestra jejunia,
castitati castitatem, vestitum vestitui, epulas epulis,
<pb n="1342"/>
modestiam modestiae, charitatem denique charitati,
et, quod res maxime postulat, praeceptis praecepta
conferte. Jam videbitis quid inter ostentationem et
sinceritatem, inter viam rectam et errorem, inter fidem
atque fallaciam, inter robur et tumorem, inter
beatitudinem et miseriam, inter unitatem et conscissionem,
postremo quid inter superstitionis sirenas et
portum religionis intersit.</p>
          </div3>
<div3>
            <head>75.</head>
            <p>
 Nolite mihi colligere professores nominis christiani,
nec professionis suae vim aut scientes aut exhibentes.
Nolite consectari turbas imperitorum, qui vel
in ipsa vera religione superstitiosi sunt, vel ita libidinibus
dediti, ut obliti sint quid promiserint Deo.
Novi multos esse sepulcrorum et picturarum adoratores:
novi multos esse qui luxuriosissime super mortuos
bibant, et epulas cadaveribus exhibentes, super
sepultos seipsos sepeliant, et voracitates ebrietatesque
suas deputent religioni. Novi multos esse qui renuntiaverunt
verbis huic saeculo, et se omnibus hujus
saeculi molibus opprimi velint, oppressique laetentur.
Nec mirum est in tanta copia populorum, quod non
vobis desint, quorum vita vituperata decipiatis incautos,
et a catholica salute avertatis, cum in vestra
paucitate magnas patiamini angustias, dum a vobis
exigitur, vel unus ex iis quos electos vocatis, qui praecepta
illa ipsa custodiat, quae irrationabili superstitione
defenditis. Sed et illa quam vana sint, quam
noxia, quam sacrilega, et quemadmodum a magna
parte vestrum, atque adeo pene ab omnibus vobis
non observentur, alio volumine ostendere institui.</p>
          </div3>
<div3>
            <head>76.</head>
            <p>
 Nunc vos illud admoneo, ut aliquando Ecclesiae
catholicae maledicere desinatis, vituperando mores
hominum quos et ipsa condemnat, et quos quotidie
tanquam malos filios corrigere studet. Sed quicumque
illorum bona voluntate Deique auxilio corriguntur,
quod amiserant peccando, poenitendo recuperant. Qui
autem voluntate mala in pristinis vitiis perseverant,
aut etiam addunt graviora prioribus, in agro quidem
Domini sinuntur esse, et cum bonis seminibus crescere,
sed veniet tempus quo zizania separentur. Aut
si jam propter ipsum christianum nomen magis in
palea quam in spinis esse arbitrandi sunt, veniet
etiam qui aream purget, et a frumentis paleam separet,
et singulis partibus pro suo cujusque merito,
quod oportet, summa aequitate distribuat <note>(Matth. III,
13, et XIII, 24-43)</note>.
</p>
          </div3>
        </div2>

<div2>
          <head>CAPUT XXXV.-- <hi>Conjugium et possessiones baptizatis etiam concessa per Apostolum.</hi> </head>
<div3>
            <head>77.</head>
            <p>
 Vos interea quid saevitis, quid excaecammi studio
partium? Quid tanti erroris longa defensione implicamini?
Fruges in agro, frumenta in area quaerite:
apparebunt facile, seseque offerent ipsa quaerentibus.
Quid nimis in purgamenta oculos intenditis? quid ab
opimi horti ubertate imperitos homines sepium asperitate
terretis? Est certus aditus, quamvis paucioribus
notus, qua possit intrari, quem vos aut esse non
creditis, aut invenire non vultis. Sunt in Ecclesia catholica
<pb n="1343"/>
innumerabiles fideles qui hoc mundo non
utantur, sunt qui utantur tanquam non utentes <note>(I Cor.
VII, 31)</note>, ut ab Apostolo dicitur; quod illis temporibus
jam probatum est, quibus ad idolorum cultum Christiani
cogebantur. Quot enim tunc pecuniosi homines,
quot patresfamilias rusticani, quot negotiatores,
quot militares, quot primates urbium suarum, quot
denique senatores, utriusque sexus, haec omnia vana
et temporalia relinquentes, quibus utique quamvis
uterentur, non detinebantur, mortem pro salubri
fide ac religione subierunt, demonstraveruntque infidelibus
a se potius illa omnia, quam se ab eis esse
possessos.</p>
          </div3>
<div3>
            <head>78.</head>
            <p>
 Quid calumniamini, quod fideles jam Baptismate
renovati, procreare filios, et agros ac domos pecuniamque
ullam possidere non debeant? Permittit hoc Paulus.
Nam quod negari non potest, fidelibus scripsit,
post multorum quippe vitiosorum enumerationem, qui
regnum Dei non possidebunt, <hi>Et haec quidem fuistis,</hi> 
inquit, <hi>sed abluti estis, sed sanctificati estis, sed justificati
estis in nomine Domini Jesu Christi, et in Spiritu
Dei nostri.</hi> Ablutos procul dubio, et sanctificatos nemo
nisi fideles, et eos qui huic mundo renuntiaverint,
intelligere audebit. Sed quoniam ostendit quibus
scripserit, videamus utrum his illa permittat. Ita enim
sequitur: <hi>Omnia mihi licita sunt, sed non omnia expediunt:
omnia mihi licita sunt, sed ego sub nullius redigar
potestate. Esca ventri, et venter escis; Deus autem
et has et hunc destruet. Corpus autem non fornicationi,
sed Domino, et Dominus corpori. Deus vero suscitavit
Dominum, et nos quoque suscitabit per virtutem suam.
An nescitis quoniam corpora vestra membra Christi
sunt? Tollens ergo membra Christi, efficiam membra
meretricis? Absit. An nescitis quoniam qui adhaeret meretrici,
unum corpus efficitur? Erunt enim, inquit, duo
in carne una. Qui autem adhaeret Domino, unus spiritus
est. Fugite fornicationem. Omne peccatum quodcumque
fecerit homo, extra corpus est: qui autem fornicatur, in
corpus suum peccat. An nescitis quoniam membra vestra
templum est Spiritus sancti, qui in vobis est, quem habetis
a Deo, et non estis vestri? Empti enim estis pretio
magno: glorificate et portate Deum in corpore vestro <note>(I Cor. VI, 11-20)</note>
            </hi>.
 <hi>De quibus autem scripsistis mihi, Bonum
est homini mulierem non tangere: propter incontinentiam
autem unusquisque uxorem suam habeat, et unaquaeque
virum suum habeat. Uxori vir debitum reddat,
similiter autem et uxor viro. Mulier sui corporis potestatem
non habet, sed vir: similiter autem et vir sui corporis
potestatem non habet, sed mulier. Nolite fraudare invicem,
nisi forte ex consensu ad tempus, ut vacetis orationi:
<pb n="1344"/>
et iterum revertimini in idipsum, ne vos tentet satana
propter incontinentiam vestram. Hoc autem dico secundum
indulgentiam, non secundum imperium. Volo autem
omnes homines esse sicut meipsum; sed unusquisque
proprium habet donum ex Deo, alius quidem sic,
alius vero sic <note>(Ibid. VII, 1-7)</note>
            </hi>.</p>
          </div3>
<div3>
            <head>79.</head>
            <p>
 Satisne vobis videtur Apostolus, et fortibus
demonstrasse quid summum sit, et imbecillioribus permisisse
quod proximum est? Nam non attingere mulierem,
summum ostendit esse, cum ait, <hi>Vellem omnes
homines esse sicut meipsum.</hi> Huic autem summo conjugalis
castitas proxima est, ne homo fornicatione
vastetur. Numquid propterea istos dixit adhuc fideles
non esse, quia conjugibus utuntur? Quandoquidem
hac castitate conjugii, et ex se invicem ipsos qui conjuncti
sunt, si alter eorum fuerit infidelis, et eam
quae inde nascitur prolem sanctificari dixit: <hi>Sanctificatus
est enim,</hi> inquit, <hi>vir infidelis in muliere fideli, et
sanctificata est mulier infidelis per virum fidelem:
alioquin filii vestri immundi essent; nunc autem sancti
sunt <note>(Ibid. 14)</note>
            </hi>. Quid obstrepitis pertinacia tantae veritati?
quid lucem Scripturarum vanis umbris obnubilare
conamini?</p>
          </div3>
<div3>
            <head>80.</head>
            <p>
 Nolite jam dicere, catechumenis licere uti conjugibus,
fidelibus autem non licere; catechumenis licere
habere pecuniam, fidelibus autem non licere.
Nam et multi sunt qui utuntur tanquam non utentes.
Et illo sacrosancto lavacro inchoatur innovatio novi
hominis, ut proficiendo perficiatur, in aliis citius, in
aliis tardius: a multis tamen proceditur in novam
vitam, si quisquam non inimice, sed diligenter intendat.
Ipse quippe, sicut ait Apostolus, <hi>etsi exterior homo
noster corrumpitur, sed interior renovatur de die in
diem <note>(II Cor. IV, 16)</note>
            </hi>. Apostolus de die in diem interiorem
hominem renovari dicit ut perficiatur, et vos
a perfectione vultis incipiat. Quod utinam velitis:
sed quaeritis potius, non unde erigatis invalidos, sed
unde fallatis incautos. Hoc enim non debuistis tanta
dicere audacia, nec si vos in eis ipsis nugatoriis
mandatis vestris perfectos esse constaret. Cum vero
noverit vestra conscientia eos quos in sectam vestram
introducitis, cum vobis familiarius jungi coeperint,
multa inventuros quae in vobis esse, cum alios accusaretis,
nemo suspicabatur; quae tanta impudentia
est, perfectionem in catholicis imbecillioribus quaerere,
ut inde imperitos avertas, et eam nullo modo
apud te iis quos averteris exhibere? Sed ne quid in
vos temere jam videamur effundere, iste sit hujus
voluminis modus, ut ad demonstranda praecepta
vitae vestrae, moresque memorabiles aliquando veniamus.
</p>
          </div3>
        </div2>
      </div1>

<div1>
        <head> <hi>LIBER SECUNDUS.</hi> DE MORIBUS MANICHAEORUM. In quo refutata diligenter horum haereticorum doctrina de origine et natura mali, excutiuntur tria illa oris, manuum et sinus, quae ipsi in impiis suis moribus praedicabant signacula, et superstitiosa eorum abstinentia mysteriaque nefanda suggillantur. Postmodum nonnulla in iis deprehensa flagitia referuntur. </head>
<div2>
          <head>CAPUT PRIMUM.-- <hi>Summum bonum est id cui competit summe esse.</hi> </head>
<div3>
            <head>1.</head>
            <p>
 Nulli esse dubium arbitror, cum de bonis et malis
<pb n="1345"/>quaeritur, hoc genus quaestionis ad moralem pertinere
disciplinam, in qua isto sermone versamur. Quamobrem
vellem quidem, ut tam serenam mentis aciem
homines ad haec investiganda deferrent, ut possent
videre illud summum bonum, quo non est quidquam
melius aut superius, cui rationalis anima pura et perfecta
subjungitur. Hoc enim intellecto atque perfecto,
simul viderent id esse quod summe ac primitus esse
rectissime dicitur. Hoc enim maxime esse dicendum
est, quod semper eodem modo sese habet, quod omnimodo
sui simile est, quod nulla ex parte corrumpi ac
mutari potest, quod non subjacet tempori, quod aliter
nunc se habere quam habebat antea, non potest.
Id enim est quod esse verissime dicitur. Subest enim
huic verbo manentis in se atque incommutabiliter
sese habentis naturae significatio. Hanc nihil aliud
quam Deum possumus dicere, cui si contrarium recte
quaeras, nihil omnino est. Esse enim contrarium
non habet, nisi non esse. Nulla est ergo Deo natura
contraria. Sed quoniam ad haec contemplanda sauciam
et hebetem nugatoriis opinionibus et pravitate voluntatis
aciem mentis afferimus; conemur, quantum possumus,
ad qualemcumque tantae rei notitiam pervenire
pedetentim atque caute, non ut videntes, sed ut
palpantes solent quaerere.
</p>
          </div3>
        </div2>

<div2>
          <head>CAPUT II.-- <hi>Malum quid sit. Malum esse id quod est contra naturam dicunt verissime Manichaei, sed hinc subvertitur eorum haeresis.</hi> </head>
<div3>
            <head>2.</head>
            <p>
 Saepe atque adeo pene semper, Manichaei, ab iis
quibus haeresim vestram persuadere molimini, requiritis
unde sit malum. Putate me nunc primitus in vos
incidisse; impetrem aliquid a vobis, si placet, ut
etiam vos deposita paulisper opinione, qua vos ista
scir opinamini, rem tantam mecum tanquam rudes
indagare tentetis. Percunctamini me unde sit malum;
at ego vicissim percunctor vos quid sit malum. Cujus
est justior inquisitio? eorumne qui quaerunt unde sit,
quod quid sit ignorant; an ejus qui prius putat esse
quaerendum quid sit, ut non ignotae rei (quod absurdissimum
est) origo quaeratur? Verissime dicitis.
Quis enim ita est mente caecus, qui non videat id cuique
generi malum esse, quod contra ejus naturam est?
Sed hoc constituto, evertitur haeresis vestra: nulla
enim natura malum, si quod contra naturam est, id
erit malum. Vos autem asseritis quamdam naturam
<pb n="1346"/>
atque substantiam malum esse. Accedit etiam illud,
quod contra naturam quidquid est, utique naturae adversatur,
et eam perimere nititur. Tendit ergo id quod
est, facere ut non sit. Nam et ipsa natura nihil est
aliud, quam id quod intelligitur in suo genere aliquid
esse. Itaque ut nos jam novo nomine ab eo quod est
esse, vocamus essentiam, quam plerumque substantiam
etiam nominamus: ita veteres qui haec nomina
non habebant, pro essentia et substantia naturam vocabant.
Idipsum ergo malum est, si praeter pertinaciam
velitis attendere, deficere ab essentia et ad id
tendere ut non sit.</p>
          </div3>
<div3>
            <head>3.</head>
            <p>
 Quocirca cum in Catholica dicitur, omnium naturarum
atque substantiarum esse auctorem Deum,
simul intelligitur ab eis qui hoc possunt intelligere,
non esse Deum auctorem mali. Quomodo enim potest
ille, qui omnium quae sunt, causa est ut sint, causa
esse rursus ut non sint, id est, ut ab essentia
deficiant et ad non esse tendant? quod malum generale
esse clamat verissima ratio. At vero illa vestra
gens mali, quam vultis esse summum malum,
quomodo erit contra naturam, id est contra substantiam,
cum eam naturam atque substantiam esse dicatis?
Si enim contra se facit, ipsum esse sibi adimit:
quod si perfecerit, tunc demum perveniet ad summum
malum. Non autem perficiet, quia eam non modo esse,
verum etiam sempiternam esse vultis. Non potest igitur
esse summum malum, quod perhibetur esse substantia.</p>
          </div3>
<div3>
            <head>4.</head>
            <p>
 Sed quid faciam? Scio plures esse in vobis, qu
haec intelligere omnino nequeant. Scio rursus esse
quosdam, qui quanquam bono ingenio utcumque ista
videant, mala tamen voluntate, qua ipsum quoque
ingenium sunt amissuri, pertinaciter agant, et quaerant
potius quid adversus ista dicant, quod tardis et
imbecillis facile persuadeatur, quam vera esse consentiant.
Non me tamen scripsisse poenitebit quod aut quis
quam in vobis tandem non iniquo judicio consideret,
vestrumque relinquat errorem; aut quod ingeniosi et
Deo subditi, atque adhuc ab studio vestro integri cum
legerint, non possint vestris sermonibus decipi.
</p>
          </div3>
        </div2>

<div2>
          <head>CAPUT III.-- <hi>Malum si definitur id esse quod nocet, ex hoc rursus Manichaei revincuntur.</hi> </head>
<div3>
            <head>5.</head>
            <p>
 Quaeramus ergo ista diligentius, et quantum fieri
potest, planius. Percunctor vos iterum quid sit malum?
Si dixeritis, Id quod nocet; neque hic mentiemini.
Sed, quaeso, animadvertite; quaeso, vigilate;
quaeso, deponite studia partium, et verum, non vincendi,
<pb n="1347"/>
sed inveniendi gratia quaerite. Quidquid enim
nocet, bono aliquo privat eam rem cui nocet: nam si
nullum bonum adimit, nihil prorsus nocet. Quid hoc
apertius, obsecro vos? quid planius? quid tam expositum
cuivis mediocri intellectori, modo non pertinaci?
Hoc autem posito, videtur jam, ut opinor, quid sequatur.
In illa quippe gente quam summum malum esse
suspicamini, noceri cuiquam rei non potest, ubi nihil
est boni. Quod si duae naturae sunt, ut affirmatis, regnum
lucis, et regnum tenebrarum; quoniam regnum
lucis, Deum esse fatemini, cui simplicem quamdam
naturam conceditis, ita ut ibi non sit aliud alio deterius:
confiteamini necesse est, quod vehementer quidem
est adversum vos, sed tamen necesse est confiteamini,
istam naturam, quam summum bonum non
modo non negatis, sed etiam vehementer persuadere
conamini, esse incommutabilem, et impenetrabilem,
et incorruptibilem, et inviolabilem: non enim erit
aliter summum bonum; id est enim quo nihil est meiius:
tali autem naturae noceri nullo pacto potest. At
si nocere, bono privare est, sicut ostendi; noceri non
potest regno tenebrarum, quia nihil ibi boni est; noceri
non potest regno lucis, quia inviolabile est: cui
igitur nocebit quod dicitis malum?
</p>
          </div3>
        </div2>

<div2>
          <head>CAPUT IV.-- <hi>Boni per se et participatione differentia.</hi> </head>
<div3>
            <head>6.</head>
            <p>
 Quamobrem, cum vos expedire nequeatis, videte
quam expedita sit sententia catholicae disciplinae,
quae aliud dicit bonum quod summe ac per se bonum
est, et non participatione alicujus boni, sed propria
natura et essentia; aliud quod participando bonum
et habendo; habet autem de illo summo bono ut bonum
sit, in se tamen manente illo, nihilque amittente.
Hoc autem bonum quod postea diximus, creaturam
vocat, cui noceri per defectum potest: cujus defectus
Deus auctor non est, quia existendi, et ut ita dicam
essendi, auctor est. Ita et malum ostenditur quomodo
dicatur; non enim secundum essentiam, sed secundum
privationem verissime dicitur: et natura cui noceri
possit apparet. Non enim ipsa est summum malum,
cui bonum adimitur cum nocetur; neque summum
bonum, quae propterea deficere a bono potest,
quia non existendo bonum, sed bonum habendo dicitur
bona. Neque naturaliter bona res est, quae cum
facta dicitur, utique ut bona esset accepit. Ita et Deus
summum bonum est, et ea quae fecit, bona sunt omnia,
quamvis non sint tam bona, quam est ille ipse qui
fecit. Quis enim hoc tam insanus audet exigere, ut
aequalia sint artifici opera, et condita conditori? Quid
amplius desideratis? An etiam vultis aliquid planius?
</p>
          </div3>
        </div2>

<div2>
          <head>CAPUT V.-- <hi>Malum si definitur esse corruptio, inde etiam funditus evertitur illorum haeresis.</hi> </head>
<div3>
            <head>7.</head>
            <p>
 Quaeram ergo tertio quid sit malum. Respondebitis
fortasse, Corruptio. Quis et hoc negaverit, generale
malum esse? Nam hoc est contra naturam, hoc est
<pb n="1348"/>
quod nocet. Sed corruptio non est in seipsa, sed in aliqua
substantia quam corrumpit: non enim substantia
est ipsa corruptio. Ea igitur res quam corrumpit, corruptio
non est, malum non est. Quod enim corrumpitur,
integritate et sinceritate privatur. Quod ergo
non habet ullam sinceritatem qua privetur, corrumpi
non potest; quod autem habet, profecto bonum est
participatione sinceritatis. Item quod corrumpitur,
profecto pervertitur; quod autem pervertitur, ordine
privatur: ordo autem bonum est. Non igitur quod corrumpitur,
bono caret: eo namque ipso quo non caret,
viduari dum corrumpitur potest. Gens ergo illa
tenebrarum, si omni bono carebat, ut dicitis, corrumpi
non poterat: non enim habebat quod ei posset auferre
corruptio, quae si nihil auferat, non corrumpit. Audete
jam dicere, si potestis, Deum et Dei regnum potuisse
corrumpi, si diaboli regnum quale describitis, quomodo
corrumpi posset non invenitis.
</p>
          </div3>
        </div2>

<div2>
          <head>CAPUT VI.-- <hi>Corruptio quam rem afficiat, et quid sit.</hi> </head>
<div3>
            <head>8.</head>
            <p>
 Quid ergo hinc lux catholica dicit? Quid putatis,
nisi id quod habet veritas, corrumpi posse factam substantiam:
nam et illam non factam, quae summum
bonum est, esse incorruptibilem, et ipsam corruptionem,
quae summum malum est, non posse corrumpi,
sed hanc non esse substantiam? Si autem quaeritis
quid sit, videte quo conetur perducere quae corrumpit?
ex seipsa enim afficit ea quae corrumpuntur.
Deficiunt autem omnia per corruptionem ab eo quod
erant, et non permanere coguntur, non esse coguntur.
Esse enim ad manendum refertur. Itaque quod summe
et maxime esse dicitur, permanendo in se dicitur.
Nam quod mutatur in melius, non quia manebat mutatur,
sed quia pervertebatur in pejus, id est ab essentia
deficiebat: cujus defectionis auctor non est qui est
auctor essentiae. Mutantur ergo quaedam in meliora,
et propterea tendunt esse: nec dicuntur ista mutatione
perverti, sed reverti atque converti. Perversio enim
contraria est ordinationi. Haec vero quae tendunt esse,
ad ordinem tendunt: quem cum fuerint consecuta,
ipsum esse consequuntur, quantum id creatura consequi
potest. Ordo enim ad convenientiam quamdam
quod ordinat redigit. Nihil est autem esse, quam unum
esse. Itaque in quantum quidque unitatem adipiscitur,
in tantum est. Unitatis est enim operatio, convenientia
et concordia, qua sunt in quantum sunt, ea quae composita
sunt: nam simplicia per se sunt, quia una
sunt; quae autem non sunt simplicia, concordia partium
imitantur unitatem, et in tantum sunt in quantum
assequuntur. Quare ordinatio esse cogit, inordinatio
vero non esse; quae perversio etiam nominatur atque
corruptio. Quidquid igitur corrumpitur, eo tendit ut
non sit. Jam vestrum est considerare quo cogat corruptio,
ut possitis invenire summum malum: nam id
est quo corruptio perducere nititur.
</p>
          </div3>
        </div2>

<div2>
          <head>CAPUT VII.-- <hi>Dei bonitas non sinit rem ullam corruptione eo perduci ut non sit. Creare et condere quo differant.</hi> </head>
<div3>
            <head>9.</head>
            <p>
 Sed Dei bonitas eo rem perduci non sinit, et omnia
<pb n="1349"/>deficientia sic ordinat, ut ibi sint ubi congruentissime
possint esse, donec ordinatis motibus ad id recurrant
unde defecerunt. Itaque etiam animas rationales,
in quibus est potentissimum liberum arbitrium,
deficientes a se, in inferioribus creaturae gradibus
ordinat, ubi tales esse decet. Fiunt ergo miserae divino
judicio, dum convenienter pro meritis ordinantur. Ex
quo illud optime dictum est, quod insectari maxime
soletis: <hi>Ego facio bona, et creo mala <note>(Isai. XLV, 7)</note>
            </hi>.
Creare namque dicitur condere et ordinare. Itaque in
plerisque exemplaribus sic scriptum est, <hi>Ego facio
bona et condo mala.</hi> Facere enim est, quod omnino non
erat; condere autem, ordinare quod utcumque jam
erat, ut melius magisque sit. Ea namque condit Deus,
id est ordinat, cum dicit, <hi>Condo mala,</hi> quae deficiunt, id
est non esse tendunt; non ea quae ad id quo tendunt,
pervenerunt. Dictum est enim: Nihil per divinam
providentiam, ad id ut non sit pervenire permittitur.</p>
          </div3>
<div3>
            <head>10.</head>
            <p>
 Tractantur haec latius et uberius, sed dum vobiscum
agitur, satis est. Ostendenda enim vobis janua
fuit, quam desperatis, et desperandam facitis imperitis.
Nam vos introducit nemo nisi voluntas bona;
quam pacatam efficit divina clementia, sicut in Evangelio
canitur: <hi>Gloria in excelsis Deo, et in terra pax
hominibus bonae voluntatis <note>(Luc. II, 14)</note>
            </hi>. Satis est, inquam,
ut videatis nullum esse de bono et malo religiosae
disputationis exitum, nisi quidquid est, in quantum
est, ex Deo sit: in quantum autem ab essentia
deficit, non sit ex Deo, sed tamen divina providentia
semper, sicut universitati congruit, ordinetur. Quod si
nondum videtis, quid amplius nunc faciam nescio, nisi
ut minutius etiam tractem ista quae dicta sunt. Non enim
ad majora mentem nisi pietas puritasque perducit.
</p>
          </div3>
        </div2>

<div2>
          <head>CAPUT VIII.-- <hi>Malum est, non substantia ulla, sed substantiae inimica inconvenientia.</hi> </head>
<div3>
            <head>11.</head>
            <p>
 Quid enim aliud, cum quaero quid sit malum,
responsuri estis, nisi aut quod contra naturam est,
aut quod noceat, aut corruptionem, aut aliquid hujusmodi?
At in his ostendi vestra naufragia, nisi forte,
ut soletis cum pueris pueriliter agere, respondebitis
malum esse ignem, venenum, feram, et caetera hujusmodi.
Nam etiam de quodam dicente, nullam substantiam
malum esse, unus de primatibus hujus haeresis,
quem familiarius crebriusque audiebamus, dicebat:
Vellem scorpionem in manu hominis ponere,
ac videre utrum non subtraheret manum; quod si faceret,
non verbis, sed re ipsa convinceretur aliquam
substantiam malum esse, quandoquidem illud animal
esse substantiam non negaret. Et dicebat hoc non coram
<pb n="1350"/>
illo, sed cum ad eum nos commoti referremus
quod ille dixisset: respondebat ergo, ut dixi, pueriliter
pueris. Quis enim meliuscule imbutus et eruditus,
non videat per inconvenientiam corporalis temperationis
haec laedere, ac rursus per convenientiam non
laedere, saepe etiam commodanon parva conferre?
Nam si illud venenum per seipsum malum esset, eumdem
scorpionem magis priusque perimeret. At contra,
si ei penitus aliquo pacto detrahatur, sine dubitatione
interiret. Ergo illius corpori malum est amittere quod
nostro recipere: item illi bonum est habere id quo nobis
bonum est carere. Erit ergo eadem res et bonum
et malum? Nullo modo; sed malum est quod contra naturam
est: hoc enim et bestiae illi et nobis malum est, id
est ipsa inconvenientia, quae sine dubio non est substantia,
imo est inimica substantiae. Unde est igitur? Attende
quo cogat, et disces; si tamen in te aliquid interioris
luminis vivit. Non esse enim cogit omne quod
perimit. Deus vero auctor essentiae est: nec aliqua
essentia potest videri esse, quod in qua fuerit cogit
non esse. Dicitur ergo aliquid unde non sit inconvenientia;
nam unde sit nihil dici potest.</p>
          </div3>
<div3>
            <head>12.</head>
            <p>
 Quaedam facinorosa mulier Atheniensis, ut prodit
historia, venenum quod certo modulo damnati ut
morerentur hauriebant, paulatim bibendo sine ullo vel
levi incommodo valetudinis effecit ut biberet. Itaque,
cum esset aliquando damnata, legitimam illam quantitatem
veneni, quam consuetudine vicerat, accepit
ut caeteri, nec ut caeteri exstincta est. Quod cum esset
magno miraculo, missa est in exsilium. Quid putamus,
si venenum malum est, istam fecisse ut sibi malum
non esset? Quid hoc absurdius? Sed quia inconvenientia
malum est, fecit potius ut per moderatam consuetudinem
illud corpus suo corpori conveniret. Nam
quando illa qualibet calliditate posset efficere, ut sibi
inconvenientia non noceret? Quid ita? Quia quod vere
et generaliter malum est, et semper et omnibus nocet.
Oleum nostris corporibus commodum est, animalium
autem multis, quae sex pedes habent, vehementer adversum.
Elleborum, nonne alio modo cibus est, alio medicamentum,
alio venenum? Salem immoderatius acceptum,
quis non venenum esse clamaverit? quot autem et
quantae corporis commoditates ex eo sint, quis potest
numerare? Aqua maris terrenis animalibus cum bibitur,
noxia est: multorum autem corporibus, dum illa
humectantur, accommodatissima et utilis: in utroque
autem piscibus saluti et voluptati est. Panis hominem
alit, accipitrem necat. Coenum ipsum, quod et haustum
et olfactum graviter offendit et laedit, nonne et aestate
tactum refrigerat, et vulneribus quae ab igne acciderunt,
medicamentum est? Quid stercore aspernabilius?
quid cinere abjectius? At haec tantas agris utilitates
afferunt, ut eorum inventori, a quo etiam stercus nomen
accepit, Stercutio divinos honores Romani deferendos
putarent.</p>
          </div3>
<div3>
            <head>13.</head>
            <p>
 Sed quid parva colligam, quae sunt innumerabilia?
Quatuor ipsa quae in promptu sunt elementa, quis
dubitet prodesse per convenientiam, inconvenienter
autem adhibita, vehementer adversa esse naturae?
<pb n="1351"/>
Nos qui aere vivimus, et terra et aqua obrutos necant:
innumerabilia vero animantia per arenam laxioremque
terram repunt vitaliter: pisces autem in hoc aere
moriuntur. Ignis corpora nostra corrumpit, sed convenienter
adhibitus, et resumit a frigore, et morbos
innumerabiles pellit. Sol iste cui genu flectitis, quo
vere nihil inter visibilia pulchrius invenitur, aquilarum
oculos vegetat, nostros sauciat inspectus et tenebrat:
sed fit per consuetudinem ut nos quoque in eo sine incommodo
aciem figamus. Num ergo sinitis ut illi veneno
eum comparemus, quod mulieri Atheniensi consuetudo
fecit innoxium? Respicite ergo aliquando et
advertite, si substantia ulla malum est, ideo quod laedit
aliquem, lucem quam colitis ab hoc crimine non
posse defendi. Considerate potius hanc inconvenientiam
universale malum esse, per quam solis radius
tenebrascere oculos facit, cum eis nihil sit luce jucundius.
</p>
          </div3>
        </div2>

<div2>
          <head>CAPUT IX.-- <hi>Ne consistere quidem Manichaeorum fabulas de bonis et malis.</hi> </head>
<div3>
            <head>14.</head>
            <p>
 Haec dixi, ut, si fieri potest, tandem dicere desinatis
malum esse terram per immensum profundam
et longam; malum esse mentem per terram vagantem;
malum esse quinque antra elementorum, aliud
tenebris, aliud aquis, aliud ventis, aliud igni, aliud
fumo plenum; malum esse animalia in illis singulis
nata elementis, serpentia in tenebris, natantia in
aquis, volatilia in ventis, quadrupedia in igne, bipedia
in fumo. Haec enim sicut a vobis describuntur,
nullo modo esse poterunt; quoniam quidquid tale est,
in quantum est, a summo Deo sit necesse est, quoniam
in quantum est, utique bonum est. Si enim dolor
et imbecillitas malum est, erant ibi animalia in tanta
corporis firmitate, ut eorum abortivos fetus, postquam
de his secundum vestram sectam fabricatus est
mundus, de coelo in terram cecidisse et mori non potuisse
dicatis. Si caecitas malum est, videbant: si
surditas, audiebant. Si obmutescere aut mutum esse
malum est, usque adeo signatae atque distinctae ibi
voces erant, ut adversus Deum bellum gerere, sicut
asseritis, eis in concione uno persuadente placuerit.
Si sterilitas malum est, erat ibi filios procreandi magna
fecunditas. Si exsilium malum est, in sua terra
erant, suasque regiones incolebant. Si servitus malum
est, erant ibi etiam qui regnabant. Si mors malum
est, vivebant, et ita vivebant, ut mentem ipsam
prorsus, nec post victoriam Dei, ullo modo unquam
mori posse praedicetis.</p>
          </div3>
<div3>
            <head>15.</head>
            <p>
 Cur, quaeso, in summo malo invenio tanta
bona iis malis, quae commemoravi, contraria? Aut si
haec non sunt mala, ullane tandem substantia, in
quantum substantia est, malum erit? Si malum imbecillitas
non est, malumne erit corpus infirmum? Si
malum caecitas non est, malumne erunt tenebrae? Si
malum surditas non est, malumne erit surdus? Si
malum non est mutum esse, malumne erit piscis?
Si sterilitas malum non est, quomodo malum est
animal sterile? Si exsilium malum non est, quomodo
malum est animal exsulans, vel animal in exsilium
<pb n="1352"/>
aliquem mittens? Si servitus malum non est, quomodo
malum est animal serviens, vel servire
quempiam cogens? Si mors malum non est,
quomodo malum est animal mortale, vel inferens
mortem? Si vero haec mala sunt, quomodo non erunt
bona firmitas corporis, visus, auditus, locutio persuadens,
fecunditas, solum genitale, libertas, vita,
quae omnia in illo mali regno fuisse perhibetis, et
summum malum audetis asserere?</p>
          </div3>
<div3>
            <head>16.</head>
            <p>
 Postremo si (quod omnino nemo unquam negavit)
inconvenientia malum est, quid convenientius
quam illa suis quibusque animalibus elementa; tenebrae
serpentibus, aquae natantibus, venti volantibus,
ignis edacioribus, fumus elatioribus? Tanta enim a
vobis in discordiae gente concordia, et tantus in perversitatis
sede ordo describitur. Si quod nocet, malum
est, omitto illud valentissimum quod supra dictum
est, noceri non potuisse, ubi nullum erat bonum:
sed si hoc obscurum est, illud certe omnibus
eminet et apparet, quia, sicut dixi, et ut omnes consentiunt,
quod nocet est malum: fumus in illa gente
bipedibus animalibus non nocebat; genuit ea, et aluit
atque sustinuit sine labe nascentia, crescentia, regnantia.
Nunc vero postquam mixtum est malo bonum,
nocentior fumus effectus est; ita ut a nobis qui
certe bipedes sumus, sustineri non possit, excaecat,
opprimit, necat. Tantane malis elementis commixtione
boni accessit immanitas? tanta Deo regnante
perversitas?</p>
          </div3>
<div3>
            <head>17.</head>
            <p>
 Certe cur in caeteris videmus istam congruentiam,
quae auctorem vestrum decepit atque illexit ad
componenda mendacia? Cur, inquam, tenebrae serpentibus,
aquae natantibus, venti volantibus congruunt;
quadrupedem vero ignis incendit, et nos
fumus offocat? Quid quod etiam serpentes acutissime
vident, et praesentia solis exsultant, ibique sunt
abundantiores, ubi aer serenior difficilius et rarius
nubem contrahit? Quid absurdius, quam ibi esse accommodatius
et aptius incolas amatoresque tenebrarum,
ubi lucis perspicuitate gaudetur? Quod si eos
dicitis delectari potius calore quam lumine, multo
congruentius in igne serpentes alacres natos, quam
tardum asinum diceretis: et tamen luci huic amicam
aspidem quis neget, cum ejus oculi aquilae oculis
comparentur? Sed de bestiis videro. Nos ipsos, obsecro,
consideremus sine pertinacia, et tandem fabulis
vanis et perniciosis animum exuamus. Quis enim
tantam perversitatem ferat, qua dicitur in tenebrarum
gente, cui nihil admixtum erat luminis, animalia
bipedia tam firmam, tam vegetam, tam denique incredibilem
vim habuisse in oculorum acie, ut et in
tenebris suis viderent purissimam, quae a vobis commendatur,
regnorum Dei lucem (siquidem illam etiam
talibus visibilem fuisse vultis), et aspicerent, et considerarent,
et delectarentur, et appeterent: nostros
autem oculos commixtione lucis, commixtione summi
<pb n="1353"/>
boni, commixtione denique Dei tam infirmos, tam
imbecillos esse redditos, ut neque quidquam videamus
in tenebris, et solis aspectum nullo modo ferre
possimus, atque inde conversi, etiam quae a nobis
videbantur, quaeramus?</p>
          </div3>
<div3>
            <head>18.</head>
            <p>
 Haec dici possunt, etiam si corruptio malum
est, quod aeque nemo ambigit: non enim tunc fumus
corrumpebat genus animalium, quod modo corrumpit.
Et ne pergam per singula, quod longum est et
non necessarium, usque adeo minus erant corruptioni
obnoxia, quae ibi animantia fuisse confingitis,
ut abortivi eorum fetus nondum ad nascendum idonei,
de coelo in terram praecipitati, et vivere, et gignere,
et rursus conjurare potuerint, habentes utique
pristinam firmitatem, quia jam erant concepti
ante commixtionem boni et mali: nam post istam
concretionem quae de iis nata sunt, ea dicitis esse
animalia, quae nunc infirmissima et facile corruptioni
cedentia videmus: quis hunc diutius tolerare possit
errorem, nisi qui aut ista non videt, aut nescio qua
incredibili consuetudine ac familiaritate vobiscum
contra omnes moles rationis obduruit?
</p>
          </div3>
        </div2>

<div2>
          <head>CAPUT X.-- <hi>Tria signacula morum a Manichaeis perperam excogitata.</hi> </head>
<div3>
            <head>19.</head>
            <p>
 Sed quoniam ostendi, ut arbitror, de bonis et
malis generalibus, in quantis tenebris et in quanta
falsitate versemini; nunc videamus tria illa signacula,
quae in vestris moribus magna laude ac praedicatione
jactatis. Quae sunt tandem ista signacula? Oris certe,
et manuum, et sinus. Quid est hoc? Ut ore, inquit, et
manibus, et sinu castus et innocens sit homo. Quid,
si oculis, auribus, naribus peccet? quid, si calcibus
hominem affligat, vel etiam necet? Quomodo istum
tenebimus reum, qui nec ore, nec manibus, nec sinu
peccavit? Sed cum os, inquit, nomino, omnes sensus
qui sunt in capite, intelligi volo; cum autem manum,
omnem operationem; cum sinum, omnem libidinem
seminalem. Quo ergo vultis pertinere blasphemias?
ad os, an ad manum? Est enim operatio
ista per linguam. Itaque si uno genere operationem
omnem concluditis, cur operationem pedum conjungitis
manibus, linguae separatis? An, quia lingua verbis
significat aliquid, eam vultis sejungere ab ea operatione
quae non significandi gratia fit; ita ut definiatur
signaculum manuum, ab operatione mala, quae
non significandi causa est, continentia? Sed quid facturi
estis, si quis peccet significando aliquid manibus,
ut fit cum scribimus, vel gestu aliquid quod intelligatur
ostendimus? hoc enim ori atque linguae
tribuere non potestis, quia manibus fit. Quid enim
absurdius, quam ut cum tria dicantur signacula, oris,
manuum, et sinus, quaedam peccata deprehensa in
manibus tribuantur ori? Si autem operatio generalis
manibus datur, quae tandem ratio est pedum operationem
huic addere, linguae non addere? Videtisne quomodo
novitatis appetitio comite errore in magnas deducatur
angustias? Tribus namque istis signaculis,
<pb n="1354"/>
quae nova quadam divisione praedicatis, quomodo includatis
omnium peccatorum purgationem non invenitis
</p>
          </div3>
        </div2>

<div2>
          <head>CAPUT XI.-- <hi>Signaculum oris quale apud Manichaeos, qui blasphemiae in Deum rei esse convincuntur.</hi> </head>
<div3>
            <head>20.</head>
            <p>
 Sed dividite ut vultis, praetermittite quidquid
vultis: ea quae maxime soletis commendare, tractemus.
Ad oris enim signaculum dicitis pertinere, ab
omni continere blasphemia. Est autem blasphemia,
cum aliqua mala dicuntur de bonis. Itaque jam vulgo
blasphemia non accipitur, nisi mala verba de Deo dicere:
de hominibus namque dubitari potest; Deus
vero sine controversia bonus est. Si ergo ratio convicerit,
neminem de Deo pejora quam vos dicere, ubi
erit memorabile oris signaculum? Docet enim ratio,
nec sane recondita, sed in promptu sita et exposita
omnium intellectui, sed invicta et eo invictior quod
eam nemo ignorare permittitur, Deum esse incorruptibilem,
incommutabilem, inviolabilem, in quem
nulla indigentia, nulla imbecillitas, nulla miseria
cadere possit. Usque adeo autem ista omnis anima
rationalis communiter sentit, ut etiam vos cum dicuntur,
annuatis.</p>
          </div3>
<div3>
            <head>21.</head>
            <p>
 Sed cum fabulas vestras narrare coeperitis,
et corruptibilem, et commutabilem, et violabilem, et
indigentiae obnoxium, et imbecillitatem admittentem,
et a miseria non tutum Deum mira caecitate
possessi suadetis, et mira caecitate possessis etiam
persuadetis. Atque hoc parum est: non enim corruptibilem
tantum Deum dicitis, sed corruptum;
nec et commutabilem, sed commutatum; nec violabilem,
sed violatum; nec qui possit indigentiam pati,
sed indigentem; nec in quem casura sit, sed in quem
ceciderit imbecillitas; nec qui miser esse possit, sed
miserum. Animam quippe Deum esse dicitis vel partem
Dei. Nec video quomodo Deus non sit, quae pars
Dei dicitur: nam et auri pars aurum, et argenti argentum,
et lapidis lapis; et, ut ad haec majora veniamus, pars
terrae terra est, et aquae pars aqua, et aeris aer, et si
quid de igne detraxeris, ignem esse non negabis, et
quaelibet pars lucis nihil potest esse aliud quam lux.
Cur ergo pars Dei non erit Deus? An articulata Dei
forma est, sicut hominis, reliquorumque animantium?
nam pars hominis non est homo.</p>
          </div3>
<div3>
            <head>22.</head>
            <p>
 Sed ad quamlibet istarum opinionum descendo,
et singillatim utramque considero. Nam si Deum ita
esse vultis ut lucem, recusare non potestis Deum esse
aliquam partem Dei. Quamobrem, cum partem Dei esse
animam dicitis, quam non negatis et corruptam esse,
quae stulta est; et commutatam, quae sapiens fuit; et
violatam, quae propriam perfectionem non habet; et
indigentem, quae poscit auxilium; et imbecillam, quae
medicina eget; et miseram, quae beata esse desiderat:
haec omnia in Deum sacrilega opinione confertis. Aut
si non conceditis haec de anima, nec Spiritus est necessarius,
qui animam in veritatem inducat, quia stulta
<pb n="1355"/>
non est; nec renovatur anima per veram religionem,
quia inveterata non est; nec signaculis vestris perficitur,
quia perfecta est; nec ei Deus opem fert, quia
non indiget; nec medicus est Christus, quia sana est;
nec beata ei vita recte promittitur. Quid quod liberator
dicitur Jesus, quod et ipse in Evangelio clamat: <hi>Si vos Filius liberaverit,</hi> 
 tunc <hi>vere liberi eritis? <note>(Joan.
VIII, 36.)</note>
            </hi> Et apostolus Paulus ait: <hi>Vos in libertatem
vocati estis <note>(Galat. V, 13)</note>
            </hi>. Servit ergo anima quae istam
libertatem nondum est assecuta. Deus igitur vobis auctoribus,
siquidem pars Dei est Deus, et stultitia corrumpitur,
et cadendo mutatus est, et amissa perfectione
violatus, et opis indiget, et debilis morbo, et
oppressus miseria, et servitute turpatus est.</p>
          </div3>
<div3>
            <head>23.</head>
            <p>
 Quod si Dei pars Deus non est; nec incorruptus
potest esse, in cujus parte corruptio est; nec incommutatus,
qui ex aliqua parte mutatus est; nec inviolatus,
qui non ex omni parte perfectus; neque non
indigens, qui sedulo agit ut sibi restituat partem suam;
nec omnino sanus, qui aliqua parte imbecillus est; nec
beatissimus, qui habet aliquam partem subjectam miseriae;
nec omnino liber, cujus pars aliqua premitur
servitute. Haec omnia cogimini dicere, cum animam,
quam tantis obrutam calamitatibus cernitis, partem
Dei esse perhibetis. Haec et multa hujuscemodi de
secta vestra si potestis auferre, tunc demum dicite os
vestrum carere blasphemiis. Imo sectam illam deserite:
nam si hoc quod ille scripsit destiteritis credere
ac dicere, manichaei utique non eritis.</p>
          </div3>
<div3>
            <head>24.</head>
            <p>
 Summum bonum omnino, et quo esse aut cogitari
melius nihil possit, aut intelligendus, aut credendus
Deus est, si blasphemiis carere cogitamus. Ratio
aliqua numerorum violari et commutari nullo pacto
potest, nec ulla natura qualibet violentia effecerit ut
post unum qui sequitur numerus, non duplo ei concinat.
Hoc commutari nullo pacto potest, et Deus a vobis
commutabilis dicitur! Tenet ista ratio inviolabilem
integritatem suam, et ei saltem parem Deum esse
non vultis! Faciat quaelibet gens tenebrarum, ut ternarius
intelligibilis numerus, in quo ita unum est,
quod unum est, ut partibus careat; faciat ergo gens
ista tenebrarum, ut numerus iste ternarius in duas
partes aequales dividatur. Videt certe mens vestra nullius
id malevolentia posse contingere. Quae ergo rationem
numeri violare non poterat, poterat Deum? Si
autem non poterat, quae, obsecro, necessitas fuit ut pars
ejus misceretur malo, et in tantas miserias truderetur?
</p>
          </div3>
        </div2>

<div2>
          <head>CAPUT XII.-- <hi>Excludit Manichaeorum suffugia.</hi> </head>
<div3>
            <head>25.</head>
            <p>
 Hinc enim illud exortum est, quod etiam cum
studiose vos audiremus, nos magnis premebat angustiis;
nec ullum exitum reperiebamus, quaerentes quid
factura erat Deo gens tenebrarum, si cum ea nollet
cum tanta partis suae calamitate pugnare. Si enim non
erat nocitura quiescenti, crudeliter nobiscum actum
querebamur, qui ad istas aerumnas missi sumus: si
<pb n="1356"/>
autem nocitura erat, non esse illam naturam incorruptibilem,
qualis natura Dei esse debebat. In hac quaestione
non defuit qui diceret, non Deum malo carere
voluisse, aut ne sibi noceretur cavisse, sed propter
naturalem bonitatem suam inquietae perversaeque naturae,
ut ordinata esset prodesse voluisse. Non hoc
sonant libri manichaei; cavisse Deum ne invaderetur
ab hostibus, saepissime ibi significatur, saepissime dicitur.
Sed concedamus ista Manichaeum sensisse, ut
ille dicebat, qui non inveniebat aliud quod diceret;
num ista ratione Deus a crudelitate aut infirmitate defenditur?
Haec enim ejus in adversam gentem bonitas,
in suos exstitit magna pernicies. Huc accedit, quia si
natura illius corrumpi commutarique non posset, nec
nos ulla pestis commutaret atque corrumperet; et ille
ordo qui naturae alienae praestandus fuit, posset sine
nostra perversitate praestari.</p>
          </div3>
<div3>
            <head>26.</head>
            <p>
 Illud vero nondum dictum erat, quod nuper
apud Carthaginem audivi. Cum enim quidam,
quem maxime illo errore cupio liberari, hac quaestione
in easdem compingeretur angustias, ausus est dicere,
scilicet regnum habuisse quosdam fines suos, qui possent
invadi a gente contraria; nam ipsum Deum nullo
modo potuisse violari. Sed dixit quod neque auctor
ille vester ullo modo dicere cogeretur: videret enim
fortasse consequentes ruinas suae sectae multo per
hanc sententiam, quam per aliam faciliores. Et revera
ita se hoc habet, ut si quisquam mediocris cordis audierit
in natura illa fuisse aliud violabile, aliud inviolabile,
facile intelligat non jam duas, sed tres esse
naturas, unam inviolabilem, alteram violabilem, tertiam
violatricem.
</p>
          </div3>
        </div2>

<div2>
          <head>CAPUT XIII.-- <hi>Non ex rebus sed ex intentione facta aestimantur: hinc de Manichaeorum abstinentia ferendum judicium.</hi> </head>
<div3>
            <head>27.</head>
            <p>
 Hae igitur blasphemiae, cum a corde profectae,
quotidie in ore vestro habitent, desinite aliquando
signaculum oris vestri, ad imperitorum illecebram,
quasi magnum aliquid praedicare. Nisi forte quod non
vescimini carnibus, et vinum non bibitis, signaculum
oris mirandum et laudandum putatis. Quod quaero a
vobis quo fine faciatis. Finis enim quo referuntur ea
quae facimus, id est propter quem facimus quidquid
facimus, si non solum inculpabilis, sed etiam laudabilis
fuerit, tunc demum etiam facta nostra laude aliqua
digna sunt: sin ille jure meritoque culpatur,
quem spectamus et intuemur, cum in aliquo versamur
officio, id quoque officium nemo improbandum vituperandumque
dubitaverit.</p>
          </div3>
<div3>
            <head>28.</head>
            <p>
 De Catilina memoriae proditum est quod frigus
<pb n="1357"/>
sitim, famem ferre poterat <note>(Sallustius, in prolog. Catilin.,
cap. 3)</note>. Haec erant illi spurco sacrilegoque etiam
cum Apostolis nostris communia. Unde ergo discernitur
parricida iste ab Apostolis nostris, nisi fine illo
quem diversissimum sequebatur? Namque ille ista tolerabat,
ut immoderatissimas et immanissimas expleret
cupiditates: illi e contra, ut eas premerent, et dominanti
rationi servire cogerent. Soletis et vos, cum
catholicarum vobis virginum multitudo praedicatur,
dicere: Etiam mula virgo est. Temere id quidem,
propter imperitiam catholicae disciplinae; sed tamen
significantes vanam esse continentiam istam, nisi ad
aliquem rectissimum finem certa ratione referatur.
Possunt et Catholici christiani vestram a vino et carnibus
abstinentiam, jumentis et multis passeribus,
postremo etiam innumerabilibus generibus vermium
comparare. Sed ne in vestram incidam temeritatem,
non id praepropere faciam, sed discutiam primo quo
ista fine faciatis. Jam enim constat inter nos, ut opinor,
hujuscemodi moribus nihil aliud esse quaerendum.
Si ergo parcimoniae gratia et coercendae libidinis,
qua escis talibus et potu delectamur et capimur,
audio et probo: sed non ita est.</p>
          </div3>
<div3>
            <head>29.</head>
            <p>
 Nam quaero a vobis, si quis existat, quod fieri
potest, ita homo parcus et frugi, ut appetitum ventris
et gutturis moderans, non epuletur bis per unum
diem; et huic coenanti oluscula cum exiguo lardo apponantur,
eodem lardo uncta atque condita, quantum
comprimendae fami sat est; sitimque irriget propter
diligentiam valetudinis, duabus aut tribus vini meracis
potionibus, isque illi victus sit quotidianus: alius
vero ex alia parte nihil gustans carnium, nihil vini,
exquisitas et peregrinas fruges multis ferculis variatas
et largo pipere aspersas nona hora libenter assumat,
noctis etiam principio talia coenaturus; bibat autem
mulsum, caroenum passum, et nonnullorum pomorum
expressos succos, vini speciem satis imitantes, atque
id etiam suavitate vincentes; et bibat non quantum sitit,
sed quantum libet; idque sibi exhibendum curet
quotidie, talique victu deliciisque perfruatur, nulla ne
cessitate, magna voluptate: quem tandem horum duorum,
quod ad cibandum potandumque attinet, abstinentius
vitam ducere judicatis? Non opinor usque
adeo vos esse caecos, quin illum de parco lardo et
vino, huic gurgiti praeferatis.</p>
          </div3>
<div3>
            <head>30.</head>
            <p>
 Ita quidem veritas cogit; sed vester error longe
aliter canit. Electus enim vester tribus signaculis
praedicatus, si quotidie ita vivat, ut hic quem posterius
descripsimus, ab uno, et fortasse duobus gravioribus
reprehendi potest, damnari autem tanquam
signaculi dissignator omnino non potest. Si autem
semel cum illo priore coenaverit, frustoque pernae
vel rancido labra unxerit, et vappa udaverit, solutor
signaculi et gehennae illico destinatus, vestri auctoris
sententia, mirantibus vobis, sed tamen consentientibus,
<pb n="1358"/>
judicabitur. Quaeso, relinquite errorem; quaeso,
advertite rationem; quaeso, aliquantulum consuetudini
obsistite. Quid enim est ista pravitate perversius?
quid magis delirum? Quid porro insanius dici aut cogitari
potest, hominem boletos, orizam, tubera, placentas,
caroenum, piper, laser, distento ventre cum
gratulatione ructantem, et quotidie talia requirentem,
non inveniri quemadmodum a tribus signaculis, id
est a regula sanctitatis excidisse videatur; alium vero
fruges vilissimas fumoso obsonio condientem, tantum
que hinc assumentem, quantum refectioni corporis
sufficit, et tres cyathos vini sustentandae valetudinis
gratia sorbentem, et ab illo victu ad istum transeuntem,
certo supplicio praeparari?
</p>
          </div3>
        </div2>

<div2>
          <head>CAPUT XIV.-- <hi>Tribus causis abstinetur laudabiliter a certis ciborum generibus.</hi> </head>
<div3>
            <head>31.</head>
            <p>
 At enim ait Apostolus, <hi>Bonum est, fratres, non
manducare carnem, neque bibere vinum <note>(Rom. XIV, 21)</note>
            </hi>.
Quasi veroquisquam nostrum id bonum neget: sed aut
eo fine quem superius commemoravi, secundum quem
dicitur, <hi>Et carnis curam ne feceritis in concupiscentiis <note>(Ib.,
XIII, 14)</note>
            </hi>: aut eis quos rursus idem Paulus ostendit; id
est, aut refrenandae gulae causa, quae his rebus solet rabidius
immoderatiusque raptari; aut ne frater offendatur,
aut ab infirmis idolio communicetur. Eo enim
tempore, quo haec scribebat Apostolus, multa immolatitia
caro in macello vendebatur. Et quia vino etiam
libabatur diis Gentium, multi fratres infirmiores, qui
etiam rebus his venalibus utebantur, penitus a carnibus
se et vino cohibere maluerunt, quam vel nescientes incidere
in eam quam putabant cum idolis communicationem.
Propter hos autem etiam ii qui firmiores erant,
et haec majori fide contemnenda judicarant, scientes
nihil immundum esse nisi per malam conscientiam, tenentesque
illam Domini sententiam, <hi>Non quod intrat in
os vestrum, vos coinquinat, sed quod exit <note>(Matth. XV,
11)</note>
            </hi>; tamen propter hos infirmiores, ne offenderentur,
ab his rebus abstinere debebant. Neque hoc
suspicione colligitur, sed in ipsis Apostoli Epistolis
manifeste invenitur. Vos enim hoc solum nobis dicere
soletis, <hi>Bonum est, fratres, non manducare carnem,
neque bibere vinum;</hi> non autem subjungere illud quod
sequitur, <hi>neque in quo frater tuus offenditur, aut scandalizatur,
aut infirmatur.</hi> Hinc enim elucet quo fine
Apostolus haec praecipiebat.</p>
          </div3>
<div3>
            <head>32.</head>
            <p>
 Planius hoc indicant superiora et sequentia,
quae commemorare longum est quidem, sed propter
eos, qui ad divinas Scripturas legendas et pertractandas
pigri sunt, totum istum locum retexere cogimur. <hi>Infirmum autem in fide assumite,</hi> 
 inquit, <hi>non in disceptationibus
cogitationum. Alius enim credit manducare
omnia: qui autem infirmus est, olus manducet. Is qui
manducat, non manducantem non spernat: et qui non
manducat, manducantem non judicet; Deus enim illum
assumpsit. Tu quis es, qui judicas alienum servum? Suo
Domino stat, aut cadit: stabit autem; potens est enim
Deus statuere illum. Nam alius judicat diem inter diem,
alius judicat omnem diem: unusquisque in suo sensu
abundet. Qui sapit diem, Domino sapit: et qui manducat;
<pb n="1359"/>
Domino manducat; gratias enim agit Deo. Et qui non
manducat, Domino non manducat, et gratias agit Deo.
Nemo enim nostrum sibi vivit, et nemo sibi moritur. Sive
enim vivimus, Domino vivimus; sive morimur, Domino
morimur. Sive enim vivimus, sive morimur, Domini sumus.
In hoc enim Christus et vixit</hi>, <hi>et mortuus est, et re
surrexit, ut et vivorum et mortuorum dominetur. Tu autem
quid judicas fratrem tuum? aut tu quare spernis fratrem
tuum? Omnes enim stabimus ante tribunal Dei. Scriptum
est enim <note>(Isa. XLV, 23, 24)</note>
            </hi>: <hi>Vivo ego, dicit Dominus,
quoniam mihi flectetur omne genu, et confitebitur omnis
lingua Deo. Itaque unusquisque nostrum pro se rationem
reddet Deo. Non ergo amplius invicem dijudicemus,
sed hoc judicate magis, ne ponatis offendiculum fratri
vel scandalum. Scio et confido in Domino Jesu, quia nihil
commune per ipsum, nisi ei qui existimat quid commune
esse, illi commune est. Si enim propter cibum frater tuus
contristatur, non jam secundum charitatem ambulas. Noli
cibo tuo perdere illum, pro quo Christus mortuus est.
Non ergo blasphemetur bonum nostrum. Non est regnum
Dei esca et potus, sed justitia et pax et gaudium in
Spiritu sancto. Qui enim in hoc servit Christo, placet
Deo, et probatus est hominibus. Itaque quae pacis sunt
sectemur, et quae aedificationis sunt in invicem. Noli
propter escam destruere opus Dei. Omnia quidem munda
sunt, sed malum est homini qui per offensionem manducat.
Bonum est non manducare carnem, et non bibere
vinum, neque in quo frater tuus offenditur, aut scandalizatur,
aut infirmatur. Tu fidem habes penes temetipsum,
habe coram Deo. Beatus qui non judicat semetipsum
in eo quod probat. Qui autem discernit, si
manducaverit damnatus est, quia non ex fide. Omne
autem quod non est ex fide, peccatum est. Debemus autem
nos firmiores imbecillitates infirmorum sustinere, et
non nobis placere. Unusquisque nostrum proximo suo
placeat in bonum, ad aedificationem</hi>. <hi>Etenim Christus
non sibi placuit <note>(Rom. XIV, et XV, 1-3)</note>
            </hi>.</p>
          </div3>
<div3>
            <head>33.</head>
            <p>
 Satisne apparet Apostolum eis praecepisse ut
carnes non manducarent, neque vinum biberent quicumque
firmiores essent, quia infirmos offendebant
non eis congruendo, et faciebant ut putarent eos qui
fide omnia munda judicabant, in obsequium idolorum
a talibus epulis et potu nolle abstinere? Hoc significat
et ad Corinthios hoc modo scribens: <hi>De escis autem
sacrificiorum quae idolis immolantur, scimus quia nihil
est idolum in mundo, et quod nullus Deus nisi unus.
Nam etsi sunt qui dicantur dii, sive in coelo, sive in
terra; nobis tamen unus Deus Pater, ex quo omnia, et
nos in illo, et unus Dominus Jesus Christus, per quem
omnia, et nos per ipsum. Sed non in omnibus est scientia.
Quidam autem in conscientia sua usque adhuc in
idolio quasi idolothytum manducant, et conscientia eorum
cum sit infirma, inquinatur. Esca autem nos non
commendat Deo. Neque enim si manducaverimus, abundabimus;
neque si non manducaverimus, deficiemus.
Videte autem ne forte haec licentia vestra offendiculum
<pb n="1360"/>
fiat infirmis. Si enim quis viderit eum qui habet scientiam,
in idolio recumbentem, nonne conscientia ejus cum
sit infirma, aedificabitur ad manducandum idolothyta,
et peribit infirmus in tua conscientia frater, propter quem
Christus mortuus est? Sic autem peccantes in fratres, et
perculientes conscientiam ipsorum infirmam, in Christum
peccatis. Quapropter si esca scandalizat fratrem meum,
non manducabo carnem in aeternum ne fratrem scandalizem <note>(I Cor. VIII, 4 etc.)</note>
            </hi>.</p>
          </div3>
<div3>
            <head>34.</head>
            <p>
 Item alio loco: <hi>Quid ergo? dico quod idolis immolatum
sit aliquid? aut quod idolum sit aliquid? Sed
quae immolant Gentes, daemoniis immolant, et non Deo.
Nolo autem vos socios fieri daemoniorum. Non potestis
calicem Domini bibere, et calicem daemoniorum: non
potestis mensae Domini participes esse, et mensae daemoniorum.
An aemulamur Dominum? Numquid illo fortiores
sumus? Omnia mihi licita sunt, sed non omnia expediunt:
omnia mihi licita sunt, sed non omnia aedificant.
Nemo quod suum est quaerat, sed quod alterius. Omne
quod in macello venit, manducate; nihil interrogantes
propter conscientiam. Si quis autem dixerit, Hoc immolatum
est idolis; nolite manducare, propter illum qui
indicat, et propter conscientiam: conscientiam autem
dico, non tuam, sed alterius. Utquid enim libertas mea
judicatur ab alia conscientia? Si ego cum gratia participo,
quid blasphemor pro quo gratias ago? Sive ergo
manducatis, sive bibitis, vel aliud quid facitis, omnia in
gloriam Dei facite. Sine offensione estote Judaeis et Graecis
et Ecclesiae Dei, sicut et ego omnibus per omnia placeo,
non quaerens quod mihi utile est, sed quod multis, ut
salvi fiant. Imitatores mei estote, sicut et ego Christi <note>(I Cor. X, 19-33, et XI, 1)</note>
            </hi>.</p>
          </div3>
<div3>
            <head>35.</head>
            <p>
 Apparet igitur, ut opinor, quo fine a carnibus
et a vino sit abstinendum. Is finis est triplex. Ad comprimendam
delectationem, quae in his maxime cibis
haberi solet, atque in tali potu usque ad ebrietatem
pervenire. Ad tuendam infirmitatem, propter illa quae
sacrificantur atque libantur. Et quod maxime commendandum
est, propter charitatem, ne imbecilliorum
ab his continentium offendatur infirmitas. Vos
autem immunda esse obsonia dicitis, cum dicat
Apostolus omnia munda esse, sed ei malum esse qui
per offensionem manducat. Et prorsus credo vos
istis epulis inquinari, eo ipso quo immunda esse arbitramini.
Ait enim: <hi>Credo et confido in Domino Jesu,
quia nihil commune per ipsum; sed ei qui existimat aliquid
commune esse, illi commune est.</hi> Cui autem dubium
est, commune illum immundum et inquinatum
vocasse? Sed stultum est vobiscum agere de Scripturis,
cum et rationem pollicendo decipiatis, et eos
Libros, in quibus magna est religionis auctoritas,
falsis capitibus immissis corruptos esse dicatis. Ratione
igitur mihi persuadete quomodo vescentem carnes
coinquinent, si sine ulla offensione, sine ulla infirma
opinione, sine ulla libidine sumuntur?
</p>
          </div3>
        </div2>

<div2>
          <head>CAPUT XV.-- <hi>Esum carnium cur interdicant Manichaei.</hi> </head>
<div3>
            <head>36.</head>
            <p>
 Operae pretium est totam superstitiosae hujus
<pb n="1361"/>
abstinentiae rationem cognoscere, quae ita redditur:
Quoniam, inquit, membrum Dei malorum substantiae
commixtum est, ut eam refrenaret, atque a summo
furore comprimeret (sic enim dicitis), de commixta
utraque natura, id est boni et mali, mundus est fabricatus.
Pars autem illa divina ex omni parte mundi
quotidie purgatur, et in sua regna resumitur: sed
haec per terram exhalans, et ad coelum tendens, incurrit
in stirpes, quoniam radicibus terrae affiguntur,
atque ita omnes herbas, et arbusta omnia fecundat
et vegetat. Hinc animalia cibum capiunt, quae si concumbunt,
ligant in carne divinum illud membrum, et
a certo suo itinere aversum atque impeditum, erroribus
aerumnisque implicant. Itaque cibi qui de frugibus
et pomis parantur, si ad sanctos, id est ad Manichaeos
veniant, per eorum castitatem, et orationes, et psalmos,
quidquid in eis est luculentum et divinum purgatur,
id est ex omni parte perficitur, ut ad regna
propria sine ulla sordium difficultate referatur. Hinc
est quod mendicanti homini, qui manichaeus non sit,
panem vel aliquid frugum, vel aquam ipsam, quae
omnibus vilis est, dari prohibetis; ne membrum Dei,
quod his rebus admixtum est, suis peccatis sordidatum
a reditu impediat.</p>
          </div3>
<div3>
            <head>37.</head>
            <p>
 Carnes autem jam de ipsis sordibus dicitis esse
concretas. Fugit enim aliquid partis illius divinae, ut
perhibetis, dum fruges et poma carpuntur; fugit cum
affliguntur vel terendo vel molendo vel coquendo, vel
etiam mordendo atque mandendo. Fugit etiam in
omnibus motibus animalium, vel cum gestiunt, vel
cum exercentur, vel cum laborant, vel cum omnino
aliquid operantur. Fugit etiam in ipsa quiete nostra,
dum in corpore, illa quae appellatur digestio, interiore
calore conficitur. Atque ita tot occasionibus divina
fugiente natura, quiddam sordidissimum remanet,
unde per concubitum caro formetur; cum anima tamen
boni generis, quoniam quamvis plurimum,
non tamen totum bonum, memoratis illis motibus evolat.
Quocirca, cum anima etiam carnem deseruerit,
nimias sordes reliquas fieri, et ideo eorum qui vescuntur
carnibus, animam coinquinari.
</p>
          </div3>
        </div2>

<div2>
          <head>CAPUT XVI.-- <hi>Aperit portentosa Manichaeorum mysteria.</hi> </head>
<div3>
            <head>38.</head>
            <p>
 O rerum naturae obscuritas, quantum tegmen
est falsitatis? Quis non, haec audiens, qui rerum causas
non didicit, qui nondum veritatis quantulocumque
lumine aspersus corporeis imaginibus fallitur, eo
ipso quo haec minime apparent, et per quaedam simulacra
rerum visibilium cogitantur, et diserte dici possunt,
vera esse arbitretur? Talium autem hominum
magnae turbae atque greges vocantur, quos religiosus
timor ab his fallaciis potius quam ratio tutos facit.
Quamobrem ita ego ista conabor refellere, quantum
me Deus adjuvare dignabitur, ut non solum prudentium
<pb n="1362"/>
judicio, quo simul ac dicta fuerint improbentur,
sed ipsi etiam vulgari intelligentiae, quam sint falsa
et absurda satis eluceat.</p>
          </div3>
<div3>
            <head>39.</head>
            <p>
 Primo enim quaero, unde doceatis in frumentis,
ac legumine, et oleribus, et floribus, et pomis inesse
istam nescio quam partem Dei. Ex ipso coloris nitore,
inquiunt, et odoris jucunditate, et saporis suavitate
manifestum est: quae dum non habent putria, eodem
bono sese deserta esse significant. Non pudet Deum
naso et palato inventum putare? sed haec omitto. Latine
enim vobis dicam, et, ut dici assolet, multum est
ad vos. Illud potius qualicumque mente intelligendum
fuit, si colore apparet in corporibus boni praesentia,
fimum animalium, quod ipsarum etiam carnium purgamentum
est, diversis nitere coloribus, alias candido,
plerumque aureolo, et aliis hujusmodi, quos
in pomis et floribus velut testes Dei praesentis atque
inhaerentis accipitis. Quid tandem causae est, quod
ruborem in rosa indicem abundantis boni esse perhibetis,
et eumdem damnatis in sanguine? Cur in viola
eumdem colorem amplectimini, quem in choleribus,
in morbo ictericorum, in infantis denique fimo aspernamini?
Cur nitorem atque fulgorem olei, clamare
copiam coadmixti boni arbitramini, et ad id purgandum
fauces et ventrem paratis; de pingui autem carne
simillimi fulgoris destillantibus guttis labra contingere
formidatis? Cur de thesauris Dei melonem putatis
aureum esse; et pernae adipem rancidam, vel
ovi medium non putatis? Cur vobis candor in lactucis
praedicat Deum, in lacte non praedicat? De coloribus
enim adhuc loquor, in quibus (ut omittam caetera),
unius pavonis pennis et plumis, quae certe de concubitu
et carne nascuntur, nulla potestis vestita floribus
prata conferre.</p>
          </div3>
<div3>
            <head>40.</head>
            <p>
 Nam si et odore invenitur hoc bonum, nonnullorum
animalium carnibus miri odoris conficiuntur
unguenta. Cibi denique ipsi, qui cum carnibus meliusculis
concoqui solent, multo jucundius olent quam
si eis caro defuisset. Postremo si suavius olentia mundiora
judicatis, quodam luto vesci avidius, quam
cisterninam aquam bibere debuistis; quia perfusa imbri
terra siccior, nares miro odore permulcet, meliusque
olet tale lutum, quam si exciperetur pluvia purior.
Quod si saporem opus est attestari, ut cognoscamus
habitare in corpore aliquid Dei, magis habitat in
dactylis et melle quam in carne porcina, sed magis
in carne porcina quam in faba; magis in fico quam in
ficato, ecce concedo; sed et vos concedite, magis in
ficato quam in beta. Quid quod ista ratione cogimini
confiteri, quasdam stirpes, quas certe omnes mundiores
vultis quam carnem, ex ipsa carne accipere
Deum, si sapore Deus immixtus agnoscitur? Nam et
olera sapidiora fiunt cocta cum carnibus: et herbas
quibus pecora pascuntur, gustare non possumus;
conversas autem in succum lactis, et colore praestantiores,
<pb n="1363"/>
et sapore commodissimas judicamus.</p>
          </div3>
<div3>
            <head>41.</head>
            <p>
 An bona tria simul ubi fuerint, id est color bonus
et odor et sapor, ibi esse majorem boni partem
putatis? Nolite ergo flores tantopere mirari atque laudare,
quos judicandos ad tribunal palati non potestis admittere.
Nolite portulacam saltem carnibus anteponere,
quae ab his coctis et colore et sapore et odore superatur.
Porcellus assus (hoc enim cogitis, ut de bono et de
malo, non scriptoribus et librariis, sed coquis et dulciariis
ministris vobiscum potius disseramus): porcellus
ergo assus et colore nitidus, et odore blandus, et
sapore jucundus est: habetis perfectum divinae substantiae
inhabitantis indicium; trino testimonio vos
invitat, et purgari vestra sanctitate desiderat. Invadite,
quid cunctamini? quid contradicere paratis?
Colore solo lenticulam fimus vincit infantis, odore
solo assa offella superat mitem ac viridem ficum, sapore
solo haedus occisus herbam, quam vivus pascitur,
vincit: inventa est etiam caro, cujus causa his simul
tribus testibus adjuvetur. Quid quaeritis amplius? aut
quid dicturi estis? Cur vos epulantes immundos faciant
pulpamenta, et disputantes haec portenta non
faciant: praesertim cum solis istius radius, quem vos
certe et carnibus omnibus et frugibus anteponitis,
nec oleat, nec sapiat, sed tantummodo inter caetera
corpora, praestantia fulgentissimi coloris, emineat;
qui vos magnopere hortatur, atque adeo cogit invitos,
ut inter documenta commixti boni, nihil coloris nitori
praeferatis?</p>
          </div3>
<div3>
            <head>42.</head>
            <p>
 Ad illas ergo reducimini angustias, ut magis
in sanguine, et in iis quae animalium carnibus foetidissima,
sed nitide colorata in vicis egeruntur, quam
in olivae foliis pallentibus partem Dei habitare fateamini.
Quod si dicitis, nam etiam hoc dicitis, olivae
folia, cum incenduntur, ignem emittere, in quo praesentia
lucis apparet; carnes autem, cum incenduntur,
non idem facere: quid de adipe respondebitis, qui
prope omnes Italas lucernas illuminat? Quid de fimo
bubulo, qui est certe bovis carne sordidior, quo siccato
rustici sic utuntur ad focum, ut ejus igne facilius
nihil sit fumoque purgatius? Quid quod, si nitor et
fulgor majorem praesentiam divinae partis ostendit,
eam vos non purgatis, non consignatis, non liberatis?
Siquidem est maxime in floribus, ut omittam sanguinem,
et innumerabilia in carne, vel ex carne simillima,
quos certe flores habere in epulis non potestis:
qui si etiam carnibus vesceremini, squamas certe piscium,
et quosdam vermiculos atque muscas, quae
omnia etiam in tenebris luce propria coruscant, pulmentis
vestris non adhiberetis.</p>
          </div3>
<div3>
            <head>43.</head>
            <p>
 Quid igitur restat, nisi ut dicere desinatis, habere
vos idoneos judices oculos, nares, palatum,
quibus divinae partis praesentiam in corporibus approbetis?
His autem remotis, unde docebitis non modo
majorem partem Dei in stirpibus esse quam in carnibus,
sed omnino esse aliquid ejus in stirpibus? An
pulchritudo vos movet, non quae in suavitate coloris
est, sed quae in partium congruentia? Utinam hoc esset
Quando enim corporibus animantium, in quorum
<pb n="1364"/>
forma paribus paria membra respondeant, auderetis
distorta ligna conferre? Sed si corporalium sensuum
testimoniis delectamini, quod necesse est iis qui vim
essentiae mente videre non possunt, quomodo probatis
per moram temporis, et per obtritiones quasdam, fugere
de corporibus substantiam boni, nisi quia inde
discedit Deus, ut asseritis, et de loco in locum migrat?
Plenum est dementiae. Verumtamen signa vos
ad istam sententiam et indicia, quantum existimare
possum, nulla duxerunt. Multa enim carpta de arboribus
vel evulsa de terra, antequam ad cibum nostrum
veniant, interpositione aliqua temporis meliora
redduntur; ut porri et intiba, lactucae, uvae, mala,
ficus, et quaedam pira: et multa praeterea quae et colorantur
melius, dum non statim ut decerpta fuerint,
absumuntur, et corpore capiuntur salubrius, et sapiunt
in ore conditius: quae tanta commoditas et suavitas
inesse his rebus minime deberet, si secundum
vestram sententiam, tanto desertiora bono fierent,
quanto diuturnius reponuntur, postquam a terra quasi
a matre separata sunt. Caro ipsa pridie occisorum
animalium profecto est jucundior atque commodior:
non autem ita esse oportebat, si, ut asseritis, plus
haberet boni, eo die recens animante interempto,
quam postridie cum divinae substantiae major fuga
facta esset.</p>
          </div3>
<div3>
            <head>44.</head>
            <p>
 Vinum vero vetustate purius meliusque fieri
quis ignoret? nec ad pervertendos sensus redolentius,
ut putatis, sed ad vegetandum corpus utilius:
tantum adsit modus, quem in omni re dominari decet.
Nam musto recentiore perversitas sensuum citius
solet accidere: ita ut si aliquando in lacu remanserit,
aliquantumque ferbuerit, intuentes desuper percusso
cerebro praecipites agat, et nisi aliquo modo subveniatur,
exstinguat. Jam quod ad valetudinem attinet,
inflari eo corpora pernicioseque distendi, quis abnuat?
Num ideo tanta incommoda insunt, quia plus
habet boni; propterea ista in vini vetustate non sunt,
quia divinae substantiae pars magna discessit? Absurdum
est dicere; vobis praesertim qui praesentiam partis
Dei, oculis, naribus, palato, cum hi sensus bene
afficiuntur, judicatis. Jam vero quae tanta perversio
est, vinum putare fel principum tenebrarum, et uvis
comedendis non parcere? Magisne inerit illud fel cum
in cupa, quam cum in acinis fuerit? Quod si bono
discedente quasi meracius remanet malum, et id
temporis mora contingit; non oportebat easdem uvas
suspensas atque servatas fieri mitiores, dulciores,
salubriores: neque ipsum vinum quod supra dictum
est, et amissa luce liquidius atque luculentius, et
salutifera substantia discedente salubrius.</p>
          </div3>
<div3>
            <head>45.</head>
            <p>
 Quid dicam de lignis et frondibus, quae tempore
arescunt, nec ex eo a vobis dici possunt deteriora
fieri? Id enim amittunt quo fumus gignitur, id
autem retinent unde lucida flamma consurgit, et ea
claritate quam multum diligitis, purius bonum in aridioribus,
quam in viridioribus esse testatur. Ex quo
<pb n="1365"/>
fit ut aut negetis Dei partem in luce pura quam in
fumosa esse majorem, et ita omnia documenta vestra
turbetis; aut fateamini fieri posse ut de stirpibus amputatis
vel evulsis, si diuturniore tempore reponantur,
copiosius fugiat mali natura quam boni. Quo concesso,
tenebimus de frugibus carptis majus malum posse
abire, atque ita in carnibus majus bonum posse remanere.
Et hoc quidem de tempore dictum sit.</p>
          </div3>
<div3>
            <head>46.</head>
            <p>
 Nam si commotione et subactione et attritione
harum rerum, fugae occasionem invenit divina illa
natura, multa vos similia redarguunt, quae fiunt movendo
meliora. Hordei quidam succo vinum imitantur,
quod movendo fit optimum. Sane, quod minime
praetereundum est, hoc genus potus citissime inebriat:
nec tamen unquam succum hordei, fel principum
esse dixistis. Farina parciore aqua perite contrahitur
paulo durius, ut subigendo fiat melior, et quo dici
perversius nihil potest, luce fugiente candidior. Pastillarius
mella diu subigit, ut ad illum candorem perveniant,
et minus noxiam mitioremque dulcedinem:
hoc quomodo eveniat bono discedente, disserite.
Quod si non visu et odoratu et gustu, sed auditu
etiam delectato praesentiam Dei placet probare, caro
citharis nervos, et tibiis ossa largitur; quae siccata
et attrita et torta sonora redduntur. Ita dulcedo musica,
quam de divinis regnis venisse contenditis, nobis
mortuarum carnium sordibus exhibetur, et tempore
arefactis, et attritione tenuatis, et tortione
distentis: quibus afflictationibus etiam de rebus viventibus
divinam substantiam fugere praedicatis; quod
etiam decoctione earum accidere dicitis. Cur ergo
elixati cardui minime obsunt valetudini? Utrum ab eis
dum ita coquuntur, Deum an partem Dei discedere
existimandum est?</p>
          </div3>
<div3>
            <head>47.</head>
            <p>
 Quid caetera persequar, quae omnia dici nec
facile est, nec necessarium? Cui enim non occurrit,
quam multa cocta suaviora et salubriora sint? Quod
non deberent, si, ut opinamini, hujuscemodi commotionibus
deseruntur bono. Nihil vos prorsus invenire
arbitror, unde istis corporis sensibus approbetis,
ideo carnes immundas esse, atque animas inquinare
vescentium, quod carptae fruges post multas commotiones
vertantur in carnem; praesertim cum et vetustatem
corruptionemque aceti, putetis vino esse mundiorem,
et caroenum quod bibitis, nihil aliud quam
coctum vinum esse videamus, quod vino deberet esse
sordidius, si motibus et coctionibus de rebus corporeis
membra divina discedunt. Si autem non ita est, non
est cur arbitremini fruges, cum carpuntur, reponuntur,
tractantur, coquuntur, digeruntur, fugiente bono
deseri, et propterea sordidissimam creandis corporibus
praebere materiam.</p>
          </div3>
<div3>
            <head>48.</head>
            <p>
 Quod si non colore et forma et odore et sapore
ducimini, ut bonum his rebus inesse judicetis, quid
aliud potestis afferre? An argumento vobis est firmitas
<pb n="1366"/>
quaedam atque valentia, quae istis rebus detrahi videtur,
dum a terra separantur atque tractantur? Sed si
hoc vos moveret (quanquam falsum id esse cito animadverti
potest, propter nonnullorum auctam postquam
terrae detracta sunt, firmitatem, ut jam de vino
commemoratum est, quod fit robustius vetustate):
tamen si haec firmitas vos moveret, ut dixi, in nullo
magis cibo quam in carnibus, copiosiorem partem
Dei probaretis esse. Non enim athletae, quibus illud
robur et valentia maxime necessaria est, olere ac
pomis, et non carne vescuntur.</p>
          </div3>
<div3>
            <head>49.</head>
            <p>
 An quia carnes aluntur arboribus, arbores autem
carnibus non aluntur, idcirco arbitramini illarum
quam nostra corpora esse meliora? Non consideratis
rem tam in promptu sitam, arbusta laetiora et fecundiora,
segetesque pinguiores alimento stercorum fieri,
cum vos in accusatione carnis nihil gravius vobis dicere
videamini, quam cum dicitis esse stercorum domum.
Hinc ergo aluntur ea quae vobis munda sunt,
quod in ea re quae vobis immunda est, multo esse
immundius praedicatis. Quod si carnem ob hoc aspernamini,
quod post concubitum nascitur, vermium
vos caro delectet, qui in pomis, lignis, in terra ipsa
denique sine ullo concubitu tam multi magnique nascuntur.
Sed nescio quae ista simulatio est. Nam si
vobis propterea displiceret caro, quod patris atque
matris commixtione formatur, non illos principes tenebrarum
de fructibus arborum suarum natos fuisse
diceretis, quos certe amplius aspernamini quam carnes,
quas gustare non vultis.</p>
          </div3>
<div3>
            <head>50.</head>
            <p>
 Nam quod opinamini omnes quidem animas
animalium de parentum cibis venire, a quibus carceribus
vos liberare gloriamini divinam substantiam,
quae in vestris tenetur alimentis, nimium contra vos,
et ad carnes edendas vos instantissime impellit. Cur
enim animas, quas illigaturi sunt corpori qui carnibus
epulantur, non praeoccupando et vescendo liberatis?
Sed, inquit, non de carnibus aliquid ab eis
bonae partis illigatur, sed de frugibus quas cum carnibus
sumunt. Quid ergo de animis leonum, quorum
cibus sola caro est, respondendum videtur? Bibunt,
inquit, et ideo anima illa de aqua tracta carnique implicata
est. Quid de innumerabilibus avibus? quid de
ipsis aquilis dici potest, quae non nisi carne pascuntur,
nec ullo potu indigent? Certe hic deficitur, et
quid responderi possit non invenitur. Si enim anima
de cibis venit, et sunt animalia fetum gignentia, quorum
et nullus potus, et cibus sola sit caro, est in
carne anima, cui purgandae more vestro subvenire
deberetis vescendo carnem. Nisi forte porcum, quod
et frugibus alitur, et aquam bibit, animam lucis habere
arbitramini; aquilae vero, cui sol maxime congruit,
tenebrarum animam, quia sola carne vivit,
inesse defenditis.</p>
          </div3>
<div3>
            <head>51.</head>
            <p>
 O rerum angustias, o incredibiles absurditates
in quas profecto non incidissetis, si a vanissimis fabulis
alieni, hoc ad continentiam ciborum sequeremini
quod veritas probat; ut concupiscentiae coercendae
gratia, non vitandae immunditiae quae nulla
<pb n="1367"/>
est, deliciosas escas respuendas judicaretis. Nam si
quis etiam rerum naturam vimque animae et corporis
minus intuens, vobis concedat animam coinquinari
de obsonio, multo magis eam tamen immundam fieri
cupiditate conceditis. Quae ergo ratio est, vel potius
amentia, de numero electorum hominem pellere,
qui forte carnem valetudinis causa, nulla cupiditate
gustaverit: si autem piperata tubera voraciter edere
concupierit, immodestiae tantum forte possitis reprehendere,
non autem ut corruptorem damnare signaculi?
Ita fit ut in electis vestris esse non possit, qui
proditus fuerit, non concupiscendo, sed medendo
partem aliquam coenasse gallinae: esse autem in iis
possit qui vehementer cumiphas, et alia placenta
carne carentia desiderasse se ipse prodiderit. Tenetis
ergo eum quem cupiditas sordibus mergit, quem
vero ipse cibus, ut arbitramini, maculat, non tenetis,
cum inquinationem de concupiscentia quam de obsonio
longe majorem fieri fateamini, complectentes tamen
eum qui conditis suavissime frugibus imminet
inhians, seseque non tenet: excludentes eum qui
quaslibet epulas hominum comprimendae famis causa
sine ulla cupiditate paratus sumere, et paratus amittere,
indifferenter capit. En miri mores, en egregia
disciplina, en memorabilis temperantia!</p>
          </div3>
<div3>
            <head>52.</head>
            <p>
 Jam quod ea quae vobis quasi purganda offeruntur
ad epulas, nefas putatis si quis alius praeter
electos ad cibandum tetigerit, quantae turpitudinis et
aliquando sceleris plenum est? Siquidem saepe tam
multa dantur, ut consumi facile a paucis non possint.
Et quoniam sacrilegium putatur, vel aliis dare quod
redundat, vel certe abjicere, in magnas contrudimini
cruditates, totum quod datum est quasi purgare cupientes.
Jam vero distenti, et prope crepantes, eos
qui sub vestra disciplina sunt, pueros ad devoranda
reliqua crudeli dominatione compellitis: ita ut cuidam
sit Romae objectum, quod miseros parvulos cogendo
ad vescendum tali superstitione necaverit. Quod non
crederem, nisi scirem quantum nefas esse arbitremini,
vel aliis haec dare qui electi non sunt, vel certe
projicienda curare. Unde illa vescendi necessitas
restat, quae ad turpissimam cruditatem pene quotidie,
aliquando tamen potest et usque ad homicidium
pervenire.</p>
          </div3>
<div3>
            <head>53.</head>
            <p>
 Quae cum ita sint, etiam panem mendicanti
dare prohibetis: censetis tamen propter misericordiam,
vel potius propter invidiam nummos dari.
Quid hic prius arguam, crudelitatem, an vecordiam?
Quid enim si eo loco res agatur, ubi venalis cibus inveniri
non potest? Homo egens ille fame moriturus
est, dum tu vir sapiens et benignus magis cucumerem
quam hominem miseraris. Haec est profecto (quid
enim dicam congruentius et planius?) falsa misericordia
et vera crudelitas. Nunc vecordiam videamus.
Quid enim si nummis illis, quos dederis, sibi panem
emat? Nonne hoc in illo pars illa vestra divina, qui
<pb n="1368"/>
hanc sumit a venditore, passura est, quod passura
erat, si te dante sumpsisset? Involvit igitur sordibus
peccator ille mendicus partem Dei revolare cupientem,
tuis nummis ad tantum soclus adjutus: et tamen
vos homines prudentissimi interesse arbitramini,
si homicidium facturo non detis hominem quem
occidat, sed scientes pecuniam unde occidendum comparet,
detis. Quid ad hanc insaniam addi potest? Ita
enim fit ut aut homo moriatur, si venalem non invenerit
cibum, aut cibus ipse, si invenerit: quorum alterum
est verum homicidium; alterum vestrum, vobis
tamen ita tribuendum, tanquam utrumque sit
verum. Nam quod auditores vestros non prohibetis
carnibus vesci, sed occidere animalia prohibetis, quid
stultius et perversius fieri potest? Nam si talis non
contaminat cibus, vos quoque sumite: si contaminat,
quae tandem dementia est majus nefas putare, animam
porcinam de corpore solvere, quam humanam
porcino corpore maculare?
</p>
          </div3>
        </div2>

<div2>
          <head>CAPUT XVII.-- <hi>Manuum signaculum apud Manichaeos quale sit aperitur.</hi> </head>
<div3>
            <head>54.</head>
            <p>
 Sed jam ad manuum signaculum considerandum
tractandumque veniamus. Ac primum quidem
quod ab animalium nece, et ab stirpium laceratione
vos temperatis, superstitiosissimum Christus ostendit:
qui nullam nobis cum belluis et arboribus societatem
juris esse judicans, et in gregem porcorum daemones
misit <note>(Matth. VIII, 32)</note>, et arborem in qua
fructum non invenerat, maledicto aridam fecit <note>(Id.
XXI, 19)</note>. Nihil certe porci, nihil arbor illa peccaverat.
Neque enim usque eo dementes sumus, ut arbitremur
sua sponte arborem vel frugiferam esse vel
sterilem. Neque illud hic vobis dicendum est, his
factis Dominum nostrum alia quaedam significare voluisse:
quis enim nesciat? Sed certe Filio Dei non
per homicidium signum dandum fuit, si arborem necare,
ut vos dicitis, homicidium est, aut necare animalia.
Nam et de hominibus, cum quibus utique sumus
juris societate conjuncti, signa quaedam dedit;
sed sanando homines, non necando. Quod et de belluis
et de arboribus faceret, si eadem nos cum illis
societate, qua vos opinamini, conjunctos esse judicaret.</p>
          </div3>
<div3>
            <head>55.</head>
            <p>
 Quo loco mihi auctoritas interponenda visa
est, propterea quia de pecorum anima, et de quadam
vita qua dicuntur arbores vivere, non potest vobiscum
subtiliter disputari. Sed quoniam privilegio
quodam vos tuemini, ut de Scripturis opprimi nequeatis,
dicendo eas esse falsatas; quanquam ea quae
commemoravi de arbore, et de grege porcorum,
nunquam a corruptoribus immissa esse dixistis: tamen,
ne considerantes quantum vobis adversentur,
hoc idem etiam de his aliquando dicere velitis; teneam
propositum meum, ut a vobis, magnis omnino
pollicitatoribus rationis atque veritatis, quaeram primum
quid obsit arbori, non dico si pomum inde foliumve
decerpas, quod quidem apud vos, si quis non
imprudentia, sed sciens fecerit, signaculi corruptor
sine ulla dubitatione damnabitur, sed omnino si eam
<pb n="1369"/>
radicitus eruas. Anima namque illa quam rationalem
inesse arboribus arbitramini, arbore excisa vinculo
solvitur, vos enim hoc dicitis, et eo quidem vinculo
in quo magna miseria, nulla utilitate tenebatur. Nam
et revolutionem hominis in arborem, notum est vos,
id est auctorem ipsum vestrum, pro ingenti poena,
non tamen pro summa, solere minitari: et num potest
in arbore anima fieri, ut in homine, sapientior?
Non necandi hominis quippe certissima ratio est, ne
aut eum neces cujus sapientia et virtus aliis plurimum
prodest, aut eum qui forte poterat ad sapientiam
pervenire, sive extrinsecus ab aliquo admonitus,
sive interioribus cogitationibus divinitus illustratus.
Animam autem hominis, quanto sapientior
corpore excesserit, tanto utilius excedere veritas
docet, et ratione subtilissima, et auctoritate latissime
pervagata. Quamobrem qui arborem dejicit, animam
nihil in sapientia proficientem de illo corpore liberat.
Itaque vos homines sancti, vos, inquam, potissimum
excidere arbores deberetis, et earum animas ab illo
vinculo exutas orationibus et psalmis ad meliora perducere.
An de his animis hoc fieri potest, non quas
mente adjuveritis, sed quas ventre receperitis?</p>
          </div3>
<div3>
            <head>56.</head>
            <p>
 Quamvis idipsum animas arborum, quamdiu
sunt in arboribus, ad sapientiam non proficere, summae
angustiae, quantum arbitror, vos compellunt fateri,
cum a vobis quaeritur cur et arboribus non mittatur
praeceptor apostolus, aut cur ille qui hominibus
mittitur, non et arboribus praedicet veritatem. Hic cogimini
respondere, illas animas percipere in talibus
corporibus praecepta divina non posse. Sed vehementius
ab alio latere urgemini; quandoquidem illas perhibetis
et audire voces nostras, et verba intelligere,
et corpora motusque corporum intueri, cogitationes
denique ipsas perspicere. Quae si vera sunt, cur nihil
possunt a lucis apostolo discere? vel cur etiam multo
facilius non possunt quam nos, cum interiora etiam
mentis aspiciant? Ita enim magister ille, qui vos loquendo
vix docet, ut dicitis, cogitando eas posset erudire,
quae sententias ejus ante sermonem in animo
cernerent. Si vero haec falsa sunt, videte tandem in
quo errore jaceatis.</p>
          </div3>
<div3>
            <head>57.</head>
            <p>
 Jam quod poma ipsi non decerpitis, herbamque
non vellitis, sed tamen ab auditoribus vestris decerpi
et evelli atque afferri vobis jubetis, non ut iis
qui afferunt tantum, sed ut iis etiam quae afferuntur,
prodesse possitis, quis bene considerans ullo modo
toleraverit? Primo, quia nihil interest utrum ipse
scelus admittas, an propter te ab alio admitti velis.
Nolle te dicis. Quomodo ergo subvenitur illi divinae
parti, quae in lactucis et in porris jacet, si nemo haec
evellat, et ad sanctos purganda deferat? Deinde, tu
ipse transiens per eum agrum, in quo tibi jure amicitiae
decerpendi quod libet potestas datur, si fico
videris corvum imminentem, quid facies? Nonne ex
opinione tua, ficus ipsa tecum loqui et deprecari
miserabiliter videtur, ut eam ipse decerpas, et sancto
ventre purificandam resuscitandamque sepelias patius,
quam corvus ille devoratam funesto corpori
<pb n="1370"/>
misceat, atque in alias formas illigandam cruciandamque
transmittat? Quid te crudelius, si verum est?
quid ineptius, si falsum est? quid magis contrarium
disciplinae vestrae, si signaculum solveris? quid te
inimicius Dei membro, si custodieris?</p>
          </div3>
<div3>
            <head>58.</head>
            <p>
 Sed hoc ex vestra opinione falsa et nugatoria:
nam certa et manifesta crudelitas in vobis esse convincitur,
ex eodem ipso errore manans. Si quis enim
per morbum corpore dissoluto, fessus ab itinere, ac
peste semianimis in via jaceat, nihil valens amplius
quam utcumque verba proferre, cui prosit ad stringendum
corpus pirum dari, teque transeuntem ut subvenias
oret, atque obsecret ut de arbore proxima, a
qua nullo humano, nullo denique vero jure prohiberis,
pomum afferas homini, post paululum nisi feceris
morituro; tu vir christianus et sanctus transibis
potius, et hominem sic affectum precantemque deseres,
ne arbor ploret dum fructus demitur, et tu signaculi
dissolutor ad poenas manichaeias destineris.
O mores et innocentiam singularem!</p>
          </div3>
<div3>
            <head>59.</head>
            <p>
 Sed jam de nece animalium requiram quod movet,
et multa quidem hujusmodi etiam in hoc genere
dici possunt. Nam quid oberit animae lupi, qui lupum
interfecerit: cum et lupus ille, quamdiu vivit, lupus
futurus sit, nec ulli obtemperet praedicatori, ut aliquantum
ab ovium sanguine temperet; et ex illo vinculo
corporis, anima secundum vos rationalis, interfecta
bellua liberetur? Et ab hac quidem caede auditores
etiam vestros prohibetis: major enim videtur quam
in arboribus. Hic vestros sensus, corporeos videlicet,
non multum improbo. Videmus enim et vocibus sentimus,
cum dolore mori animantia, quod quidem homo
contemnit in bestia, cum qua scilicet rationalem animam
non habente, nulla legis societate copulatur.
Sed eosdem vestros sensus in intuendis arboribus
quaero, et vos caecos prorsus invenio. Ut enim omittam
quod nullis motibus in ligno sensus doloris apparet,
quid manifestius quam tunc se optime habere
arborem cum viget, cum frondet, cum floribus laeta,
fructibus opulenta est? At hoc ei plerumque ac maxime
putatione praestatur. Quod si ferrum sic sentiret, ut
vultis, contabesceret potius tot tantisque affecta vulneribus,
quam ex illis pullulans locis, tam certa exsultatione
reviresceret.</p>
          </div3>
<div3>
            <head>60.</head>
            <p>
 Verumtamen cur majus nefas putatis animalia
quam stirpes caedere, cum illae vobis puriorem animam
quam carnes habere videantur? Fit, inquit, compensatio
quaedam, cum eorum, quae de agris auferuntur,
pars aliqua datur electis sanctisque purganda. Jam
superius ista frustrata sunt, satisque demonstratum
est, quantum existimo, nulla ratione dici plus esse in
frugibus partis illius bonae quam in carnibus. Sed si
vendendis carnibus victum quisque sustentet, atque
omne talis negotii lucrum in emendis electorum vestrorum
cibis consumat, pluresque istis afferat sanctis
escas quam agricola et rusticus; nonne eadem compensatione
<pb n="1371"/>
sibi animantia licere perimere clamitabit?
Est, inquit, alia quaedam secretissima ratio. Non enim
deest homini callido adversus indoctos in naturae
obscuritate perfugium. Coelestes enim, ait, principes,
qui de gente tenebrarum capti atque vincti, a Conditore
mundi in illis ordinati sunt locis, sua quisque
possidet in terra animalia, de suo scilicet genere ac
stirpe venientia: qui peremptores eorum reos tenent,
nec de hoc mundo exire permittunt, poenisque illos
quibus possunt, et cruciatibus atterunt. Quis imperitorum
haec non formidet, et qui in tanta obscuritate
nihil videt, hoc ita ut dicitur esse non arbitretur? Sed
ego institutum non relinquam meum, cui Deus aderit,
ut apertissima veritate obscura mendacia refellantur.</p>
          </div3>
<div3>
            <head>61.</head>
            <p>
 Quaero enim, si animalia quae in terris sunt et
in aquis, de illo genere principum per successionem
prolis et operationem concubitus veniunt, cum ad illos
abortivos fetus revocatur origo nascentium; quaero,
inquam, si ita est, utrum apes, et ranas, et alia multa,
quae sine concubitu gignuntur, non sit nefas occidere?
Nefas esse dicitis. Non ergo propter cognationem principum
nescio quorum, ab animantium nece auditores
vestros prohibetis. Aut si generalem cognationem
omnium esse corporum dicitis, arbores quoque ad
eamdem principum offensionem procul dubio pertinebunt,
quibus parcere non est mandatum auditoribus.
Reditur ergo ad illud invalidum, ea quae in stirpibus
auditores laedunt, expiari per fructus quos ad ecclesiam
vestram ferunt. Dictum est enim hoc modo, eos
qui in macello laniant animalia carnesque venditant,
si vestri auditores sint, suaque lucra comparatis frugibus
vobis conferant, caedem illam quotidianam sibi
licere contemnere, et quidquid in ea peccati est,
vestris epulis aboleri.</p>
          </div3>
<div3>
            <head>62.</head>
            <p>
 Quod si dicatis, quemadmodum de pomis et de
oleribus, conferendum fuisse ut illa interfectio veniam
mereretur; quod quia fieri non potest (electi enim
non edunt carnem), temperandum esse auditoribus a
nece animalium: quid respondebitis de spinis herbisque
inutilibus, quas evellendo in agris purgandis
agricolae necant, nec ex his vobis possunt cibos aliquos
exhibere? Quomodo ad veniam pertinebit tanta
vastatio, unde nulla est esca sanctorum? An forte
quidquid peccatum fuerit ut fruges et poma proficiant,
et de ipsis frugibus et pomis aliquid comedendo dissolvitis?
Quid si ergo agros locustae aut mures et sovices
vastant, quod saepe accidere manifestum est?
impune ab agricola vestro auditore necabuntur, quia
ideo peccat ut fructus proficiant? Hic certe coarctamini.
Aut enim conceditis auditoribus interfectionem
animalium, quam vester auctor concedere noluit, aut
eos ab agricultura etiam prohibebitis, quam ille concessit.
Quanquam saepe etiam dicere audeatis feneratorem
innocentiorem esse quam rusticum; usque adeo
melonibus quam hominibus estis amiciores. Si quidem
<pb n="1372"/>
illi ne laedantur, melius judicatis hominem fenore
trucidari. Haeccine est appetenda, et praedicanda justitia,
an potius exsecranda et damnanda fallacia? Haeccine
est misericordia memorabilis, an exsecranda
potius immanitas?</p>
          </div3>
<div3>
            <head>63.</head>
            <p>
 Quid quod a nece animalium nec vos ipsi in pediculis
et pulicibus et cimicibus temperatis? Magnamque
hujus rei defensionem putatis, quod has esse sordes
nostrorum corporum dicitis. Quod primo aperte
falsum de pulice et cimice dicitur. Cui enim non manifestum
est haec animalia non de nostro corpore
existere? Deinde si concubitum vehementius exsecramini,
quod nimium videri vultis, cur non vobis mundiora
videntur animalia, quae sine concubitu de nostra
carne nascuntur? quanquam enim postea coeundo
pariant, non tamen nobis coeuntibus de nostro corpore
primo nascuntur. Jam vero, si quaecumque de
viventibus gignuntur corporibus, sordidissima sunt
putanda, multo magis quaecumque de mortuis. Impunius
ergo occiditur vel sorex, vel anguis, vel scorpio,
quos de humanis cadaveribus nasci, a vobis potissimum
solemus audire. Sed obscura omitto et incerta.
De apibus certe fama est celebrior, quod de boum cadaveribus
oriantur. Ergo occiduntur impune. At si
hoc quoque dubium est, nemo fere de scarabeis dubitat,
quin de fimo in pilam rotundato ab his atque
obruto existant. Haec igitur animantia et alia quae
persequi longum est, sordidiora certe debetis opinari,
quam pediculos vestros; et tamen illa occidere nefas
vobis videtur, his autem parcere stultum: nisi forte
quod sunt haec animalia parva contemnitis. Sane si ita
est, ut animal quo brevius est, eo contemptius esse
debeat, necesse est camelum homini praeferatis.</p>
          </div3>
<div3>
            <head>64.</head>
            <p>
 Huc accedit illa gradatio, quae cum vos audirem,
nos saepe turbavit. Nulla enim causa est cur
propter parvum corporis modulum, pulex necandus
sit, non etiam musca quae in faba gignitur. Et si haec,
cur non etiam ista paulo amplior, cujus certe fetus
minor est quam illa. Hoc etiam sequitur, ut apis quoque
sine culpa perimatur, cujus pullus huic muscae
coaequatur. Inde ad locustae pullum et locustam, inde
ad pullum muris et murem. Et ne longum faciam,
nonne videtis his gradibus ad elephantum perveniri,
ut omnino recusari non possit ingentem illam belluam
sine culpa se occidere, quisquis propter parvulum
corpus interfectionem pulicis peccatum esse non putat?
Sed jam etiam de hujusmodi nugis satis dictum
arbitror.
</p>
          </div3>
        </div2>

<div2>
          <head>CAPUT XVIII.-- <hi>De signaculo sinus et nefandis mysteriis Manichaeorum.</hi> </head>
<div3>
            <head>65.</head>
            <p>
 Restat signaculum sinus, in quo multum incerta
est castitas vestra. Non enim concubitum, sed
ut longe ante ab Apostolo dictum est, vere nuptias
prohibetis <note>(I Tim. IV, 3)</note>, quae talis operis una est
honesta defensio. Hic non dubito vos esse clamaturos,
invidiamque facturos, dicendo, castitatem perfectam
vos vehementer commendare atque laudare, non tamen
<pb n="1373"/>
nuptias prohibere; quandoquidem auditores
vestri, quorum apud vos secundus est gradus, ducere
atque habere non prohibeantur uxores. Quae cum
magna voce et magna indignatione dixeritis, ego vos
lenius interrogabo ad hunc modum: nonne vos estis
qui filios gignere, eo quod animae ligentur in carne,
gravius putatis esse peccatum, quam ipsum concubitum?
Nonne vos estis qui nos solebatis monere, ut
quantum fieri posset, observaremus tempus, quo ad
conceptum mulier post genitalium viscerum purgationem
apta esset, eoque tempore a concubitu temperaremus,
ne carni anima implicaretur? Ex quo illud
sequitur, ut non liberorum procreandorum causa, sed
satiandae libidinis habere conjugem censeatis. Nuptiae
autem, ut ipsae nuptiales tabulae clamant, liberorum
procreandorum causa, marem feminamque conjungunt:
quisquis ergo procreare liberos quam concumbere
gravius dicit esse peccatum, prohibet utique
nuptias; et non jam uxorem, sed meretricem feminam
facit, quae donatis sibi certis rebus, viro ad explendam
ejus libidinem jungitur. Si enim uxor est, matrimonium
est. Non autem matrimonium est ubi datur
opera ne sit mater: non igitur uxor. Quocirca nuptias
prohibetis, nec ab hoc crimine, quod olim a Spiritu
sancto de vobis praedictum est, ulla vos ratione defenditis.</p>
          </div3>
<div3>
            <head>66.</head>
            <p>
 Jamvero, cum vehementer satagitis ne per
concubitum anima ligetur in carne, et vehementer
asseritis, per sanctorum cibum animam de seminibus
liberari, nonne confirmatis, o miseri, quod de vobis
homines suspicantur? Cur enim de tritico, et de faba,
et de lenticula aliisque seminibus, cum his vescimini,
liberare vos velle animam creditur, de animalium seminibus
non credatur? Non enim, ut ipsam carnem
mortui animantis immundam esse dicitis, quod animam
non habet; hoc ita potestis et de animantis semine
dicere, in quo animam, quae apparebit in prole,
colligatam esse censetis, et in quo ipsius Manichaei animam
implicatam fuisse fatemini. Et quia non possunt
ab auditoribus vestris purganda vobis talia semina afferri,
quis non suspicetur secretam de vobis ipsis inter
vos fieri talem purgationem, et ideo illis, ne vos deserant,
occultari? Quae si non facitis, quod utinam ita
sit, videtis tamen quantae suspicioni vestra superstitio
pateat, et quam non sit hominibus succensendum id
opinantibus, quod de vestra professione colligitur,
cum vos animas per escam et potum, de corporibus
et sensibus liberare praedicatis. Nolo hic diutius immorari;
et videtis quantus sit invectionis locus. Sed
quia et res talis est, ut eam potius reformidet quam
insectetur oratio, et propositum illud meum per totum
sermonem animadverti potest, quo statui nihil exaggerare,
sed nudis quodammodo rebus et rationibus
agere, transeamus ad aliud.
</p>
          </div3>
        </div2>

<div2>
          <head>CAPUT XIX.-- <hi>Flagitia Manichaeorum.</hi> </head>
<div3>
            <head>67.</head>
            <p>
 Jam enim satis apparet qualia sint tria vestra
signacula. Hi sunt vestri mores, hic finis admirabilium
praeceptorum, ubi nihil certum, nihil constans, nihil
rationabile, nihil inculpabile: sed omnia dubia, imo
<pb n="1374"/>
vero sine dubitatione falsissima, omnia repugnantia,
abominabilia, absurda. Denique tam multa et tam gravia
peccata in his moribus deprehenduntur, ut si quis
accusare velit omnia, homo alicujus facultatis, singula
ut minimum, singulis voluminibus possit. Haec igitur
si custodiretis, vestramque impleretis professionem,
nihil vobis esset ineptius, nihil stultius, nihil imperitius:
cum autem laudatis et docetis ista, nec facitis,
quid vobis fallacius, quid insidiosius, quid malitiosius
dici aut inveniri potest?</p>
          </div3>
<div3>
            <head>68.</head>
            <p>
 Novem annos totos magna cura et diligentia vos
audivi, nullus mihi electorum innotescere potuit,
qui secundum haec praecepta non aut deprehensus in
peccato, aut certe suspicioni subditus fuerit. Multi in
vino et carnibus, multi lavantes in balneis inventi sunt.
Sed haec audiebamus. Nonnulli alienas feminas seduxisse
approbati sunt, ita ut hinc plane dubitare non
possim. Sed sit et haec magis fama quam verum. Vidi
ipse non solus, sed cum iis qui partim jam illa superstitione
liberati sunt, partim adhuc opto ut liberentur;
vidimus ergo in quadrivio Carthaginis, in platea celeberrima,
non unum, sed plures quam tres electos simul
post transeuntes nescio quas feminas tam petulanti
gestu adhinnire, ut omnium trivialium impudicitiam
impudentiamque superarent. Quod de magna venire
consuetudine, atque illos inter se ita vivere satis eminebat,
quandoquidem nullus socii praesentiam veritus,
omnes, aut certe pene omnes eadem teneri peste indicabat.
Non enim erant hi ex una domo, sed diverse
prorsus habitantes, ex eo loco ubi conventus omnium
factus erat, pariter forte descenderant. Nos autem
graviter commoti, graviter etiam questi sumus. Quis
tandem hoc vindicandum, non dicam separatione ab
ecclesia, sed pro magnitudine flagitii vehementi saltem
objurgatione arbitratus est?</p>
          </div3>
<div3>
            <head>69.</head>
            <p>
 Et haec erat omnis excusatio impunitatis illorum
quod eo tempore quo conventicula eorum lege publica
prohiberentur, ne quid laesi proderent, metuebatur.
Ubi est ergo quod perpetuam sibi persecutionem
in hoc mundo futuram praedicant, eoque se commendatiores
haberi volunt, hinc interpretantes quod hic
mundus eos oderit <note>(Joan. XV, 18)</note>; et propterea penes
se quaerendam veritatem affirmantes, quia in promissione
Spiritus sancti paracleti dictum est quod eum
mundus iste accipere non possit <note>(Id. XIV, 17)</note>. De qua
re non iste locus disserendi est. Sed certe si perpetua
vobis persecutio futura est, usque in saeculi finem,
perpetua erit et haec dissolutio tantaeque turpitudinis
impunita contagio, dum tales laedere formidatis.</p>
          </div3>
<div3>
            <head>70.</head>
            <p>
 Id etiam nobis responsum est, cum ad ipsos primates
detulissemus conquestam nobis esse mulierem
quod in conclavi, ubi cum aliis feminis erat, de illorum
scilicet sanctitate secura, ingressis electis pluribus,
et ab uno lucerna exstincta, incertum cujus eorum
in tenebris appetita esset amplexu, et coacta in flagitium,
nisi subsidio clamoris evasisset. Hoc nobis quoque
notissimum nefas, de quanta consuetudine venisse
<pb n="1375"/>
arbitrandum est? Et hoc factum est ea nocte qua festae
apud vos vigiliae celebrantur. Sed revera etiamsi nullus
esset proditionis metus, quis posset damnandum offerre
episcopo, qui sic praecaverat ne agnosceretur?
Quasi vero non omnes idem crimen involutos tenebat,
qui simul ingressi erant. Nam omnibus petulanter
jocantibus lucerna exstincta placuerat.</p>
          </div3>
<div3>
            <head>71.</head>
            <p>
 Suspicionibus vero januae quantae aperiebantur,
cum eos invidos inveniebamus, cum avaros, cum epularum
exquisitarum avidissimos, cum in jurgiis frequentissimos,
cum de rebus exiguis mobilissimos?
Non utique arbitrabamur eos temperare posse, a quibus
se temperare profitebantur, quando latibula et tenebras
invenirent. Duo quidam erant existimationis satis
bonae, facili ingenio, atque in illis suis disputationibus
principes, nobis amplius quam caeteri familiariusque
conjuncti. Quorum unus qui propter studia etiam liberalia
nobis arctius adhaerebat, hic nunc ibi esse presbyter
dicitur. Hi sibi graviter invidebant, et objiciebat
alter alteri, non accusatione manifesta, sed sermone
apud quos poterat et susurris, ab eo violenter attentatam
cujusdam auditoris uxorem. Ille autem se purgans,
interim apud nos alium ejusdem sceleris electum
criminabatur, qui apud eumdem auditorem, quasi amicus
fidissimus habitabat: quem quoniam subito ingrediens
cum muliere deprehenderat, dicebat mulieri et
adultero ab illo inimico atque invido consilium datum,
ut illa sibi conflaretur calumnia, ne si quid proderet,
crederetur. Angebamur nos, et molestissime ferebamus,
quod etiamsi de appetita muliere incertum erat,
livor tamen in illis duobus, quibus meliores ibi non
inveniebamus, apparebat acerrimus, et alia conjicere
cogebat.</p>
          </div3>
<div3>
            <head>72.</head>
            <p>
 Postremo in theatris electos, et aetate, et, ut
videbantur, moribus graves, cum sene presbytero saepissime
invenimus. Omitto juvenes, quos etiam rixantes
pro scenicis et aurigis deprehendere solebamus,
quae res non mediocri argumento est quomodo se possint
continere ab occultis, cum eam cupiditatem superare
non possint, quae illos auditorum suorum oculis
ostentat, et prodit erubescentes atque fugitantes. An
vero illius etiam sancti, ad cujus disputationes in ficariorum
vicum ventitabamus, tantum illud flagitium
proderetur, si virginem sanctimonialem mulierem tantum,
non et praegnantem facere potuisset? Sed occultum
et incredibile malum crescens uterus latere non
passus est. Quod cum mater fratri juveni prodidisset,
acerrime dolens, religionis tamen nomine ab accusatione
publica revocatus est; perfecitque ut ille (non
enim hoc ferre quisquam posset) de illa ecclesia pelleretur:
et ne impunita res omnino esset, cepit consilium,
ut adjunctis sibi amicis, hominem pugnis
calcibusque concideret. At ille cum graviter caederetur,
clamabat, ut sibi ex auctoritate Manichaei parceretur,
Adam primum heroem peccavisse, et post peccatum
fuisse sanctiorem.</p>
          </div3>
<div3>
            <head>73.</head>
            <p>
 Talis est namque apud vos opinio de Adam et
Eva: longa fabula est, sed ex ea id attingam quod in
praesentia satis est. Adam dicitis sic a parentibus suis
<pb n="1376"/>
genitum, abortivis illis principibus tenebrarum, ut
maximam partem lucis haberet in anima, et perexiguam
gentis adversae. Qui cum sancte viveret propter
exsuperantem copiam boni, commotam tamen in eo
fuisse adversam illam partem, ut ad concubitum declinaretur:
ita eum lapsum esse atque peccasse, sed
vixisse postea sanctiorem. Hic ego non tam de nequam
homine conqueror, qui stupro nefario alienam familiam,
sub habitu electi et sancti viri ad tantum dedecus
infamiamque perduxit. Non hoc vobis objicio.
Fuerit hoc hominis perditissimi potius quam consuetudinis
vestrae. Non enim tantum flagitium in vobis,
sed in illo arguo. Illud tamen in omnibus vobis quemadmodum
ferri et tolerari possit ignoro, quod cum
animam partem Dei esse dicatis, asseritis tamen etiam
exigno admixto malo, majorem ejus copiam ubertatemque
superari. Quis enim cum hoc crediderit, et
eum libido pulsaverit, non ad talem defensionem potius,
quam ejus libidinis refrenationem compressionemque
confugiat?
</p>
          </div3>
        </div2>

<div2>
          <head>CAPUT XX.-- <hi>Flagitia eorumdem Romae deprehensa.</hi> </head>
<div3>
            <head>74.</head>
            <p>
 Quid amplius dicam de moribus vestris? Dixi
quae ipse compererim, cum in ea essem civitate ubi
ista commissa sunt. Romae autem me absente quid
gestum sit, totum longum est explicare. Dicam tamen
brevi. Eo enim res erupit, ut occulta esse non posset
absentibus: et ego quidem postea Romae cum essem,
omnia vera me audisse firmavi; quamvis tam familiaris
et mihi probatus, qui praesens erat, ad me rem pertulerat,
ut omnino dubitare non possem. Nam quidam
vester auditor, in illa memorabili abstinentia nihilo
electis cedens, qui et liberaliter institutus esset, et
vestram sectam copiose vellet et soleret defendere,
molestissime ferebat quod ei vage pessimeque habitantium
passimque viventium electorum mores perditissimi
saepe disputanti objiciebantur. Cupiebat itaque,
si fieri posset, omnes qui secundum illa praecepta vitam
degere parati essent, congregare in domum suam,
et suis sumptibus sustinere. Erat enim et non mediocris
pecuniae contemptor, et non mediocriter pecuniosus.
Querebatur autem impediri tantos conatus suos
episcoporum dissolutione, quibus adjuvantibus implere
debebat. Interea vester episcopus quidam, homo
plane, ut ipse expertus sum, rusticanus atque impolitus,
sed nescio quomodo ea ipsa duritia severior in
custodiendis bonis moribus videbatur. Hunc diutissime
desideratum et aliquando praesentem arripit iste, exponit
homini voluntatem suam: laudat ille atque consentit,
placet ut in domo ejus prior ipse incipiat habitare.
Quod ubi factum est, eo congregati sunt electi
omnes, qui Romae esse potuerunt. Proposita est vivendi
regula de Manichaei epistola: multis intolerabile
visum est; abscesserunt: remanserunt tamen pudore
non pauci. Coepit ita vivi ut placuerat, et ut tanta praescribebat
auctoritas: cum interim auditor ille vehementer
omnes ad omnia cogeret, neminem tamen ad
<pb n="1377"/>
id quod non prior ipse susciperet. Interea rixae inter
electos oriebantur creberrimae, objiciebantur ab invicem
crimina, quae ille omnia gemens audiebat, dabatque
operam ut seipsos in jurgando incautissime
proderent: prodebant nefanda et immania. Ibi cognitum
est quales essent, qui tamen inter caeteros vim
praeceptorum illorum subeundam sibi esse putaverunt.
Jam de caeteris quid suspicandum erat, aut quid potius
judicandum? Quid plura? Coacti aliquando murmuraverunt
sustineri illa mandata non posse: inde in
seditionem. Agebat auditor causam suam complexione
brevissima, aut illa omnia esse servanda, aut illum
qui talia sub tali conditione praecepisset, quae nullus
posset implere, stultissimum existimandum. Vicit tamen,
non enim aliter poterat, unius sententiam effrenatissimus
plurium strepitus. Postea etiam ipse cessit
episcopus, et cum magno dedecore aufugit: cujus sane
cibi praeter regulam clanculo accepti, et saepe inventi
ferebantur, cum ei de proprio sacculo diligenter occultato
pecunia copiosa suppeteret.</p>
          </div3>
<div3>
            <head>75.</head>
            <p>
 Haec si falsa esse dicitis, nimis apertis et pervulgatis
<pb n="1378"/>
rebus obsistitis. Sed utinam hoc dicatis. Cum
enim sint ista manifesta, et iis scire voluerint cognitu
facillima, intelligitur quam vera dicere soleant
qui haec vera esse negaverint. Sed aliis defensionibus
utimini, quas ego non improbo. Aut enim dicitis aliquos
qui vestra praecepta custodiant, nec eos aliorum
criminibus debere perfundi; aut non oportere omnino
quaeri quales sint homines, qui vestram sectam profitentur,
sed qualis sit ipsa professio. Quorum ego
utrumque cum admisero (quanquam nec illos fidos
mandatorum observatores demonstrare, nec ipsam haeresim
a tot et tantis nugis atque sceleribus purgare
possitis), illud tamen a vobis magnopere requiram,
cur maledictis insectemini Christianos catholici nominis,
quorumdam intuentes perditam vitam; cum de
vestris hominibus haberi quaestionem, aut impudenter
recusetis, aut impudentius non recusetis, velitisque
intelligi in tanta vestra paucitate latere nescio quos,
qui sua praecepta custodiunt, et in tanta Catholicae
multitudine non velitis?

</p>
          </div3>
        </div2>
      </div1>
</body>
  </text>
</TEI>