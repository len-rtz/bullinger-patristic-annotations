<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De gratia et libero arbitrio</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 44</title>
           <idno>AugHip.DeGrEtL</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	
<div1>
        <head>De gratia et libero arbitrio</head>

<p>Docet cavendum esse, ne vel gratia negato libero arbitrio, vel negata gratia liberum arbitrium defendatur: nam liberum
voluntatis arbitrium inesse homini, constare ex Scripturarum testimoniis; de ipsa etiam gratia Dei, sine qua nihil boni
agere possumus, data esse in iisdem Scripturis divina documenta. Postea contra Pelagianos probat gratiam non secundum
merita nostra dari. Explicat quomodo vita aeterna, quae bonis operibus redditur, vere sit gratia. Tum vero monstrat quod
neque scientia legis, neque natura, neque sola remissio peccatorum sit illa gratia quae per Jesum Christum Dominum nostrum
datur, sed ipsa gratia faciat ut lex impleatur, ut natura liberetur, ne peccatum dominetur. Expugnat vanum illud
Pelagianorum perfugium, quo dicunt,  « gratiam, etsi non secundum merita bonorum operum detur, tamen dari secundum
merita bonae voluntatis, quae praecedit, credentis et orantis. »  Incidit in quaestionem, cur Deus jubet quod ipse daturus
est; et an jubeat aliqua quae non possumus. Charitatem, sine qua praecepta non implentur, non in nobis nisi ex ipso Deo
esse convincit. Ostendit operari Deum in cordibus hominum ad inclinandas eorum voluntates quocumque voluerit, sive ad
bona pro sua misericordia, sive ad mala pro meritis eorum, judicio utique suo aliquando aperto, aliquando occulto, semper
tamen justo. Tandem gratuitae gratiae nec meritis redditae luculentum exemplum suppetere in iis parvulis qui salvantur,
dum alii unam cum ipsis causam habentes pereunt.</p>


<div2>
          <head>CAPUT PRIMUM.</head>
<div3>
            <head>1.</head>
            <p>
 Propter eos qui hominis
<pb n="0881"/>liberum arbitrium sic praedicant et defendunt, ut
Dei gratiam qua vocamur ad eum et a nostris malis
meritis liberamur, et per quam bona merita comparamus
quibus ad vitam perveniamus aeternam, negare
audeant et conentur auferre, multa jam disseruimus,
litterisque mandavimus, quantum nobis
Dominus donare dignatus est. Sed quoniam sunt quidam,
qui sic gratiam Dei defendunt, ut negent hominis
liberum arbitrium; aut quando gratia defenditur,
negari existiment liberum arbitrium; hinc aliquid
scribere ad vestram Charitatem, Valentine frater,
et caeteri qui simul Deo servitis, compellente mutua
charitate curavi. Nuntiatum est enim mihi de vobis,
fratres, ab aliquibus qui in vestra congregatione
sunt, et ad nos inde venerunt, per quos et ista direximus,
quod de hac re dissensiones in vobis sint.
Itaque, dilectissimi, ne vos perturbet hujus quaestionis
obscuritas, moneo vos primum, ut de iis quae
intelligitis, agatis Deo gratias: quidquid est autem
quo pervenire nondum potest vestrae mentis intentio,
pacem inter vos et charitatem servantes, a Domino
ut intelligatis orate; et donec vos ipse perducat ad
ea quae nondum intelligitis, ibi ambulate quo pervenire
potuistis. Hoc admonet apostolus Paulus, qui
cum dixisset nondum se esse perfectum, paulo post
ait, <hi>Quotquot ergo perfecti hoc sapiamus;</hi> id est, ita
nos esse perfectos, ut nondum ad perfectionem quae
nobis sufficit venerimus: continuoque subjunxit, <hi>Et
<pb n="0882"/>
si quid aliter sapitis, hoc quoque vobis Deus revelabit:
verumtamen in quod pervenimus, in eo ambulemus. <note>(Philipp. III, 12-16)</note>
            </hi>.
Ambulando quippe in quod
pervenimus, et quo nondum pervenimus pervenire
poterimus, Deo nobis revelante si quid aliter sapimus,
si ea quae jam revelavit non relinquamus.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 Revelavit autem nobis per Scripturas
suas sanctas, esse in homine liberum voluntatis
arbitrium. Quomodo autem revelaverit, commemoro
vos, non humano eloquio, sed divino. Primum,
quia ipsa divina praecepta homini non prodessent,
nisi haberet liberum voluntatis arbitrium, quo ea
faciens ad promissa praemia perveniret. Ideo enim
data sunt, ut homo excusationem de ignorantia non
haberet: sicut Dominus dicit in Evangelio de Judaeis, <hi>Si non venissem et locutus eis fuissem, peccatum non
haberent: nunc autem excusationem non habent de
peccato suo 
 <note>(Joan. XV, 22)</note>
            </hi>. De quo peccato dicit,
nisi de illo magno, quod praesciebat eorum futurum
quando ista dicebat, id est, quo eum fuerant occisuri?
Neque enim nullum habebant peccatum, antequam
Christus venisset in carne ad eos. Item dicit
Apostolus: <hi>Revelatur ira Dei de coelo in omnem impietatem
et injustitiam hominum eorum, qui veritatem in
iniquitate detinent: quia quod notum est Dei, manifestum
est in illis; Deus enim illis manifestavit. Invisibilia
enim ejus, a creatura mundi, per ea quae facta sunt,
intellecta conspiciuntur; sempiterna quoque virtus ejus
ac divinitas, ut sint inexcusabiles <note>(Rom. I, 18-20)</note>
            </hi>.
<pb n="0883"/>
Quomodo dicit inexcusabiles, nisi de illa excusatione
qua solet dicere humana superbia, Si scissem, fecissem;
ideo non feci, quia nescivi? aut, Si scirem,
facerem; ideo non facio, quia nescio? Haec eis excusatio
tollitur, quando praeceptum datur, vel scientia
non peccandi manifestatur.</p>
          </div3>
<div3>
            <head>3.</head>
            <p>
 Sed sunt homines qui etiam de ipso Deo se excusare
conantur, quibus dicit apostolus Jacobus: <hi>Nemo cum tentatur, dicat, Quoniam a Deo tentor</hi>.
<hi>Deus enim intentator malorum est: ipse autem neminem
tentat. Unusquisque vero tentatur a concupiscentia
sua abstractus et illectus: deinde concupiscentia cum
conceperit, parit peccatum; peccatum vero cum consummatum
fuerit, generat mortem 
 <note>(Jacobi I, 13-15)</note>
            </hi>.
Item de ipso Deo se excusare volentibus, respondet
liber Proverbiorum Salomonis: <hi>Insipientia viri violat
vias ejus, Deum autem causatur in corde suo. <note>(Prov.
XIX, 3)</note>
            </hi>. Et liber Ecclesiasticus dicit: <hi>Ne dixeris,
Quia propter Dominum recessi: quae enim odit non
facias. Ne dixeris, Quia ipse me induxit: non enim
opus habet viro peccatore. Omne exsecramentum odit
Dominus, et non est amabile timentibus illum. Ipse ab
initio fecit hominem, et reliquit eum in manu consilii
sui. Si volueris, conservabis mandata, et fidem bonam
placiti. Apponit tibi ignem et aquam; ad quodcumque
volueris extende manum tuam. In conspectu hominis
vita et mors, et quodcumque placuerit dabitur ei <note>(Eccli. XV, 11-18)</note>
            </hi>.
Ecce apertissime videmus expressum
liberum humanae voluntatis arbitrium.</p>
          </div3>
<div3>
            <head>4.</head>
            <p>
 Quid illud, quod tam multis locis omnia mandata
sua custodiri et fieri jubet Deus? quomodo jubet,
si non est liberum arbitrium? Quid beatus ille,
de quo Psalmus dicit, quod <hi>in lege Domini fuit voluntas
ejus <note>(Psal. I, 2)</note>
            </hi>? nonne satis indicat voluntate
sua hominem in lege Dei consistere? Deinde tam
multa mandata, quae ipsam quodam modo nominatim
conveniunt voluntatem, sicut est, <hi>Noli vinci a malo <note>(Rom. XII, 21)</note>
            </hi>:
et alia similia, sicut sunt, <hi>Nolite
fieri sicut equus et mulus, quibus non est intellectus <note>(Psal. XXXI, 9)</note>
            </hi>;
et, <hi>Noli repellere consilia matris
tuae <note>(Prov. I, 8)</note>
            </hi>; et, <hi>Noli esse sapiens apud te ipsum;</hi> 
et, <hi>Noli deficere a disciplina Domini;</hi> et, <hi>Noli negligere
legem;</hi> et, <hi>Noli abstinere bene facere egenti;</hi> et, <hi>Noli fabricare in amicum tuum mala 
 <note>(Id. III, 7, 11,
27, 29)</note>
            </hi>; et, <hi>Noli intendere fallaci mulieri <note>(Id. V, 2)</note>
            </hi>;
et, <hi>Noluit intelligere ut bene ageret <note>(Psal. XXXV, 4)</note>
            </hi>;
et, <hi>Noluerunt accipere disciplinam <note>(Prov. I, 29)</note>
            </hi>:
et innumerabilia talia in veteribus Libris divinorum
eloquiorum quid ostendunt, nisi liberum arbitrium
voluntatis humanae? In Libris etiam novis evangelicis
et apostolicis quid aliud ostenditur, ubi dicitur, <hi>Nolite vobis condere thesauros in terra 
 <note>(Matth. VI, 19)</note>
            </hi>;
et, <hi>Nolite timere eos qui occidunt corpus <note>(Id. X, 28)</note>
            </hi>;
et, <hi>Qui vult venire post me, abneget semetipsum <note>(Id.
XVI, 24)</note>
            </hi>; et, <hi>Pax in terra hominibus bonae voluntatis <note>(Luc. II, 14)</note>
            </hi>:
et quod dicit apostolus Paulus, <hi>Quod vult faciat, non peccat si nubat</hi>:
 <hi>qui autem statuit
<pb n="0884"/>
in corde suo, non habens necessitatem, potestatem
autem habens suae voluntatis, et hoc statuit in
corde suo, servare virginem suam, bene facit <note>(I Cor.
VII, 36, 37)</note>
            </hi>. Item dicit, <hi>Si autem volens, hoc facio,
mercedem habeo <note>(Id. IX, 17)</note>
            </hi>: et alio loco, <hi>Sobrii
estote juste, et nolite peccare <note>(Id. XV, 34)</note>
            </hi>: et iterum, <hi>Ut quemadmodum promptus est animus voluntatis, ita
sit et perficiendi 
 <note>(II Cor. VIII, 11)</note>
            </hi>. Et ad Timotheum
dicit, <hi>Cum enim in deliciis egerint in Christo, nubere
volunt <note>(I Tim. V, 11)</note>
            </hi>: et alibi, <hi>Sed et omnes qui pie
volunt vivere in Christo Jesu, persecutionem patientur <note>(II Tim, III, 12)</note>
            </hi>:
et ipsi Timotheo, <hi>Noli negligere
gratiam quae in te est <note>(I Tim. IV, 14)</note>
            </hi>. Et ad Philemonem: <hi>Ne bonum tuum velut ex necessitate esset, sed
ex voluntate 
 <note>(Philem. 14)</note>
            </hi>. Servos etiam ipsos monet,
ut dominis suis <hi>ex animo serviant cum bona voluntate <note>(Ephes. VI, 6)</note>
            </hi>.
Item Jacobus, <hi>Nolite itaque
errare, fratres mei, et nolite in personarum acceptione
habere fidem Domini nostri Jesu Christi <note>(Jacobi II, 1)</note>
            </hi>:
et, <hi>Nolite detrahere de alterutro <note>(Id. IV, 11)</note>
            </hi>. Item
Joannes in Epistola sua, <hi>Nolite diligere mundum <note>(I
Joan. II, 15)</note>
            </hi>: et caetera hujusmodi. Nempe ubi dicitur,
Noli hoc, et noli illud, et ubi ad aliquid faciendum
vel non faciendum in divinis monitis opus
voluntatis exigitur, satis liberum demonstratur arbitrium.
Nemo ergo Deum causetur in corde suo, sed
sibi imputet quisque, cum peccat. Neque cum aliquid
secundum Deum operatur, alienet hoc a propria voluntate.
Quando enim volens facit, tunc dicendum est
opus bonum, tunc speranda est boni operis merces
ab eo, de quo dictum est, <hi>Qui reddet unicuique secundum
opera sua <note>(Matth. XVI, 27)</note>
            </hi>.
</p>
          </div3>
        </div2>

<div2>
          <head>CAPUT III.</head>
<div3>
            <head>5.</head>
            <p>
 Qui ergo noverunt divina mandata,
aufertur eis excusatio, quam solent homines
habere de ignorantia. Sed nec ipsi sine poena erunt,
qui legem Dei nesciunt. <hi>Qui enim sine lege peccaverunt,
sine lege peribunt: qui autem in lege peccaverunt,
per legem judicabuntur <note>(Rom. II, 12)</note>
            </hi>. Quod mihi non
videtur Apostolus ita dixisse, tanquam pejus aliquid
significaverit esse passuros, qui legem nesciunt in
peccatis suis, quam illos qui sciunt. Pejus enim videtur
esse perire, quam judicari: sed cum hoc de
Gentibus et de Judaeis loqueretur, quia illi sine lege
sunt, isti autem legem acceperunt; quis audeat dicere
Judaeos qui in lege peccant, non esse perituros, cum
in Christum non crediderint; quandoquidem de illis
dictum est, <hi>per legem judicabuntur?</hi> Sine fide enim
Christi nemo liberari potest; ac per hoc ita judicabuntur
ut pereant. Nam si pejor est conditio nescientium
quam scientium legem Dei, quomodo verum
erit quod Dominus in Evangelio ait, <hi>Servus qui nescit
voluntatem domini sui, et facit digna plagis, vapulabit
pauca: servus autem qui scit voluntatem domini
sui, et facit digna plagis, vapulabit multa <note>(Luc. XII, 48,
47)</note>
            </hi>? Ecce ubi ostendit gravius peccare hominem
scientem quam nescientem. Nec tamen ideo confugiendum
<pb n="0885"/>
est ad ignorantiae tenebras, ut in eis quisque
requirat excusationem. Aliud est enim nescisse,
aliud scire noluisse. Voluntas quippe in eo arguitur,
de quo dicitur, <hi>Noluit intelligere ut bene ageret <note>(Psal.
XXXV, 4)</note>
            </hi>. Sed et illa ignorantia quae non est eorum
qui scire nolunt, sed eorum qui tanquam simpliciter
nesciunt, neminem sic excusat, ut sempiterno igne
non ardeat, si propterea non credidit, quia non audivit
omnino quid crederet; sed fortasse ut mitius
ardeat. Non enim sine causa dictum est, <hi>Effunde
iram tuam in gentes quae te non noverunt <note>(Psal. LXXVIII,
6)</note>
            </hi>: et illud quod ait Apostolus, <hi>Cum venerit in
flamma ignis dare vindictam in eos qui ignorant
Deum <note>(II Thess. I, 8)</note>
            </hi>. Verumtamen ut habeamus et
ipsam scientiam, ne dicat unusquisque, Nescivi, non
audivi, non intellexi; voluntas convenitur humana,
ubi dicitur, <hi>Nolite esse sicut equus et mulus, quibus
non est intellectus <note>(Psal. XXXI, 9)</note>
            </hi>: quamvis pejor
appareat, de quo dictum est, <hi>Verbis non emendabitur
servus durus; si enim intellexerit, non obaudiet <note>(Prov.
XXIX, 19)</note>
            </hi>. Quando autem dicit homo, Non possum facere
quod praecipitur, quoniam concupiscentia mea vincor:
jam quidem de ignorantia non habet excusationem,
nec Deum causatur in corde suo, sed malum
suum in se cognoscit et dolet; cui tamen dicit Apostolus, <hi>Noli vinci a malo, sed vince in bono malum <note>(Rom. XII, 21)</note>
            </hi>.
Et utique cui dicitur, <hi>Noli vinci,</hi> arbitrium
voluntatis ejus sine dubio convenitur. Velle
enim et nolle propriae voluntatis est.
</p>
          </div3>
        </div2>

<div2>
          <head>CAPUT IV.</head>
<div3>
            <head>6.</head>
            <p>
 Sed metuendum est ne ista
omnia divina testimonia, et quaecumque alia sunt,
quae sine dubitatione sunt plurima, in defensione
liberi arbitrii, sic intelligantur, ut ad vitam piam et
bonam conversationem, cui merces aeterna debetur,
adjutorio et gratiae Dei locus non relinquatur; et
audeat miser homo, quando bene vivit et bene operatur,
vel potius bene vivere et bene operari sibi
videtur, in se ipso, non in Domino gloriari, et spem
recte vivendi in se ipso ponere, ut sequatur eum
maledictum Jeremiae prophetae dicentis, <hi>Maledictus
homo qui spem habet in homine, et firmat carnem brachii
sui, et a Domino discedit cor ejus <note>(Jerem. XVII,
5)</note>
            </hi>. Intelligite, fratres, hoc propheticum testimonium.
Quia enim non dixit propheta, Maledictus homo qui
spem habet in se ipso; posset alicui videri ideo dictum
esse, <hi>Maledictus homo qui spem habet in homine,</hi> 
ut nemo habeat spem in altero homine, sed in se.
Ut ergo ostenderet sic se admonuisse hominem, ut
nec in se ipso haberet spem; propterea cum dixisset, <hi>Maledictus homo qui spem habet in homine,</hi> 
 mox
addidit, <hi>et firmat carnem brachii sui.</hi> Brachium pro
potentia posuit operandi. In nomine autem carnis
intelligenda est humana fragilitas. Ac per hoc firmat
carnem brachii sui, qui potentiam fragilem atque invalidam,
id est humanam, sibi sufficere ad bene operandum
putat, nec adjutorium sperat a Domino.
<pb n="0886"/>
Propterea subjecit, <hi>et a Domino discedit cor ejus.</hi> 
Talis est haeresis Pelagiana, non antiqua, sed ante
non multum tempus exorta: contra quam haeresim
cum fuisset diutius disputatum, etiam ad concilia
episcopalia novissima necessitate perventum est;
unde vobis, non quidem omnia, sed tamen aliqua
legenda direxi. Nos ergo ad bene operandum spem
non habeamus in homine, firmantes carnem brachii
nostri: nec a Domino discedat cor nostrum; sed ei
dicat, <hi>Adjutor meus esto, ne derelinquas me, neque despicias
me, Deus salutaris meus <note>(Psal. XXVI, 9)</note>
            </hi>.</p>
          </div3>
<div3>
            <head>7.</head>
            <p>
 Proinde, charissimi, sicut superioribus testimoniis
sanctarum Scripturarum probavimus, ad bene
vivendum et recte agendum esse in homine liberum
voluntatis arbitrium; sic etiam de gratia Dei, sine
qua nihil boni agere possumus, quae sint divina testimonia
videamus. Ac primum de ipsa vestra professione
aliquid dicam. Neque enim congregaret vos
ista societas, in qua continenter vivitis, nisi voluptatem
conjugalem contemneretis. Hinc autem Domino
loquenti cum dixissent discipuli, <hi>Si talis est
causa hominis cum uxore, non expedit nubere;</hi> respondit
eis, <hi>Non omnes capiunt verbum hoc, sed quibus
datum est <note>(Matth. XIX, 10, 11)</note>
            </hi>. Numquid non
liberum arbitrium Timothei est exhortatus Apostolus
dicens, <hi>Contine te ipsum <note>(I Tim. V, 22)</note>
            </hi>? Et in hac
re potestatem voluntatis ostendit, ubi ait, <hi>non habens
necessitatem, potestatem autem habens suae voluntatis,
ut servet virginem suam.</hi> Et tamen, <hi>non omnes
capiunt verbum hoc, sed quibus datum est.</hi> Quibus
enim non est datum, aut nolunt, aut non implent
quod volunt: quibus autem datum est, sic volunt ut
impleant quod volunt. Itaque, ut hoc verbum, quod
non ab omnibus capitur, ab aliquibus capiatur, et
Dei donum est, et liberum arbitrium.</p>
          </div3>
<div3>
            <head>8.</head>
            <p>
 De ipsa quoque pudicitia conjugali nempe Apostolus
ait, <hi>Quod vult faciat, non peccat si nubat <note>(I Cor. VII, 37, 36)</note>
            </hi>:
et tamen etiam hoc Dei donum
est, dicente Scriptura, <hi>A Domino jungitur mulier
viro <note>(Prov. XIX, 14)</note>
            </hi>. Ideo Doctor Gentium et pudicitiam
conjugalem per quam non fiunt adulteria, et
perfectiorem continentiam per quam nullus concubitus
quaeritur, sermone suo commendans, et hoc et
illud donum Dei esse monstravit, scribens ad Corinthios,
et admonens conjuges ne se invicem fraudent:
quos cum admonuisset, adjecit, <hi>Vellem autem omnes
homines esse sicut et me ipsum;</hi> quia utique ipse
ab omni concubitu continebat: et continuo subjunxit, <hi>Sed unusquisque proprium donum habet a Deo;
alius sic, alius autem sic 
 <note>(I Cor. VII, 7)</note>
            </hi>. Numquid tam
multa quae praecipiuntur in lege Dei, ne fornicationes
et adulteria committantur, indicant aliud quam liberum
arbitrium? Neque enim praeciperentur, nisi
homo haberet propriam voluntatem, qua divinis
praeceptis obediret. Et tamen Dei donum est, sine
quo servari castitatis praecepta non possunt. Unde ait
<pb n="0887"/>
ille in libro Sapientiae: <hi>Cum scirem quia nemo esse
potest continens nisi Deus det; et hoc ipsum erat sapientiae,
scire cujus esset hoc donum <note>(Sap. VIII, 21)</note>
            </hi>.
Ut autem ista non serventur castitatis sancta mandata, <hi>unusquisque tentatur a concupiscentia sua abstractus
et illectus 
 <note>(Jacobi I, 14)</note>
            </hi>. Ubi si dixerit, Volo
servare, sed vincor a concupiscentia mea: respondet
Scriptura libero ejus arbitrio, quod jam superius
dixi, <hi>Noli vinci a malo, sed vince in bono malum.</hi> 
Quod tamen ut fiat, adjuvat gratia: quae nisi adjuverit,
nihil lex erit nisi virtus peccati. Augetur enim
concupiscentia, et majores vires accipit lege prohibente,
nisi adjuvet spiritus gratiae. Hoc est quod dicit
ille ipse Doctor Gentium: <hi>Aculeus autem mortis
est peccatum; virtus vero peccati, lex.</hi> Ecce unde dicit
homo, Volo legis servare mandatum, sed virtute
concupiscentiae meae vincor. Et cum voluntas ejus
convenitur, et dicitur, <hi>Noli vinci a malo;</hi> quid ei
prodest, nisi gratia succurrente fiat? Quod ipse Apostolus
secutus adjunxit: nam cum dixisset, <hi>virtus
peccati lex,</hi> continuo subjecit, <hi>Gratias autem Deo, qui
dat nobis victoriam per Dominum nostrum Jesum Christum <note>(I Cor. XV, 56, 57)</note>
            </hi>.
Ergo et victoria qua peccatum
vincitur, nihil aliud est quam donum Dei, in isto
certamine adjuvantis liberum arbitrium.</p>
          </div3>
<div3>
            <head>9.</head>
            <p>
 Propter quod dicit et coelestis Magister, <hi>Vigilate,
et orate, ne intretis in tentationem <note>(Matth. XXVI,
41)</note>
            </hi>. Ergo unusquisque contra suam concupiscentiam
dimicans oret, ne intret in tentationem, id est, ne
sit ab illa abstractus et illectus. Non autem intrat in
tentationem, si voluntate bona vincat concupiscentiam
malam. Nec tamen sufficit arbitrium voluntatis
humanae, nisi a Domino victoria concedatur oranti,
ne intret in tentationem. Quid vero evidentius quam
Dei ostenditur gratia, ubi quod oratur accipitur? Si
enim dixisset Salvator noster, <hi>Vigilate, ne intretis in
tentationem;</hi> admonuisse tantummodo videretur hominis
voluntatem: cum vero addidit, <hi>et orate,</hi> ostendit
Deum adjuvare, ne intretur in tentationem. Dictum
est libero arbitrio, <hi>Fili, noli deficere a disciplina
Domini <note>(Prov. III, 11)</note>
            </hi>: et Dominus dixit, <hi>Ego rogavi
pro te, Petre, ne deficiat fides tua <note>(Luc. XXII, 32)</note>
            </hi>.
Homo ergo gratia juvatur, ne sine causa voluntati
ejus jubeatur.
</p>
          </div3>
        </div2>

<div2>
          <head>CAPUT V.</head>
<div3>
            <head>10.</head>
            <p>
 Cum dicit Deus, <hi>Convertimini ad
me, et convertar ad vos <note>(Zach. I, 3)</note>
            </hi>: unum horum
videtur esse nostrae voluntatis, id est, ut convertamur
ad eum; alterum vero ipsius gratiae, id est, ut
etiam ipse convertatur ad nos. Ubi possunt putare
Pelagiani suam obtinere sententiam, qua dicunt, gratiam
Dei secundum merita nostra dari. Quod quidem
in Oriente, hoc est, in provincia Palaestina, in qua
est civitas Jerusalem, cum ipse Pelagius ab episcopis
audiretur, affirmare non ausus est. Nam inter caetera
quae illi objecta sunt, et hoc objectum est, quod
diceret, gratiam Dei secundum merita nostra dari:
quod sic alienum est a catholica doctrina et inimicum
gratiae Christi, ut nisi hoc objectum sibi anathemasset
<pb n="0888"/>,
ipse inde anathematus exisset. Sed fallaciter
eum anathemasse, posteriores ejus indicant libri
in quibus omnino nihil aliud defendit, quam gratiam
Dei secundum merita nostra dari. Talia ergo de Scripturis
colligunt, quale est hoc unum quod paulo ante
dixi, <hi>Convertimini ad me, et convertar ad vos;</hi> ut secundum
meritum conversionis nostrae ad Deum, detur
gratia ejus, in qua ad nos et ipse convertitur.
Nec attendunt qui hoc sentiunt, quia nisi donum Dei
esset etiam ipsa ad Deum nostra conversio, non ei
diceretur, <hi>Deus virtutum, converte nos <note>(Psal. LXXIX,
8)</note>
            </hi>; et, <hi>Deus, tu convertens vivificabis nos;</hi> et, <hi>Converte
nos, Deus sanitatum nostrarum <note>(Psal. LXXXIV,
7, 5)</note>
            </hi>; et hujusmodi alia, quae commemorare longum
est. Nam et venire ad Christum, quid est aliud nisi ad
eum credendo converti? Et tamen ait: <hi>Nemo potest
venire ad me, nisi datum fuerit ei a Patre meo <note>(Joan.
VI, 66)</note>
            </hi>.</p>
          </div3>
<div3>
            <head>11.</head>
            <p>
 Item quod scriptum est in libro secundo Paralipomenon, <hi>Dominus vobiscum, cum vos estis cum eo,
et si quaesieritis eum, invenietis; si autem reliqueritis
eum, derelinquet vos 
 <note>(II Par. XV, 2)</note>
            </hi>; manifestat quidem
voluntatis arbitrium. Sed illi qui dicunt gratiam
Dei secundum merita nostra dari, ista testimonia sic
accipiunt, ut dicant meritum nostrum in eo esse,
quod sumus cum Deo; ejus autem gratiam secundum
hoc meritum dari, ut sit et ipse nobiscum. Item meritum
nostrum in eo esse, quod quaerimus eum; et
secundum hoc meritum dari ejus gratiam, ut inveniamus
eum. Et in libro primo quod dictum est, <hi>Et tu,
Salomon fili mi, cognosce Deum, et servi ei in corde
perfecto et anima volente; quia omnia corda scrutatur
Dominus, et omnem cogitationem mentium novit: si
quaesieris eum, invenietur tibi; et si dimiseris eum, repellet
te in perpetuum <note>(I Par. XXVIII, 9)</note>
            </hi>; declarat voluntatis
arbitrium. Sed illi in eo ponunt meritum hominis,
quod dictum est, <hi>si quaesieris eum;</hi> et secundum
hoc meritum dari gratiam, in eo quod dictum
est, <hi>invenietur tibi:</hi> et omnino laborant, quantum
possunt, ostendere gratiam Dei secundum merita nostra
dari; hoc est, gratiam non esse gratiam. Quibus
enim secundum meritum redditur, <hi>non imputatur
merces secundum gratiam, sed secundum debitum,</hi> sicut
apertissime dicit Apostolus <note>(Rom. IV, 4)</note>.</p>
          </div3>
<div3>
            <head>12.</head>
            <p>
 Meritum enim fuit quidem in apostolo Paulo,
sed malum, quando persequebatur Ecclesiam: unde
dicit, <hi>Non sum idoneus vocari Apostolus, quia persecutus
sum Ecclesiam Dei.</hi> Cum ergo haberet hoc meritum
malum, redditum est ei bonum pro malo:
ideoque secutus adjunxit, <hi>Sed gratia Dei sum id quod
sum.</hi> Atque ut ostenderet et liberum arbitrium, mox
addidit, <hi>et gratia ejus in me vacua non fuit, sed plus
omnibus illis laboravi.</hi> Hoc enim liberum arbitrium
hominis exhortatur et in aliis, quibus dicit, <hi>Rogamus
<pb n="0889"/>
ne in vacuum gratiam Dei suscipiatis <note>(II Cor. VI, 1)</note>
            </hi>.
Utquid enim eos rogat, si gratiam sic susceperunt,
ut propriam perderent voluntatem? Tamen ne ipsa
voluntas sine gratia Dei putetur boni aliquid posse,
continuo cum dixisset, <hi>Gratia ejus in me vacua non
fuit, sed plus omnibus illis laboravi;</hi> subjunxit atque
ait, <hi>Non ego autem, sed gratia Dei mecum <note>(I Cor. XV,
9, 10)</note>
            </hi>: id est, non solus, sed gratia Dei mecum: ac
per hoc nec gratia Dei sola, nec ipse solus, sed gratia
Dei cum illo. Ut autem de coelo vocaretur, et tam
magna efficacissima vocatione converteretur <note>(Act. IX)</note>,
gratia Dei erat sola; quia merita ejus erant magna,
sed mala. Denique et alibi dicit ad Timotheum: <hi>Collabora
Evangelio secundum virtutem Dei salvos nos facientis,
et vocantis vocatione sua sancta; non secundum
opera nostra, sed secundum suum propositum et gratiam,
quae data est nobis in Christo Jesu <note>(II Tim. I, 8,
9)</note>
            </hi>. Item merita sua, sed mala commemorans dicit: <hi>Fuimus enim stulti et nos aliquando et increduli, errantes,
servientes desideriis et voluptatibus variis, in malitia
et invidia agentes, abominabiles, invicem odio habentes.</hi> 
Quid istis tam malis meritis nisi poena utique
debebatur? Sed Deo reddente bona pro malis, per
gratiam quae non secundum merita nostra datur, factum
est quod deinde subjungit et dicit:  « Cum autem
benignitas et humanitas illuxit Salvatoris nostri
Dei, non ex operibus justitiae quae fecimus nos; sed
secundum suam misericordiam salvos nos fecit, per
lavacrum regenerationis et renovationis Spiritus sancti,
quem ditissime effudit super nos, per Jesum
Christum Salvatorem nostrum, ut justificati ipsius
gratia, haeredes efficiamur secundum spem vitae
aeternae <note>(Tit. III, 3-7)</note>.
</p>
          </div3>
        </div2>

<div2>
          <head>CAPUT VI.</head>
<div3>
            <head>13.</head>
            <p>
 His et talibus testimoniis divinis
probatur, gratiam Dei non secundum merita nostra
dari: quandoquidem non solum nullis bonis, verum
etiam multis meritis malis praecedentibus videmus
datam, et quotidie dari videmus. Sed plane cum
data fuerit, incipiunt esse etiam merita nostra bona,
per illam tamen: nam si se illa subtraxerit, cadit
homo, non erectus, sed praecipitatus libero arbitrio.
Quapropter nec quando coeperit homo habere merita
bona, debet sibi tribuere illa, sed Deo, cui dicitur in
Psalmo, <hi>Adjutor meus esto, ne derelinquas me <note>(Psal.
XXVI, 9)</note>
            </hi>. Dicendo, <hi>ne derelinquas me,</hi> ostendit quia si
derelictus fuerit, nihil boni valet ipse per se: unde et
ille ait, <hi>Ego dixi in abundantia mea, Non movebor in
aeternum.</hi> Putaverat enim suum fuisse bonum, quod
ei sic abundabat, ut non moveretur: sed ut ostenderetur
illi, cujus esset illud, de quo tanquam suo
coeperat gloriari, paululum gratia deserente admonitus
dicit, <hi>Domine, in voluntate tua praestitisti decori
meo virtutem; avertisti autem faciem tuam a me, et
factus sum conturbatus <note>(Psal. XXIX, 7, 8)</note>
            </hi>. Ideo necessarium
est homini, ut gratia Dei non solum justificetur
impius, id est, ex impio fiat justus, cum redduntur
<pb n="0890"/>
ei bona pro malis; sed etiam cum fuerit jam
justificatus ex fide, ambulet cum illo gratia, et incumbat
super ipsam ne cadat. Propter hoc scriptum est
in Cantico canticorum de ipsa Ecclesia: <hi>Quae est ista
quae ascendit dealbata, incumbens super fratruelem suum <note>(Cant. VIII, 5)</note>
            </hi>?
Dealbata est enim quae per se ipsam
alba esse non posset. Et a quo dealbata est, nisi ab
illo, qui per prophetam dicit, <hi>Si fuerint peccata vestra
ut phoenicium, sicut nivem dealbabo <note>(Isai. I, 18)</note>
            </hi>?
Quando ergo dealbata est, nihil boni merebatur:
jam vero alba facta, bene ambulat; sed si super eum
a quo dealbata est, perseveranter incumbat. Propter
quod et ipse Jesus, super quem incumbit dealbata,
dixit discipulis suis, <hi>Sine me nihil potestis facere <note>(Joan.
XV, 5)</note>
            </hi>.</p>
          </div3>
<div3>
            <head>14.</head>
            <p>
 Ergo redeamus ad apostolum Paulum, quem
certe invenimus sine ullis meritis bonis, imo cum
multis meritis malis, Dei gratiam consecutum reddentis
bona pro malis: videamus quid dicat sua jam
propinquante passione, scribens ad Timotheum. <hi>Ego
enim jam immolor,</hi> inquit, <hi>et tempus resolutionis meae
instat. Bonum certamen certavi, cursum consummavi,
fidem servavi.</hi> Ista utique jam merita sua bona commemorat;
ut post bona merita consequatur coronam,
qui post merita mala consecutus est gratiam. Denique
attendite quid sequatur: <hi>Superest,</hi> inquit, <hi>mihi
corona justitiae, quam reddet mihi Dominus in illa die
justus judex <note>(II Tim. IV, 6-8)</note>
            </hi>. Cui redderet coronam
justus judex, si non donasset gratiam misericors pater?
Et quomodo esset ista corona justitiae, nisi
praecessisset gratia quae justificat impium? Quomodo
ista debita redderetur, nisi prius illa gratuita donaretur?</p>
          </div3>
<div3>
            <head>15.</head>
            <p>
 Sed cum dicunt Pelagiani hanc esse solam non
secundum merita nostra gratiam, qua homini peccata
dimittuntur; illam vero quae datur in fine, id est,
aeternam vitam, meritis nostris praecedentibus reddi:
respondendum est eis. Si enim merita nostra sic intelligerent,
ut etiam ipsa dona Dei esse cognoscerent,
non esset reprobanda ista sententia: quoniam vero
merita humana sic praedicant, ut ea ex semetipso habere
hominem dicant, prorsus rectissime respondet
Apostolus, <hi>Quis enim te discernit? Quid autem habes
quod non accepisti? Si autem et accepisti, quid gloriaris
quasi non acceperis <note>(I Cor. IV, 7)</note>
            </hi>? Prorsus talia
cogitanti verissime dicitur: Dona sua coronat Deus,
non merita tua; si tibi a te ipso, non ab illo sunt merita
tua. Haec enim si talia sunt, mala sunt; quae non
coronat Deus: si autem bona sunt, Dei dona sunt;
quia sicut dicit apostolus Jacobus, <hi>Omne datum optimum,
et omne donum perfectum desursum est, descendens
a Patre luminum <note>(Jacobi I, 17)</note>
            </hi>. Unde dicit et
Joannes praecursor Domini, <hi>Non potest homo accipere
quidquam, nisi fuerit ei datum de coelo <note>(Joan. III, 27)</note>
            </hi>:
utique de coelo, unde etiam venit Spiritus sanctus,
quando Jesus ascendit in altum, captivavit captivitatem,
<pb n="0891"/>
dedit dona hominibus <note>(Psal. LXVII, 19; Ephes.
IV, 8)</note>. Si ergo Dei dona sunt bona merita tua, non
Deus coronat merita tua tanquam merita tua, sed tanquam
dona sua.
</p>
          </div3>
        </div2>

<div2>
          <head>CAPUT VII.</head>
<div3>
            <head>16.</head>
            <p>
 Proinde consideremus ipsa merita
apostoli Pauli, quibus dixit coronam justitiae
redditurum judicem justum, et videamus utrum merita
ipsius tanquam ipsius, id est, ex ipso illi comparata,
an dona sint Dei. <hi>Bonum,</hi> inquit, <hi>certamen
certavi, cursum consummavi, fidem servavi.</hi> Primo ista
bona opera, si non ea praecessissent cogitationes bonae,
nulla essent. Attendite itaque quid de ipsis cogitationibus
dicat: ait enim scribens ad Corinthios, <hi>Non
quia idonei sumus cogitare aliquid a nobis</hi>, <hi>tanquam
ex nobismetipsis; sed sufficientia nostra ex Deo est <note>(II Cor. III, 5)</note>
            </hi>.
Deinde singula inspiciamus: <hi>Bonum,</hi> 
inquit, <hi>certamen certavi.</hi> Quaero qua virtute certaverit;
utrum quae illi ex semetipso fuerit, an quae desuper
data sit. Sed absit ut tantus doctor ignoraverit legem
Dei, cujus vox est in Deuteronomio: <hi>Ne dicas in
corde tuo, Fortitudo mea et potentia manus meae fecit
mihi virtutem magnam hanc: sed memoraberis Domini
Dei tui, quia ipse tibi dat fortitudinem facere virtutem <note>(Deut. VIII, 17, 18)</note>
            </hi>.
Quid autem prodest bonum
certamen, nisi sequatur victoria? Et quis dat victoriam,
nisi ille de qua dicit ipse, <hi>Gratias Deo qui dat
nobis victoriam per Dominum nostrum Jesum Christum <note>(I Cor. XV, 57)</note>
            </hi>?
Et alio loco cum commemorasset
testimonium de Psalmo, <hi>Quoniam propter te mortificamur
tota die, deputati sumus velut oves occisionis;</hi> subjecit
atque ait, <hi>Sed in his omnibus supervincimus per
eum qui dilexit nos <note>(Psal. XLIII, 22; Rom. VIII, 36,
37)</note>
            </hi>: non ergo per nos, sed per eum qui dilexit nos.
Deinde dixit, <hi>Cursum consummavi:</hi> sed ille hoc dixit,
qui alio loco dicit, <hi>Igitur non volentis neque currentis,
sed miserentis est Dei <note>(Rom. IX, 16)</note>
            </hi>. Quae sententia
nullo modo potest etiam sic converti ut dicatur, Non
miserentis Dei, sed volentis et currentis est hominis:
quisquis enim hoc ausus fuerit dicere, aperte se
ostendit Apostolo contradicere.</p>
          </div3>
<div3>
            <head>17.</head>
            <p>
 Postremo dixit, <hi>Fidem servavi;</hi> sed ille hoc
dixit, qui alibi ait, <hi>Misericordiam consecutus sum, ut
fidelis essem <note>(I Cor. VII, 25)</note>
            </hi>. Non enim dixit, Misericordiam
consecutus sum, quia fidelis eram; sed, <hi>ut
fidelis essem:</hi> hinc ostendens etiam ipsam fidem haberi
nisi Deo miserante non posse, et esse donum
Dei. Quod apertissime docet, dicens, <hi>Gratia salvi
facti estis per fidem, et hoc non ex vobis, sed Dei donum</hi> 
est. Possent enim dicere, Ideo accepimus gratiam,
quia credidimus; tanquam sibi fidem tribuentes,
gratiam Deo: propter hoc Apostolus cum dixisset, <hi>per fidem; et hoc,</hi> 
 inquit, <hi>non ex vobis, sed Dei donum
est.</hi> Rursus, ne dicerent suis operibus se donum tale
meruisse, continuo subjecit, <hi>Non ex operibus, ne forte
<pb n="0892"/>
quis extollatur <note>(Ephes. II, 8, 9)</note>
            </hi>. Non quia negavit
aut evacuavit opera bona, cum dicat Deum unicuique
reddere secundum opera ejus <note>(Rom. II, 6)</note>: sed quia
opera sunt ex fide, non ex operibus fides; ac per
hoc ab illo sunt nobis opera justitiae, a quo est ipsa
fides, de qua dictum est, <hi>Justus ex fide vivit <note>(Habac.
II, 4)</note>
            </hi>.</p>
          </div3>
<div3>
            <head>18.</head>
            <p>
 Homines autem non intelligentes, quod ait ipse
Apostolus, <hi>Arbitramur justificari hominem per fidem
sine operibus legis <note>(Rom. III, 28)</note>
            </hi>; putaverunt eum dicere
sufficere homini fidem, etiamsi male vivat et
bona opera non habeat. Quod absit ut sentiret Vas
electionis: qui cum dixisset quodam loco, <hi>In Christo
enim Jesu neque circumcisio aliquid valet, neque praeputium;</hi> 
mox addidit, <hi>sed fides quae per dilectionem
operatur <note>(Galat. V, 6)</note>
            </hi>. Ipsa est fides quae fideles Dei
separat ab immundis daemonibus: nam et ipsi, sicut
dicit apostolus Jacobus, <hi>credunt et contremiscunt (Jacobi
II, 19)</hi>; sed non bene operatur. Non ergo habent
istam fidem ex qua justus vivit, id est, quae per
dilectionem operatur, ut reddat ei Deus vitam aeternam
secundum opera ejus. Sed quia et ipsa bona
opera nobis ex Deo sunt, a quo nobis et fides est, et
dilectio, propterea idem ipse Doctor Gentium, etiam
ipsam vitam aeternam gratiam nuncupavit.
</p>
          </div3>
        </div2>

<div2>
          <head>CAPUT VIII.</head>
<div3>
            <head>19.</head>
            <p>
 Et nascitur inde non parva
quaestio, quae Domino donante solvenda est. Si enim
vita aeterna bonis operibus redditur, sicut apertissime
dicit Scriptura, Quoniam Deus <hi>reddet unicuique secundum
opera ejus <note>(Matth. XVI, 27)</note>
            </hi>: quomodo gratia
est vita aeterna, cum gratia non operibus reddatur,
sed gratis detur, ipso Apostolo dicente, <hi>Ei qui operatur,
merces non imputatur secundum gratiam, sed secundum
debitum <note>(Rom. IV, 4)</note>
            </hi>? et iterum, <hi>Reliquiae,</hi> 
inquit, <hi>per electionem gratiae salvae factae sunt:</hi> et mox
addidit, <hi>Si autem gratia, jam non ex operibus; alioquin
gratia jam non est gratia <note>(Id. XI, 5, 6)</note>
            </hi>. Quomodo est
ergo gratia vita aeterna, quae ex operibus sumitur?
An forte vitam aeternam non dixit Apostolus gratiam?
Imo vero sic dixit, ut negari omnino non possit; nec
intellectorem acutum, sed tantummodo intentum desideret
auditorem. Cum enim dixisset, <hi>Stipendium
peccati, mors;</hi> continuo subdidit, <hi>Gratia autem Dei,
vita aeterna, in Christo Jesu Domino nostro <note>(Id. VI, 23)</note>
            </hi>.</p>
          </div3>
<div3>
            <head>20.</head>
            <p>
 Ista ergo quaestio nullo modo mihi videtur
posse dissolvi, nisi intelligamus et ipsa bona opera
nostra quibus aeterna redditur vita, ad Dei gratiam
pertinere, propter illud quod ait Dominus Jesus, <hi>Sine
me nihil potestis facere <note>(Joan. XV, 5)</note>
            </hi>. Et ipse Apostolus
cum dixisset, <hi>Gratia salvi facti estis per fidem, et
hoc non ex vobis, sed Dei donum est; non ex operibus,
ne forte quis extollatur:</hi> vidit utique putare posse homines
hoc ita dictum, quasi necessaria non sint opera
bona credentibus, sed eis fides sola sufficiat; et
rursus posse homines de bonis operibus extolli, velut
ad ea facienda sibi ipsi sufficiant; mox itaque addidit. <hi>Ipsius enim sumus figmentum, creati in Christo Jesu
in operibus bonis, quae praeparavit Deus, ut in illis ambulemus</hi> 
<pb n="0893"/> <note>(Ephes. II, 8-10)</note>.
Quid est hoc, quod cum
Dei gratiam commendans dixisset, <hi>non ex operibus,
ne forte quis extollatur;</hi> cur hoc dixerit rationem reddens, <hi>Ipsius enim sumus,</hi> 
 inquit, <hi>figmentum, creati in
Christo Jesu in operibus bonis?</hi> Quomodo ergo, <hi>non
ex operibus, ne forte quis extollatur?</hi> Sed audi, et intellige, <hi>non ex operibus</hi> 
 dictum, tanquam tuis ex te
ipso tibi existentibus, sed tanquam his in quibus te
Deus finxit, id est formavit et creavit. Hoc enim ait, <hi>Ipsius sumus figmentum, creati in Christo Jesu in operibus
bonis;</hi> 
 non illa creatione qua homines facti sumus,
sed ea de qua ille dicebat, qui utique jam homo
erat, <hi>Cor mundum crea in me, Deus <note>(Psal. L, 12)</note>
            </hi>; et
de qua dicit Apostolus, <hi>Si qua igitur in Christo nova
creatura, vetera transierunt; ecce facta sunt nova: omnia
autem ex Deo <note>(II Cor. V, 17, 18)</note>
            </hi>. Fingimur ergo, id
est formamur et creamur <hi>in operibus bonis, quae,</hi> non
praeparavimus nos, sed <hi>praeparavit Deus, ut in illis
ambulemus.</hi> Itaque, charissimi, si vita bona nostra
nihil aliud est quam Dei gratia, sine dubio et vita
aeterna, quae bonae vitae redditur, Dei gratia est: et
ipsa enim gratis datur, quia gratis data est illa cui
datur. Sed illa cui datur, tantummodo gratia est:
haec autem quae illi datur, quoniam praemium ejus
est, gratia est pro gratia, tanquam merces pro justitia;
ut verum sit, quoniam verum est, quia reddet unicuique
Deus secundum opera ejus.
</p>
          </div3>
        </div2>

<div2>
          <head>CAPUT IX.</head>
<div3>
            <head>21.</head>
            <p>
 Utrum autem legerimus in Libris
sanctis, <hi>gratiam pro gratia,</hi> forsitan quaeritis. Sed
habetis Evangelium secundum Joannem tanta luce
clarissimum, ubi Joannes Baptista de Domino Christo
dicit, <hi>Nos autem ex plenitudine ejus accepimus, et gratiam
pro gratia <note>(Joan. I, 16)</note>
            </hi>. Ex ejus itaque plenitudine
accepimus pro modulo nostro tanquam particulas
nostras ut bene vivamus, <hi>sicut Deus partitus est mensuram
fidei <note>(Rom. XII, 3)</note>
            </hi>; quia <hi>unusquisque proprium
donum habet a Deo, alius sic, alius autem sic <note>(I Cor.
VII, 7)</note>
            </hi>; et ipsa est gratia: sed insuper accipiemus et
gratiam pro gratia, quando nobis vita aeterna reddetur,
de qua dixit Apostolus, <hi>Gratia autem Dei vita
aeterna in Christo Jesu Domino nostro:</hi> cum prius
dixisset, <hi>Stipendium peccati, mors.</hi> Merito enim stipendium,
quia militiae diabolicae mors aeterna tanquam
debitum redditur. Ubi cum posset dicere, et
recte dicere, Stipendium autem justitiae vita aeterna;
maluit dicere, <hi>Gratia autem Dei, vita aeterna:</hi> ut hinc
intelligeremus, non pro meritis nostris Deum nos ad
aeternam vitam, sed pro sua miseratione perducere.
De quo in Psalmo dicit homo ejus animae suae: <hi>Qui
coronat te in miseratione et misericordia <note>(Psal. CII, 4)</note>
            </hi>.
Numquid non corona bonis operibus redditur? Sed
quia ipsa bona opera ille in bonis operatur, de quo
dictum est, <hi>Deus est enim qui operatur in vobis et velle
et operari, pro bona voluntate;</hi> ideo dixit Psalmus, <hi>Coronat te in miseratione et misericordia:</hi> 
 quia ejus
miseratione bona operamur, quibus corona redditur.
<pb n="0894"/>
Non enim, quia dixit, <hi>Deus est enim qui operatur in
vobis et velle et operari, pro bona voluntate,</hi> ideo liberum
arbitrium abstulisse putandus est. Quod si ita
esset, non superius dixisset, <hi>Cum timore et tremore
vestram ipsorum salutem operamini <note>(Philipp. II, 13,
12)</note>
            </hi>. Quando enim jubetur ut operentur, liberum eorum
convenitur arbitrium: sed ideo cum timore et
tremore; ne sibi tribuendo quod bene operantur, de
bonis tanquam suis extollantur operibus. Tanquam
ergo interrogaretur Apostolus, et diceretur ei, Quare
dixisti, <hi>Cum timore et tremore?</hi> horum verborum rationem
reddidit dicens, <hi>Deus est enim qui operatur in
vobis.</hi> Si enim timetis et tremitis, non extollimini tanquam
de vestris operibus bonis, quia Deus est qui
operatur in vobis.
</p>
          </div3>
        </div2>

<div2>
          <head>CAPUT X.</head>
<div3>
            <head>22.</head>
            <p>
 Itaque, fratres, debetis quidem
per liberum arbitrium non facere mala, et
facere bona; hoc enim nobis lex Dei praecipit
in Libris sanctis, sive veteribus, sive novis: sed
legamus et adjuvante Domino intelligamus Apostolum
dicentem, <hi>Quia non justificabitur ex lege omnis
caro coram illo, per legem enim cognitio peccati <note>(Rom.
III, 20)</note>
            </hi>. <hi>Cognitio</hi> dixit; non, Consumptio. Quando autem
cognoscit homo peccatum, si non adjuvat gratia
ut cognitum caveatur, sine dubio lex iram operatur.
Quod alio loco ipse Apostolus dicit, ipsius enim verba
sunt: <hi>Lex iram operatur.</hi> Hoc autem dixit, quia ira
Dei major est in praevaricatore, qui per legem cognoscit
peccatum, et tamen facit: talis quippe homo
praevaricator est legis, sicut et in alio loco dicit, <hi>Ubi enim lex non est, nec praevaricatio est 
 <note>(Id.
IV, 15)</note>
            </hi>. Propter hoc et alibi ait, <hi>Ut serviamus in
novitate spiritus, et non in vetustate litterae:</hi> legem
volens intelligi litterae vetustatem, novitatem vero
spiritus quid, nisi gratiam? Et ne putaretur accusasse
legem vel reprehendisse; continuo sibi opposuit
quaestionem, et ait, <hi>Quid ergo dicemus? Lex peccatum
est? Absit.</hi> Deinde subjunxit, <hi>Sed peccatum non cognovi,
nisi per legem:</hi> hoc est quod dixerat, <hi>Per legem cognitio
peccati. Nam concupiscentiam,</hi> inquit, <hi>nesciebam,
nisi lex diceret, Non concupisces. Occasione autem accepta,
peccatum per mandatum operatum est in me
omnem concupiscentiam: sine lege enim peccatum
mortuum est</hi>. <hi>Ego autem aliquando vivebam sine lege:
adveniente autem mandato, peccatum revixit, ego autem
mortuus sum, et inventum est mihi mandatum quod erat
in vitam, hoc esse in mortem; peccatum enim occasione
accepta per mandatum fefellit me, et per illud occidit.
Itaque lex quidem sancta, et mandatum sanctum, et justum,
et bonum. Quod ergo bonum est, mihi factum est
mors? Absit. Sed peccatum ut appareat peccatum, per
bonum mihi operatum est mortem, ut fiat supra modum
peccator aut peccatum per mandatum <note>(Id. VII, 6-13)</note>
            </hi>.
Et ad Galatas dicit: <hi>Scientes autem quoniam non justificatur
homo ex operibus legis nisi per fidem Jesu
<pb n="0895"/>
Christi, et nos in Christo Jesu credidimus, ut justificemur
ex fide Christi, et non ex operibus legis, quoniam
ex operibus legis non justificabitur omnis caro <note>(Galat.
II, 16)</note>
            </hi>.
</p>
          </div3>
        </div2>

<div2>
          <head>CAPUT XI.</head>
<div3>
            <head>23.</head>
            <p>
 Quid est ergo quod vanissimi
homines et perversissimi Pelagiani legem dicunt esse
Dei gratiam, qua juvamur ad non peccandum? Quid
est miseri quod dicunt, qui sine ulla dubitatione tanto
Apostolo contradicunt? Ille dicit peccatum vires adversus
hominem accepisse per legem, et eum per
mandatum, quamvis sanctum et justum et bonum,
tamen occidere, et per bonum operari ei mortem, de
qua non liberaretur, nisi vivificaret spiritus eum,
quem littera occiderat sicut alio loco dicit, <hi>Littera occidit,
spiritus autem vivificat <note>(II Cor. III, 6)</note>
            </hi>: et isti indociles
contra lucem Dei caeci, et contra vocem Dei
surdi, occidentem litteram vivificare dicunt, et vivificanti
spiritui contradicunt. <hi>Ergo, fratres,</hi> ut ipsius
potius Apostoli verbis vos moneam, <hi>debitores sumus
non carni, ut secundum carnem vivamus. Si enim secundum
carnem vixeritis, moriemini: si autem spiritu
actiones carnis mortificaveritis, vivetis.</hi> Haec dixi, ut
apostolicis verbis liberum arbitrium vestrum a malo
deterrerem, et exhortarer ab bonum: nec tamen
ideo debetis in homine, hoc est, in vobis ipsis, non in
Domino gloriari, quando non secundum carnem vivitis,
sed spiritu actiones carnis mortificatis. Ut enim
non se extollerent quibus ista dicebat, existimantes
se suo spiritu tanta haec bona opera facere posse,
non Dei; propterea cum dixisset, <hi>Si autem spiritu
actiones carnis mortificaveritis, vivetis,</hi> continuo subjecit, <hi>Quotquot enim spiritu Dei aguntur, hi filii sunt
Dei 
 <note>(Rom. VIII, 12-14)</note>
            </hi>. Quando ergo spiritu actiones
carnis mortificatis ut vivatis, illum glorificate, illum
laudate, illi gratias agite, cujus spiritu agimini ut ista
valeatis, ut vos filios Dei esse monstretis. <hi>Quotquot
enim spiritu Dei aguntur, hi filii sunt Dei.</hi> 
</p>
          </div3>
        </div2>

<div2>
          <head>CAPUT XII.</head>
<div3>
            <head>24.</head>
            <p>
 Quotquot ergo adjuncto solo
adjutorio legis, sine adjutorio gratiae, confidentes in
virtute sua, suo spiritu aguntur, non sunt filii Dei.
Tales sunt de quibus idem dicit apostolus, quod <hi>ignorantes
Dei justitiam, et suam volentes constituere, justitiae
Dei non sunt subjecti <note>(Id. X, 3)</note>
            </hi>. De Judaeis hoc
dixit, qui de se praesumentes gratiam repellebant, et
in Christum propterea non credebant. Suam vero
justitiam dicit eos volentes constituere, quae justitia
est ex lege; non quia lex ab ipsis est constituta, sed
in lege quae ex Deo est, suam justitiam constituerant,
quando eamdem legem suis viribus se implere posse
credebant: ignorantes Dei justitiam, non qua justitia
Deus justus est, sed quae justitia est homini ex Deo.
Et ut sciatis hanc illum eorum dixisse justitiam, quae
est ex lege; hanc autem Dei, quae homini est ex Deo:
audite quid alio loco dicat, cum de Christo loqueretur. <hi>Propter quem omnia,</hi> 
 inquit, <hi>non solum detrimenta
esse credidi, verum et stercora existimavi esse, ut Christum
lucrifaciam, et inveniar in illo non habens meam
justitiam quae ex lege est, sed eam quae est per fidem
Christi, quae est ex Deo <note>(Philipp. III, 8)</note>
            </hi>. Quid est autem, <hi>non habens meam justitiam quae ex lege est;</hi> 
 cum
<pb n="0896"/>
sua non esset lex ipsa, sed Dei: nisi, quia suam
dixit justitiam, quamvis ex lege esset, quia sua voluntate
legem se posse putabat implere sine adjutorio
gratiae quae est per fidem Christi? Ideo cum dixisset, <hi>non habens meam justitiam quae ex lege est;</hi> 
 secutus
adjunxit, <hi>sed eam quae est per fidem Christi, quae
est ex Deo.</hi> Hanc ignorabant, de quibus ait, <hi>ignorantes
Dei justitiam,</hi> id est, quae est ex Deo (hanc enim dat
non littera occidens, sed vivificans spiritus); <hi>et suam
volentes constituere,</hi> quam dixit ipse ex lege justitiam,
cum diceret, <hi>non habens meam justitiam quae ex lege
est: justitiae Dei non sunt subjecti,</hi> hoc est, gratiae Dei
non sunt subjecti. Sub lege enim erant, non sub gratia;
et ideo eis dominabatur peccatum, a quo non fit
homo liber lege, sed gratia. Propter quod alibi dicit, <hi>Peccatum enim vobis non dominabitur; non enim estis
sub lege, sed sub gratia 
 <note>(Rom. VI, 14)</note>
            </hi>: non quia lex
mala est; sed quia sub illa sunt quos reos facit jubendo,
non adjuvando. Gratia quippe adjuvat ut legis
quisque sit factor, sine qua gratia sub lege positus
tantummodo erit legis auditor. Talibus itaque dicit, <hi>Qui in lege justificamini, a gratia excidistis 
 <note>(Galat.
V, 4)</note>
            </hi>.
</p>
          </div3>
        </div2>

<div2>
          <head>CAPUT XIII.</head>
<div3>
            <head>25.</head>
            <p>
 Quis ita sit surdus adversus apostolicas
voces, quis ita desipiat, imo insaniat nesciens
quid loquatur, ut audeat dicere, legem esse gratiam,
cum clamet qui sciebat quid loqueretur, <hi>Qui in lege
justificamini, a gratia excidistis?</hi> Si autem lex non est
gratia, quia ut ipsa lex fiat, non potest lex adjuvare,
sed gratia; numquid natura erit gratia? Nam et hoc
Pelagiani ausi sunt dicere, gratiam esse naturam, in
qua sic creati sumus, ut habeamus mentem rationalem,
qua intelligere valeamus, facti ad imaginem Dei,
ut dominemur piscibus maris, et volucribus coeli, et
omnibus pecoribus quae repunt super terram. Sed
non haec est gratia, quam commendat Apostolus per
fidem Jesu Christi. Hanc enim naturam etiam cum
impiis et infidelibus certum est nobis esse communem:
gratia vero per fidem Jesu Christi eorum tantummodo
est, quorum est ipsa fides. <hi>Non enim omnium
est fides <note>(II Thess. III, 2)</note>
            </hi>. Denique sicut eis qui volentes
in lege justificari, a gratia exciderunt, verissime
dicit, <hi>Si ex lege justitia, ergo Christus gratis mortuus
est <note>(Galat. II, 21)</note>
            </hi>: sic et his qui gratiam quam commendat
et percipit fides Christi, putant esse naturam,
verissime dicitur, Si ex natura justitia, ergo Christus
gratis mortuus est. Jam hic enim erat lex, et non justificabat;
jam hic erat et natura, et non justificabat:
ideo Christus non gratis mortuus est, ut et lex per
illum impleretur, qui dixit, <hi>Non veni solvere legem,
sed implere <note>(Matth. V, 17)</note>
            </hi>: et natura per Adam perdita,
per illum repararetur, qui dixit venisse se <hi>quaerere
et salvare quod perierat <note>(Id. XVIII, 11, et Luc.
XIX, 10)</note>
            </hi>; in quem venturum antiqui etiam patres crediderant,
qui diligebant Deum.</p>
          </div3>
<div3>
            <head>26.</head>
            <p>
 Dicunt etiam gratiam Dei, quae data est per
fidem Jesu Christi, quae neque lex est neque natura,
<pb n="0897"/>
ad hoc tantum valere, ut peccata praeterita dimittantur,
non ut futura vitentur, vel repugnantia superentur.
Sed si hoc verum esset, utique in oratione dominica,
cum dixissemus, <hi>Dimitte nobis debita nostra,
sicut et nos dimittimus debitoribus nostris;</hi> non adderemus, <hi>et ne nos in ferasin tentationem 
 <note>(Matth. VI, 12,
13)</note>
            </hi>. Illud enim dicimus ut peccata dimittantur; hoc
autem ut caveantur, sive vincantur: quod a Patre qui
in coelis est, nulla ratione peteremus, si virtute voluntatis
humanae hoc possemus efficere. Commoneo
autem Charitatem vestram, et multum exhortor, ut
beati Cypriani librum quem scripsit de Oratione Dominica,
diligenter legatis; et quantum vos Dominus
adjuverit, intelligatis, memoriaeque mandetis. Ibi videbitis
quemadmodum sic alloquatur liberum arbitrium
eorum, quos conscriptione sui sermonis aedificat,
ut ostendat tamen ea quae implenda jubentur in
lege, in oratione esse poscenda. Quod utique vanissime
fieret, si ad illa agenda sine divino adjutorio
voluntas humana sufficeret.
</p>
          </div3>
        </div2>

<div2>
          <head>CAPUT XIV.</head>
<div3>
            <head>27.</head>
            <p>
 Sed cum fuerint convicti, non
defensores, sed inflatores et praecipitatores liberi arbitrii,
quia neque scientia divinae legis, neque natura,
neque sola remissio peccatorum est illa gratia, quae
per Jesum Christum Dominum nostrum datur, sed
ipsa facit ut lex impleatur, ut natura liberetur, ne
peccatum dominetur: cum ergo in his convicti fuerint,
ad hoc se convertunt, ut quocumque modo conentur
ostendere gratiam Dei secundum merita nostra
dari. Dicunt enim:  « Etsi non datur secundum merita
bonorum operum, quia per ipsam bene operamur;
tamen secundum merita bonae voluntatis datur: quia
bona voluntas, »  inquiunt,  « praecedit orantis, quam
praecessit voluntas credentis, ut secundum haec merita
gratia sequatur exaudientis Dei. » </p>
          </div3>
<div3>
            <head>28.</head>
            <p>
 Jam quidem de fide, hoc est, de voluntate credentis
superius disputavi <note>(Supra, nn. 16-18)</note>, usque
adeo eam demonstrans ad gratiam pertinere, ut Apostolus
non diceret, Misericordiam consecutus sum,
quia fidelis eram; sed diceret, <hi>Misericordiam consecutus
sum, ut fidelis essem <note>(I Cor. VII, 25)</note>
            </hi>. Sunt et
alia testimonia, in quibus est quod ait, <hi>Sapite ad temperantiam,
sicut unicuique Deus partitus est mensuram
fidei <note>(Rom. XII, 3)</note>
            </hi>. Et quod jam commemoravi: <hi>Gratia
salvi facti estis per fidem, et hoc non ex vobis, sed
Dei donum est <note>(Ephes. II, 8)</note>
            </hi>. Et illud quod scripsit ad
Ephesios: <hi>Pax fratribus et charitas cum fide a Deo
Patre et Domino Jesu Christo <note>(Id. VI, 23)</note>
            </hi>. Et illud,
ubi ait: <hi>Quia vobis donatum est pro Christo, non solum
ut credatis in eum, verum etiam ut patiamini pro eo <note>(Philipp. I, 29)</note>
            </hi>.
Utrumque ergo ad Dei gratiam pertinet,
et fides credentium, et tolerantia patientium,
quia utrumque dixit esse donatum. Et illud maxime,
ubi dicit: <hi>Habentes autem eumdem spiritum fidei <note>(I Cor. IV, 13)</note>
            </hi>.
Non enim ait, Scientiam fidei; sed, <hi>spiritum fidei:</hi> 
 quod propterea dixit, ut intelligeremus,
quia fides et non petita conceditur, ut ei petenti
alia concedantur. <hi>Quomodo</hi> enim <hi>invocabunt,</hi> inquit,
<pb n="0898"/> <hi>in quem non crediderunt 
 <note>(Rom. X, 14)</note>
            </hi>? Ergo spiritus
gratiae facit ut habeamus fidem, ut per fidem impetremus
orando, ut possimus facere quae jubemur.
Ideo ipse Apostolus assidue legi praeponit fidem: quoniam
quod lex jubet, facere non valemus, nisi per fidem
rogando impetremus, ut facere valeamus.</p>
          </div3>
<div3>
            <head>29.</head>
            <p>
 Nam si fides liberi est tantummodo arbitrii,
nec datur a Deo, propter quid pro eis qui nolunt credere,
oramus ut credant? Quod prorsus faceremus
inaniter, nisi rectissime crederemus, etiam perversas
et fidei contrarias voluntates omnipotentem Deum ad
credendum posse convertere. Liberum quidem hominis
arbitrium pulsatur, ubi dicitur: <hi>Hodie si vocem
ejus audieritis, nolite obdurare corda vestra <note>(Psal. XCIV,
8)</note>
            </hi>. Sed nisi posset Deus etiam duritiam cordis auferre,
non diceret per prophetam: <hi>Auferam ab eis cor
lapideum, et dabo eis cor carneum.</hi> Quod de novo Testamento
fuisse praedictum, satis Apostolus ostendit,
ubi ait: <hi>Epistola nostra vos estis, scripta non atramento,
sed spiritu Dei vivi; non in tabulis lapideis, sed
in tabulis cordis carnalibus <note>(II Cor. III, 2)</note>
            </hi>. Quod non
ideo dictum putemus, ut carnaliter vivant qui debent
spiritualiter vivere: sed, quia lapis sine sensu est,
cui comparatum est cor durum, cui nisi carni sentienti
cor intelligens debuit comparari? Sic enim hoc
dicitur per Ezechielem prophetam: <hi>Et dabo eis,</hi> inquit, <hi>cor aliud, et spiritum novum dabo eis; et evellam
cor lapideum de carne eorum, et dabo eis cor carneum,
ut in praeceptis meis ambulent, et justificationes meas
observent, et faciant eas: et erunt mihi in populum, et
ego ero eis in Deum, dicit Dominus 
 <note>(Ezech. XI, 19, 20)</note>
            </hi>.
Numquid ergo possumus nisi absurdissime dicere,
bonum meritum bonae voluntatis in homine praecessisse,
ut evelleretur ab eo cor lapideum: quandoquidem
ipsum cor lapideum non significat nisi durissimam
voluntatem et adversus Deum omnino inflexibilem?
Ubi enim praecedit bona voluntas, jam non
est utique cor lapideum.</p>
          </div3>
<div3>
            <head>30.</head>
            <p>
 Nam et alio loco per eumdem prophetam Deus
manifestissime ostendit, non propter eorum aliqua
bona merita, sed propter nomen suum ista facere,
ubi ait: <hi>Ego facio</hi>, <hi>domus Israel: sed propter nomen
meum sanctum quod profanastis in gentibus, quo intrastis
illuc: et sanctificabo nomen meum magnum quod
profanatum est in gentibus, quod profanastis in medio
eorum; et scient gentes quia ego sum Dominus, dicit
Adonai Dominus, cum sanctificatus fuero in vobis ante
oculos eorum. Et accipiam vos de gentibus, et congregabo
vos ex omnibus terris, et inducam vos in terram
vestram: et aspergam vos aqua munda, et mundabimini
ab omnibus immunditiis vestris, et ab omnibus idolis
vestris, et mundabo vos: et dabo vobis cor novum, et
spiritum novum dabo in vobis; et auferetur cor lapideum
de carne vestra, et dabo vobis cor carneum, et
<pb n="0899"/>
spiritum meum dabo in vobis: et faciam ut in justificationibus
meis ambuletis, et judicia mea observetis et faciatis <note>(Ezech. XXXVI, 22-27)</note>
            </hi>.
Quis ita sit caecus, ut non
videat; quis ita lapideus, ut non sentiat, istam gratiam,
non secundum merita bonae voluntatis dari,
Domino dicente atque testante, <hi>Ego facio, domus
Israel, sed propter nomen meum sanctum?</hi> Quare enim
dixit, <hi>Ego facio, sed propter nomen meum sanctum;</hi> 
nisi ne illi putarent propter bona merita sua fieri,
quod non erubescunt dicere Pelagiani? non solum
autem bona merita eorum nulla, verum etiam mala
merita praecessisse demonstrat, dicendo, <hi>sed propter
nomen meum sanctum, quod profanastis in gentibus.</hi> 
Quis non videat horrendum malum esse, nomen sanctum
Domini profanare? Et tamen propter ipsum nomen
meum, inquit, quod profanastis vos, ego faciam
vos bonos, non propter vos: <hi>et sanctificabo,</hi> inquit, <hi>nomen meum magnum, quod profanatum est in gentibus,
quod profanastis in medio eorum.</hi> 
 Sanctificare se
dicit nomen suum, quod superius dixerat sanctum.
Hoc est ergo quod oramus in oratione dominica, dicentes, <hi>Sanctificetur nomen tuum 
 <note>(Matth. VI, 9)</note>
            </hi>: ut
sanctificetur in hominibus, quod per seipsum sine
dubio semper est sanctum. Denique sequitur: <hi>Et
scient omnes gentes quia ego sum Dominus, dicit Adonai
Dominus, cum sanctificatus fuero in vobis.</hi> Cum
ergo ipse semper sit sanctus, sanctificatur tamen in
eis quibus largitur gratiam tuam, auferendo ab eis
cor lapideum, per quod nomen Domini profanaverunt.
</p>
          </div3>
        </div2>

<div2>
          <head>CAPUT XV.</head>
<div3>
            <head>31.</head>
            <p>
 Ne autem putetur, nihil ibi facere
ipsos homines per liberum arbitrium, ideo in psalmo
dicitur, <hi>Nolite obdurare corda vestra.</hi> Et per ipsum
Ezechielem, <hi>Projicite a vobis omnes impietates vestras,
quas impie egistis in me, et facite vobis cor novum et spiritum
novum, et facite omnia mandata mea. Utquid moriemini,
domus Israel, dicit Dominus? quia nolo mortem
morientis, dicit Adonai Dominus, et convertimini et vivetis 
 <note>(Ezech. XVIII, 31, 32)</note>
            </hi>. Meminerimus eum dicere, <hi>et convertimini et vivetis;</hi> 
 cui dicitur, <hi>Converte nos,
Deus <note>(Psal. LXXIX, 4, et LXXXV, 5)</note>
            </hi>. Meminerimus
eum dicere, <hi>Projicite a vobis omnes impietates vestras:</hi> 
cum ipse justificet impium <note>(Rom. IV, 5)</note>. Meminerimus
ipsum dicere, <hi>Facite vobis cor novum et spiritum novum;</hi> 
qui dicit, <hi>Dabo vobis cor novum, et spiritum
novum dabo in vobis.</hi> Quomodo ergo qui dicit, <hi>Facite
vobis;</hi> hoc dicit, <hi>Dabo vobis?</hi> Quare jubet, si ipse daturus
est? Quare dat, si homo facturus est; nisi quia
dat quod jubet, cum adjuvat ut faciat cui jubet? Semper
est autem in nobis voluntas libera, sed non
semper est bona. Aut enim a justitia libera est,
quando servit peccato, et tunc est mala: aut a peccato
libera est, quando servit justitiae, et tunc est
bona. Gratia vero Dei semper est bona, et per hanc
fit ut sit homo bonae voluntatis, qui prius fuit voluntatis
malae. Per hanc etiam fit ut ipsa bona voluntas,
<pb n="0900"/>
quae jam esse coepit, augeatur, et tam magna fiat, ut
possit implere divina mandata quae voluerit, cum
valde perfecteque voluerit. Ad hoc enim valet quod
scriptum est, <hi>Si volueris, servabis mandata <note>(Eccli. XV,
sec. LXX)</note>
            </hi>: ut homo qui voluerit et non potuerit,
nondum se plene velle cognoscat, et oret ut habeat
tantam voluntatem, quanta sufficit ad implenda mandata.
Sic quippe adjuvatur, ut faciat quod jubetur.
Tunc enim utile est velle, cum possumus; et tunc
utile est posse, cum volumus: nam quid prodest, si
quod non possumus volumus, aut quod possumus
nolumus?
</p>
          </div3>
        </div2>

<div2>
          <head>CAPUT XVI.</head>
<div3>
            <head>32.</head>
            <p>
 Magnum aliquid Pelagiani se
scire putant, quando dicunt,  « Non juberet Deus, quod
sciret non posse ab homine fieri. »  Quis hoc nesciat?
Sed ideo jubet aliqua quae non possumus, ut noverimus
quid ab illo petere debeamus. Ipsa est enim
fides, quae orando impetrat quod lex imperat. Denique
ipse qui dixit, <hi>Si volueris, conservabis mandata;</hi> 
in eodem libro Ecclesiastico aliquanto post dicit. <hi>Quis
dabit in ore meo custodiam, et super labia mea signaculum
astutum, ne forte cadam ab eo, et lingua mea perdat
me <note>(Id. XXII, 33)</note>
            </hi>? Jam certe mandata acceperat: <hi>Cohibe linguam tuam a malo, et labia tua ne loquantur
dolum 
 <note>(Psal. XXXIII, 14)</note>
            </hi>. Cum ergo verum
sit quod dixit, <hi>Si volueris, conservabis mandata:</hi> quare
quaerit in ore suo dari custodiam; similis ei qui dicit
in Psalmo, <hi>Pone, Domine, custodiam ori meo <note>(Psal.
CXL, 3)</note>
            </hi>? Quare non ei sufficit mandatum Dei et voluntas
sua; quandoquidem si voluerit, conservabit
mandata? Quam multa Dei mandata sunt contra superbiam:
jam novit ea; si voluerit, conservabit ea.
Quare ergo paulo post dicit, <hi>Domine Pater et Deus
vitae meae, elationem oculorum ne dederis mihi?</hi> Jam
dixerat ei lex, <hi>Non concupisces <note>(Exod. XX, 17)</note>
            </hi>: velit
ergo, et faciat quod jubetur; quoniam si voluerit,
conservabit mandata. Quare sequitur et dicit, <hi>Concupiscentiam
averte a me?</hi> Contra luxuriam Deus quam
multa mandavit: faciat ea; quia si voluerit, conservabit
mandata. Quid est quod clamat ad Deum, <hi>Ventris
appetitio et concubitus ne apprehendat me <note>(Eccli.
XXIII, 4-6)</note>
            </hi>? Si haec ei praesenti diceremus, rectissime
nobis responderet et diceret: Ex ista oratione
mea, qua haec a Deo peto, intelligite quomodo dixerim, <hi>Si volueris, conservabis mandata.</hi> 
 Certum est
enim nos mandata servare, si volumus: sed quia
praeparatur voluntas a Domino, ab illo petendum est
ut tantum velimus, quantum sufficit ut volendo faciamus.
Certum est nos velle, cum volumus: sed ille
facit ut velimus bonum, de quo dictum est, quod
paulo ante posui, <hi>Praeparatur voluntas a Domino <note>(Prov.
VIII, sec. LXX)</note>
            </hi>; de quo dictum est, <hi>A Domino gressus
hominis dirigentur, et viam ejus volet <note>(Psal. XXXVI,
23)</note>
            </hi>; de quo dictum est, <hi>Deus est qui operatur in vobis
et velle <note>(Philipp. II, 13)</note>
            </hi>. Certum est nos facere, cum
facimus: sed ille facit ut faciamus, praebendo vires
<pb n="0901"/>
efficacissimas voluntati, qui dixit, <hi>Faciam ut in justificationibus
meis ambuletis, et judicia mea observetis
et faciatis.</hi> Cum dicit, <hi>faciam ut faciatis:</hi> quid aliud
dicit, nisi, <hi>auferam a vobis cor lapideum,</hi> unde non
faciebatis; <hi>et dabo vobis cor carneum,</hi> unde faciatis?
Et hoc quid est, nisi, Auferam cor durum, unde non
faciebatis; et dabo cor obediens, unde faciatis? Ille
facit ut faciamus, cui dicit homo, <hi>Pone, Domine, custodiam
ori meo.</hi> Hoc est enim dicere, Fac ut ponam
custodiam ori meo: quod beneficium Dei jam fuerat
consecutus, qui dixit, <hi>Posui ori meo custodiam <note>(Psal.
XXXVIII, 2)</note>
            </hi>.
</p>
          </div3>
        </div2>

<div2>
          <head>CAPUT XVII.</head>
<div3>
            <head>33.</head>
            <p>
 Qui ergo vult facere Dei mandatum
et non potest, jam quidem habet voluntatem
bonam, sed adhuc parvam et invalidam: poterit autem,
cum magnam habuerit et robustam. Quando
enim martyres magna illa mandata fecerunt, magna
utique voluntate, hoc est, magna charitate fecerunt:
de qua charitate ipse Dominus ait, <hi>Majorem hac charitatem
nemo habet, quam ut animam suam ponat pro
amicis suis <note>(Joan. XV, 13)</note>
            </hi>. Unde et Apostolus dicit, <hi>Qui enim diligit proximum, legem implevit: nam, Non
adulterabis, Non homicidium facies, Non furaberis,
Non concupisces, et si quod est aliud mandatum, in
hoc sermone recapitulatur, Diliges proximum tuum
tanquam te ipsum. Dilectio proximi malum non operatur:
plenitudo ergo legis, dilectio 
 <note>(Rom. XIII, 8-10)</note>
            </hi>.
Ipsam charitatem apostolus Petrus nondum habuit,
quando timore Dominum ter negavit <note>(Matth. XXVI,
69-75)</note>. <hi>Timor</hi> enim <hi>non est in charitate,</hi> sicut ait Joannes
evangelista in Epistola sua; <hi>sed perfecta charitas
foras mittit timorem <note>(I Joan. IV, 18)</note>
            </hi>. Et tamen quamvis
parva et imperfecta, non deerat, quando dicebat
Domino, <hi>Animam meam pro te ponam <note>(Joan. XIII, 37)</note>
            </hi>:
putabat enim se posse, quod se velle sentiebat. Et
quis istam etsi parvam dare coeperat charitatem, nisi
ille qui praeparat voluntatem, et cooperando perficit,
quod operando incipit? Quoniam ipse ut velimus
operatur incipiens, qui volentibus cooperatur perficiens.
Propter quod ait Apostolus: <hi>Certus sum quoniam
qui operatur in vobis opus bonum, perficiet usque
in diem Christi Jesu <note>(Philipp. I, 6)</note>
            </hi>. Ut ergo velimus,
sine nobis operatur; cum autem volumus, et sic volumus
ut faciamus, nobiscum cooperatur: tamen sine
illo vel operante ut velimus, vel cooperante cum volumus,
ad bona pietatis opera nihil valemus. De operante
illo ut velimus, dictum est: <hi>Deus est enim qui
operatur in vobis et velle.</hi> De cooperante autem cum
jam volumus et volendo facimus: <hi>Scimus,</hi> inquit, <hi>quoniam diligentibus Deum omnia cooperatur in bonum <note>(Rom. VIII, 28)</note>
            </hi>.
Quid est, <hi>omnia,</hi> nisi et ipsas terribiles
saevasque passiones? Sarcina quippe illa Christi,
quae infirmitati gravis est, levis efficitur charitati.
Talibus enim Dominus dixit esse suam sarcinam levem <note>(Matth. XI, 30)</note>,
qualis Petrus fuit quando
passus est pro Christo, non qualis fuit quando negavit
Christum.
<pb n="0902"/>
</p>
          </div3>
<div3>
            <head>34. </head>
            <p>
Istam charitatem, id est divino amore ardentissimam
voluntatem commendans Apostolus, dicit: <hi>Quis nos separabit a charitate Christi? tribulatio? an
angustia? an persecutio? an fames? an nuditas? an
periculum? an gladius? Sicut scriptum est, Quoniam
propter te mortificamur tota die, deputati sumus velut
oves occisionis. Sed in his omnibus supervincimus per
eum qui dilexit nos. Certus sum enim quia neque mors,
neque vita, neque angeli, neque principatus, neque
praesentia, neque futura, neque altitudo, neque profundum,
neque creatura alia poterit nos separare a charitate
Dei, quae est in Christo Jesu Domino nostro <note>(Rom. VIII, 35-39)</note>
            </hi>.
Et alio loco dicit: <hi>Adhuc supereminentiorem
viam vobis demonstro. Si linguis hominum
loquar et angelorum, charitatem autem non habeam,
factus sum aeramentum sonans, aut cymbalum tinniens.
Et si habuero prophetiam, et si sciero omnia sacramenta,
et si habuero omnem fidem, ita ut montes transferam,
charitatem autem non habeam, nihil sum. Et si
distribuero omnia mea pauperibus, et si tradidero corpus
meum ut ardeam, charitatem autem non habeam,
nihil mihi prodest. Charitas magnanima est, benigna
est: charitas non aemulatur, non agit perperam, non
inflatur, non dehonestatur, non quaerit quae sua sunt,
non irritatur, non cogitat malum, non gaudet super
iniquitate, congaudet autem veritati; omnia tolerat,
omnia credit, omnia sperat, omnia suffert; charitas
nunquam cadit.</hi> Et paulo post: <hi>Manet,</hi> inquit, <hi>fides,
spes, charitas, tria haec; major autem horum charitas:
sectamini charitatem <note>(I Cor. XII, 31-XIV, 1)</note>
            </hi>. Item
dicit ad Galatas: <hi>Vos enim in libertatem vocati estis,
fratres; tantum ne libertatem in occasionem carnis detis,
sed per charitatem servite invicem. Omnis enim lex
in uno sermone impletur, in eo quod diliges proximum
tuum tanquam te ipsum <note>(Galat. V, 13, 14)</note>
            </hi>. Hoc est
quod ad Romanos ait, <hi>Qui diligit alterum, legem implevit <note>(Rom. XIII, 8)</note>
            </hi>.
Item dicit ad Colossenses: <hi>Super omnia autem haec charitatem, quae est vinculum
perfectionis 
 <note>(Coloss. III, 14)</note>
            </hi>. Et ad Timotheum, <hi>Finis,</hi> 
inquit, <hi>praecepti est charitas:</hi> et adjungens qualis
charitas, <hi>de corde,</hi> inquit, <hi>puro, et conscientia bona, et
fide non ficta <note>(I Tim. I, 5)</note>
            </hi>. Ad Corinthios autem
cum dicit, <hi>Omnia vestra cum charitate fiant <note>(I Cor.
XVI, 14)</note>
            </hi>; satis ostendit, etiam ipsas correptiones,
quas asperas et amaras sentiunt qui corripiuntur,
cum charitate esse faciendas. Unde alibi cum dixisset, <hi>Corripite inquietos, consolamini pusillanimes, suscipite
infirmos: patientes estote ad omnes;</hi> 
 mox adjunxit, <hi>Videte ne quis malum pro malo alicui reddat 
 <note>(I Thess.
V, 14, 15)</note>
            </hi>. Ergo et quando corripiuntur inquieti,
non malum pro malo, sed potius bonum redditur.
Haec autem omnia quae nisi charitas operatur?</p>
          </div3>
<div3>
            <head>35.</head>
            <p>
 Et apostolus Petrus: <hi>Ante omnia,</hi> inquit, <hi>mutuam
inter vos charitatem perpetuam habentes, quia
charitas cooperit multitudinem peccatorum <note>(I Petr. IV, 8)</note>
            </hi>.
Dicit etiam apostolus Jacobus: <hi>Si tamen legem perficitis
<pb n="0903"/>
regalem, secundum Scripturas, Diliges proximum
tuum tanquam te ipsum, bene facitis <note>(Jacobi II, 8)</note>
            </hi>.
Item Joannes apostolus: <hi>Qui diligit,</hi> inquit, <hi>fratrem
suum, in lumine manet <note>(I Joan. II, 10)</note>
            </hi>. Et alio loco: <hi>Qui non est justus, non est ex Deo, et qui non diligit
fratrem suum: quia haec est annuntiatio quam audivimus
ab initio, ut diligamus invicem.</hi> 
 Itemque alibi: <hi>Hoc est,</hi> 
 inquit, <hi>mandatum illius, ut credamus nomini
Filii ejus Jesu Christi, et diligamus invicem <note>(Id. III,
10, 23)</note>
            </hi>. Et iterum: <hi>Hoc,</hi> inquit, <hi>mandatum habemus
ab ipso, ut qui diligit Deum, diligat et fratrem
suum <note>(Id. IV, 21)</note>
            </hi>. Et paulo post: <hi>In hoc,</hi> inquit, <hi>cognoscimus,
quia diligimus filios Dei, cum Deum diligimus,
et praecepta ejus facimus: Haec est enim dilectio
Dei, ut praecepta ejus servemus, et praecepta ejus gravia
non sunt <note>(Id. V, 2, 3)</note>
            </hi>. Et in Epistola secunda
scriptum est: <hi>Non quasi praeceptum novum scribam
tibi, sed quod habuimus ab initio, ut diligamus invicem <note>(II Joan. 5)</note>
            </hi>.</p>
          </div3>
<div3>
            <head>36.</head>
            <p>
 Dicit etiam ipse Dominus Jesus, in duobus praeceptis
dilectionis Dei et dilectionis proximi totam Legem
Prophetasque pendere <note>(Matth. XXII, 40)</note>. De quibus
duobus praeceptis in Evangelio secundum Marcum
scriptum est: <hi>Et accessit unus de scribis qui audierat
illos perquirentes, et videns quoniam illis bene responderit,
interrogavit eum quod esset primum omnium mandatum.
Jesus autem respondit ei: Primum omnium mandatum
est, Audi, Israel, Dominus Deus tuus Deus unus
est; et, Diliges Dominum Deum tuum ex toto corde tuo,
et ex tota anima tua, et ex tota mente tua: hoc est primum
mandatum. Secundum autem simile illi: Diliges
proximum tuum tanquam teipsum. Majus horum aliud
non est mandatum <note>(Marc. XII, 28-31)</note>
            </hi>. Dicit etiam in
Evangelio secundum Joannem: <hi>Mandatum novum do
vobis, ut diligatis invicem sicut dilexi vos, ut et vos diligatis
invicem. In hoc cognoscent omnes quia discipuli
mei estis, si dilectionem habueritis ad invicem <note>(Joan.
XIII, 34, 35)</note>
            </hi>.
</p>
          </div3>
        </div2>

<div2>
          <head>CAPUT XVIII.</head>
<div3>
            <head>37.</head>
            <p>
 Haec omnia praecepta dilectionis,
id est charitatis, quae tanta et talia sunt, ut
quidquid se putaverit homo facere bene, si fiat sine
charitate, nullo modo fiat bene; haec ergo praecepta
charitatis inaniter darentur hominibus, non habentibus
liberum voluntatis arbitrium: sed quia per legem
dantur et veterem et novam (quamvis in nova venerit
gratia quae promittebatur in vetere, lex autem sine
gratia littera est occidens, in gratia vero spiritus vivificans),
unde est in hominibus charitas Dei et proximi,
nisi ex ipso Deo? Nam si non ex Deo, sed ex hominibus,
vicerunt Pelagiani: si autem ex Deo, vicimus Pelagianos.
Sedeat ergo inter nos judex apostolus Joannes,
et dicat nobis: <hi>Charissimi, diligamus invicem.</hi> In
his verbis Joannis cum se illi extollere coeperint et
dicere, Utquid nobis hoc praecipitur, nisi quia ex nobis
habemus ut invicem diligamus? sequitur continuo
idem Joannes, confundens eos et dicens, <hi>quia dilectio
ex Deo est <note>(I Joan. IV, 7)</note>
            </hi>. Non itaque ex nobis, sed ex
Deo est. Cur ergo dictum est, <hi>Diligamus invicem, quia
<pb n="0904"/>
dilectio ex Deo est;</hi> nisi quia praecepto admonitum est
liberum arbitrium, ut quaereret Dei donum? Quod quidem
sine suo fructu prorsus admoneretur, nisi prius
acciperet aliquid dilectionis, ut addi sibi quaereret unde
quod jubebatur impleret. Cum dicitur, <hi>Diligamus invicem,</hi> 
lex est: cum dicitur, <hi>quia dilectio ex Deo est,</hi> gratia
est. <hi>Sapientia</hi> quippe Dei <hi>legem et misericordiam in
lingua portat <note>(Prov. III, 16, sec. LXX)</note>
            </hi>. Unde scriptum
est in Psalmo: <hi>Etenim benedictionem dabit qui legem
dedit <note>(Psal. LXXXIII, 8)</note>
            </hi>.</p>
          </div3>
<div3>
            <head>38.</head>
            <p>
 Nemo ergo vos fallat, fratres mei: quia nos non
diligeremus Deum, nisi nos prior ipse diligeret. Idem
Joannes apertissime hoc ostendit, et dicit, <hi>Nos diligamus</hi>,
 <hi>quia ipse prior dilexit nos <note>(I Joan. IV, 19)</note>
            </hi>. Gratia
nos facit legis dilectores, lex vero ipsa sine gratia
nonnisi praevaricatores facit. Et quod discipulis suis
dicit Dominus, <hi>Non vos me elegistis, sed ego elegi vos <note>(Joan. XV, 16)</note>
            </hi>;
nihil aliud indicat nobis. Si enim nos
prius dileximus, ut hoc merito nos ipse diligeret; prius
illum nos elegimus, ut ab illo eligi mereremur. Sed
ipse qui veritas est, aliud dicit, et huic vanitati hominum
apertissime contradicit: <hi>Non vos me elegistis</hi> 
inquit. Si ergo non elegistis, sine dubio nec dilexistis:
quomodo enim eum eligerent, quem non diligerent? <hi>Sed ego,</hi> 
 inquit, <hi>vos elegi.</hi> Numquid non et ipsi postea
elegerunt eum, et omnibus bonis hujus saeculi praetulerunt?
Sed quia electi sunt, elegerunt: non quia elegerunt,
electi sunt. Eligentium hominum meritum
nullum esset, nisi eos eligentis gratia Dei praeveniret.
Unde et apostolus Paulus benedicens Thessalonicenses: 
 <hi>Vos,</hi> inquit, <hi>Dominus multiplicet, et abundare
faciat in charitate in invicem et in omnes <note>(I Thess. III,
12)</note>
            </hi>. Hanc benedictionem dedit ut nos invicem diligeremus,
qui legem dederat ut invicem diligamus. Denique
alio loco ad eosdem, quia sine dubio in quibusdam
eorum jam erat, quod eis ut esset optaverat: <hi>Gratias,</hi> 
 inquit, <hi>agere debemus Deo semper pro vobis,
fratres, sicut dignum est, quoniam supercrescit fides
vestra, et abundat charitas uniuscujusque vestrum in invicem <note>(II Thess. I, 3)</note>
            </hi>.
Hoc dixit, ne forte de tanto bono
quod ex Deo habebant, tanquam ex se ipsis id habentes
extollerentur. Quod ergo supercrescit fides vestra,
inquit, et abundat charitas uniuscujusque vestrum in
invicem, gratias agere debemus Deo de vobis; non
ita vos laudare, tanquam hoc habeatis ex vobis.</p>
          </div3>
<div3>
            <head>39.</head>
            <p>
 Et ad Timotheum dicit: <hi>Non enim dedit nobis
Deus spiritum timoris, sed virtutis et charitatis et continentiae <note>(II Tim. I, 7)</note>
            </hi>.
In quo sane Apostoli testimonio
cavere debemus, ne nos arbitremur non accepisse spiritum
timoris Dei, quod sine dubio magnum est Dei
donum, de quo dicit propheta Isaias: <hi>Requiescet super
eum spiritus sapientiae et intellectus, spiritus consilii et
fortitudinis, spiritus scientiae et pietatis, spiritus timoris
Domini <note>(Isai. XI, 2, 3)</note>
            </hi>. Non quo timore Petrus Christum
negavit, sed illius timoris spiritum accepimus,
de quo dicit ipse Christus: <hi>Eum timete, qui habet potestatem
<pb n="0905"/>
et animam et corpus perdere in gehennam: ita
dico vobis, hunc timete.</hi> Hoc autem dixit, ne illo timore
negaremus eum, quo turbatus est Petrus. Hunc enim
auferri voluit a nobis, cum prius dixit: <hi>Nolite timere
eos qui corpus occidunt, et postea non habent quid faciant <note>(Luc. XII, 5, 4)</note>
            </hi>.
Hujus timoris non accepimus spiritum,
sed virtutis et charitatis et continentiae. De quo
spiritu idem ipse ad Romanos ait: <hi>Gloriamur in tribulationibus;
scientes quoniam tribulatio patientiam operatur,
patientia probationem, probatio spem, spes autem
non confundit: quia charitas Dei diffusa est in cordibus
nostris per Spiritum sanctum, qui datus est nobis <note>(Rom.
V, 3-5)</note>
            </hi>. Non itaque per nos, sed per Spiritum sanctum
qui datus est nobis, ipsa charitate fit, quam Dei donum
esse manifestat, ut tribulatio non auferat, sed
potius operetur patientiam. Ad Ephesios etiam, <hi>pax,</hi> 
inquit, <hi>fratribus et charitas cum fide.</hi> Magna bona: sed
dicat unde? <hi>a Deo,</hi> inquit, <hi>Patre et Domino Jesu Christo <note>(Ephes. VI, 23)</note>
            </hi>.
Ergo haec magna bona, non sunt
nisi Dei dona.
</p>
          </div3>
        </div2>

<div2>
          <head>CAPUT XIX.</head>
<div3>
            <head>40.</head>
            <p>
 Sed non est mirum, si lux lucet
in tenebris, et tenebrae eam non comprehendunt <note>(Joan. I, 5)</note>.
In Joanne lux dicit, <hi>Ecce qualem dilectionem
dedit nobis Pater, ut filii Dei vocemur et simus <note>(I Joan. III, 1)</note>
            </hi>.
Et in Pelagianis tenebrae dicunt, Dilectio
nobis ex nobis est. Quam si veram, id est, christianam
dilectionem haberent, scirent et unde haberent;
sicut sciebat Apostolus, qui dicebat, <hi>Nos autem
non spiritum hujus mundi accepimus, sed spiritum qui
ex Deo est, ut sciamus quae a Deo donata sunt nobis <note>(I Cor. II, 12)</note>
            </hi>.
Joannes dicit, <hi>Deus dilectio est <note>(I Joan.
IV, 16)</note>
            </hi>. Et Pelagiani etiam ipsum Deum non ex Deo,
sed ex semetipsis habere se dicunt: et cum scientiam
legis ex Deo nobis esse fateantur, charitatem ex nobis
ipsis volunt. Nec audiunt Apostolum dicentem, <hi>Scientia
inflat, charitas autem aedificat <note>(I Cor. VIII, 1)</note>
            </hi>. Quid
est ineptius, imo vero quid est amentius, et ab ipsa
sanctitate charitatis alienius, quam confiteri ex Deo
esse scientiam, quae sine charitate inflat, et ex nobis
esse charitatem, quae facit ut scientia inflare non possit?
Item cum dicat Apostolus, <hi>supereminentem scientiae
charitatem Christi <note>(Ephes. III, 19)</note>
            </hi>; quid est insanius,
quam putare ex Deo esse scientiam, quae subdenda
est charitati, et ex hominibus charitatem, quae
supereminet scientiae? Fides autem vera et doctrina
sana ambas esse dicit ex Deo, quia scriptum est, <hi>A
facie ejus scientia et intellectus procedit <note>(Prov. II, sec.
LXX)</note>
            </hi>: scriptum est, <hi>Charitas ex Deo est <note>(I Joan. IV,
7)</note>
            </hi>. Et legimus, <hi>Spiritum scientiae et pietatis <note>(Isai. XI,
2)</note>
            </hi>: legimus, <hi>Spiritum virtutis et charitatis et continentiae <note>(II Tim. I, 7)</note>
            </hi>.
Sed majus est donum charitas quam
scientia: nam scientia quando est in homine, charitas
est necessaria, ne infletur; <hi>charitas</hi> autem non <hi>aemulatur,
non agit perperam, non inflatur <note>(I Cor. XIII, 4)</note>
            </hi>.
</p>
          </div3>
        </div2>

<div2>
          <head>CAPUT XX.</head>
<div3>
            <head>41.</head>
            <p>
 Satis me disputasse arbitror
adversus eos qui gratiam Dei vehementer oppugnant,
qua voluntas humana non tollitur, sed ex mala mutatur
in bonam, et cum bona fuerit adjuvatur; et sic
disputasse, ut non magis ego, quam divina ipsa Scriptura
<pb n="0906"/>
vobiscum locuta sit evidentissimis testimoniis
veritatis: quae Scriptura divina si diligenter inspiciatur,
ostendit non solum bonas hominum voluntates
quas ipse facit ex malis, et a se factas bonas in actus
bonos et in aeternam dirigit vitam, verum etiam illas
quae conservant saeculi creaturam, ita esse in Dei
potestate, ut eas quo voluerit, quando voluerit, faciat
inclinari, vel ad beneficia quibusdam praestanda, vel
ad poenas quibusdam ingerendas, sicut ipse judicat,
occultissimo quidem judicio, sed sine ulla dubitatione
justissimo. Nam invenimus aliqua peccata etiam poenas
esse aliorum peccatorum: sicut sunt vasa irae,
quae perfecta dicit Apostolus in perditionem <note>(Rom. IX,
22)</note>: sicut est induratio Pharaonis, cujus et causa dicitur,
ad ostendendam in illo virtutem Dei <note>(Exod. VII,
3, et X, 1)</note>: sicut est fuga Israelitarum a facie hostium
de civitate Gai; in animo enim factus est timor ut fugerent,
et hoc factum est ut vindicaretur peccatum et
modo, quo fuerat vindicandum: unde dicit Dominus
ad Jesum Nave, <hi>Non poterunt filii Israel subsistere ante
faciem inimicorum suorum <note>(Josue VII, 4, 12)</note>
            </hi>. Quid
est, <hi>Non poterunt subsistere?</hi> Quare non subsistebant
per liberum arbitrium, sed per timorem turbata voluntate
fugiebant; nisi quia Deus dominatur et voluntatibus
hominum, et quos vult in formidinem convertit
iratus? Numquid non hostes Israelitarum adversus
populum Dei, quem ducebat Jesus Nave, sua voluntate
pugnarunt? Et tamen dicit Scriptura, quia <hi>per Dominum
factum est confortari cor eorum, ut obviam irent
ad bellum ad Israel, ut exterminarentur <note>(Id. XI, 20)</note>
            </hi>.
Numquid non sua voluntate homo improbus filius Gemini
maledicebat regi David? Et tamen quid ait David,
plenus vera et alta et pia sapientia? quid ait illi
qui maledicentem percutere voluit? <hi>Quid mihi,</hi> inquit, <hi>et vobis, filii Sarviae? Dimittite eum, et maledicat; quia
Dominus dixit illi maledicere David. Et quis dicet ei,
Quare fecisti sic?</hi> 
 Deinde Scriptura divina plenam sententiam
regis velut ab alio initio repetendo commendans: <hi>Et dixit,</hi> 
 inquit, <hi>David ad Abessa et ad omnes
pueros ejus: Ecce filius meus qui exiit de utero meo; quaerit
animam meam, et adhuc modo filius Gemini</hi>? <hi>Sinite
illum, maledicat, quoniam dixit illi Dominus, ut videat
Dominus humilitatem meam, et retribuat mihi bona pro
maledicto ejus in die isto <note>(II Reg. XVI, 5-12)</note>
            </hi>. Quomodo
dixerit Dominus huic homini maledicere David, quis
sapiens et intelliget? Non enim jubendo dixit, ubi obedientia
laudaretur; sed quod ejus voluntatem proprio
vitio suo malam in hoc peccatum judicio suo justo et
occulto inclinavit, ideo dictum est, <hi>dixit ei Dominus.</hi> 
Nam si jubenti obtemperasset Deo, laudandus potius
quam puniendus esset, sicut ex hoc peccato postea
<pb n="0907"/>
novimus esse punitum. Nec causa tacita est, cur ei
Dominus isto modo dixerit maledicere David, hoc est,
cor ejus malum in hoc peccatum miserit vel dimiserit: <hi>ut videat,</hi> 
 inquit, <hi>Dominus humilitatem meam, et retribuat
mihi bona pro maledicto ejus in die isto.</hi> Ecce quomodo
probatur, Deum uti cordibus etiam malorum ad
laudem atque adjumentum bonorum. Sic usus est Juda
tradente Christum, sic usus est Judaeis crucifigentibus
Christum. Et quanta inde bona praestitit populis credituris!
Qui et ipso diabolo utitur pessimo, sed optime,
ad exercendam et probandam fidem et pietatem bonorum,
non sibi, qui omnia scit antequam fiant, sed
nobis, quibus erat necessarium, ut eo modo ageretur
nobiscum. Numquid non sua voluntate Abessalon elegit
consilium quod sibi oberat? Et tamen ideo fecit,
quia exaudierat Dominus ejus patrem orantem, ut hoc
fieret. Propter quod Scriptura ait: <hi>Et Dominus mandavit
dissipare consilium Achitophel bonum, ut inducat
Dominus super Abessalon omnia mala <note>(II Reg. XVII, 14)</note>
            </hi>.
Bonum consilium dixit, quod ad tempus proderat causae,
quia pro ipso erat contra patrem ejus, cotra quem
rebellaverat, ut posset eum opprimere, nisi Dominus
consilium dissipasset quod dederat Achitophel, agendo
in corde Abessalon, ut tale consilium repudiaret, et
aliud quod ei non expediebat eligeret.
</p>
          </div3>
        </div2>

<div2>
          <head>CAPUT XXI.</head>
<div3>
            <head>42.</head>
            <p>
 Quis non ista judicia divina
contremiscat, quibus agit Deus in cordibus etiam malorum
hominum quidquid vult, reddens eis tamen
secundum merita eorum? Roboam filius Salomonis
respuit consilium salubre seniorum, quod ei dederant,
ne cum populo dure ageret, et verbis coaevorum
suorum potius acquievit, respondendo minaciter
quibus leniter debuit. Unde hoc, nisi propria voluntate?
Sed hinc ab eo recesserunt decem tribus
Israel, et alium regem sibi constituerunt Jeroboam,
ut irati Dei voluntas fieret, quod etiam futurum esse
praedixerat. Quid enim Scriptura dicit? <hi>Et non audivit
rex plebem, quoniam erat conversio a Domino, ut
statueret verbum suum quod locutus est in manu Achiae
Selonitae de Jeroboam filio Nabath <note>(III Reg. XII,
3-20)</note>
            </hi>. Nempe sic factum est illud per hominis voluntatem,
ut tamen conversio esset a Domino. Legite
libros Paralipomenon, et invenietis in secundo libro
scriptum: <hi>Et suscitavit Dominus super Joram spiritum
Philistiim et Arabum qui finitimi erant Aethiopibus, et
ascenderunt in terram Juda, et dissipaverunt eam, et
ceperunt omnem substantiam, quae in domo regis inventa
est <note>(II Par. XXI, 16, 17)</note>
            </hi>. Hic ostenditur, Deum
suscitare hostes eis terris vastandis, quas tali poena
judicat dignas. Numquid tamen Philistiim et Arabes
in terram Judaeam dissipandam sine sua voluntate
venerunt, aut sic venerunt sua voluntate, ut mendaciter
scriptum sit quod Dominus ad hoc faciendum
eorum spiritum suscitavit? Imo utrumque verum
est, quia et sua voluntate venerunt, et tamen spiritum
eorum Dominus suscitavit. Quod etiam sic dici
<pb n="0908"/>
potest, et eorum spiritum Dominus suscitavit, et tamen
sua voluntate venerunt. Agit enim Omnipotens
in cordibus hominum etiam motum voluntatis eorum,
ut per eos agat quod per eos agere ipse voluerit, qui
omnino injuste aliquid velle non novit. Quid est quod
homo Dei dixit ad Amessiam regem, <hi>Non veniat tecum
exercitus Israel, non est enim Dominus cum Israel</hi>, <hi>omnibus filiis Ephrem: quoniam si putaveris obtinere
in illis, in fugam convertet te Deus ante inimicos, quoniam
virtus est Deo vel adjuvare vel in fugam vertere <note>(II Par. XXV, 7, 8)</note>
            </hi>?
Quomodo virtus Dei alios adjuvat
in bello dando eis fiduciam, alios immisso timore
vertit in fugam, nisi quia ille qui in coelo et in terra
omnia quaecumque voluit fecit <note>(Psal. CXXXIV, 6)</note>, etiam
in cordibus hominum operatur? Legimus quid dixerit
Joas rex Israel, mittens nuntium ad Amessiam regem
volentem pugnare cum illo. Nam post aliqua dixit: <hi>Nunc sede in domo tua. Quid provocas in malum, et
cadis tu et Juda tecum 
 <note>(IV Reg. XIV, 9, 10)</note>
            </hi>? Deinde
Scriptura subjunxit: <hi>Et non audivit Amessias; quoniam
a Deo erat ut traderetur in manus</hi>, <hi>quoniam
quaesierunt deos Edom <note>(II Par. XXV, 20)</note>
            </hi>. Ecce Deus
idololatriae peccatum volens vindicare, hoc operatus
est in ejus corde, cui utique juste irascebatur, ut
admonitionem salubrem non audiret, sed ea contempta
iret in bellum, ubi cum suo exercitu caderet.
Per Ezechielem prophetam dicit Deus, <hi>Et propheta
si erraverit et locutus fuerit, ego Dominus seduxi prophetam
illum, et extendam manum meam super eum,
et exterminabo eum de medio populi mei Israel <note>(Ezech.
XIV, 9)</note>
            </hi>. In libro Esther scriptum est, quae mulier ex
populo Israel in terra captivitatis facta erat uxor
alienigenae regis Assueri: ergo in ejus libro scriptum
est, quod cum haberet necessitatem interveniendi
pro populo suo, quem rex, ubicumque in regno ejus
esset, jusserat trucidari, oravit ad Dominum: cogebat
enim eam magna necessitas, ut praeter jussum
regis et praeter ordinem suum ad illum auderet intrare <note>(Esther III et IV)</note>.
Et videte quid Scriptura dicat: <hi>Et intuitus est eam tanquam taurus impetu indignationis
suae, et timuit regina, et conversus est color
ejus per dissolutionem, et inclinavit se super caput delicatae
suae, quae praecedebat eam: et convertit Deus,
et transtulit indignationem ejus in lenitatem 
 <note>(Id. V,
sec. LXX)</note>
            </hi>. Scriptum est et in Proverbiis Salomonis: <hi>Sicut impetus aquae, sic cor regis in manu Dei; quocumque
voluerit, declinabit illud 
 <note>(Prov. XXI, 1)</note>
            </hi>. Et in
psalmo centesimo quarto legitur dictum de Aegyptiis,
quid eis fecerit Deus: <hi>Et convertit cor eorum ut odissent
populum ejus, ut dolum facerent in servos ejus <note>(Psal. CIV, 25)</note>
            </hi>.
In Litteris etiam apostolicis videte
quae scripta sunt; in Epistola Pauli apostoli ad
Romanos: <hi>Propterea tradidit illos Deus in desideria
cordis eorum, in immunditiam.</hi> Item paulo post: <hi>Propter
hoc tradidit illos Deus in passiones ignominiae.</hi> 
<pb n="0909"/>
Item paulo post: <hi>Sicut non probaverunt Deum habere
in notitiam, tradidit illos Deus in reprobam mentem, ut
faciant quae non conveniunt <note>(Rom. I, 24, 26, 28)</note>
            </hi>. Et
ad Thessalonicenses in Epistola secunda ait de quibusdam: <hi>Pro eo quod dilectionem veritatis non receperunt,
ut salvi fierent, et ideo mittet illis Deus operationem
erroris, ut credant mendacio, ut judicentur omnes
qui non crediderunt veritati; sed consenserunt
iniquitati 
 <note>(II Thess. II, 10, 11)</note>
            </hi>.</p>
          </div3>
<div3>
            <head>43.</head>
            <p>
 His et talibus testimoniis divinorum eloquiorum,
quae omnia commemorare nimis longum est,
satis, quantum existimo, manifestatur, operari Deum
in cordibus hominum ad inclinandas eorum voluntates
quocumque voluerit, sive ad bona pro sua misericordia,
sive ad mala pro meritis eorum, judicio
utique suo aliquando aperto, aliquando occulto, semper
tamen justo. Fixum enim debet esse et immobile
in corde vestro, quia non est iniquitas apud Deum <note>(Rom. IX, 14)</note>.
Ac per hoc quando legitis in Litteris
veritatis, a Deo seduci homines, aut obtundi vel obdurari
corda eorum, nolite dubitare praecessisse mala
merita eorum, ut juste ista paterentur: ne incurratis
in illud proverbium Salomonis, <hi>Insipientia viri violat
vias ejus, Deum autem causatur in corde suo <note>(Prov.
XIX, 3)</note>
            </hi>. Gratia vero non secundum merita hominum
datur, alioquin gratia jam non est gratia <note>(Rom. XI,
6)</note>: quia ideo gratia vocatur, quia gratis datur. Si
autem potens est, sive per Angelos, vel bonos vel
malos, sive quocumque alio modo operari etiam in
cordibus malorum, pro meritis eorum, quorum malitiam
non ipse fecit, sed aut originaliter tracta est
ab Adam, aut crevit per propriam voluntatem: quid
mirum est, si per Spiritum sanctum operatur in cordibus
electorum suorum bona, qui operatus est ut
ipsa corda essent ex malis bona?
</p>
          </div3>
        </div2>

<div2>
          <head>CAPUT XXII.</head>
<div3>
            <head>44.</head>
            <p>
 Sed suspicentur homines
quaelibet merita bona, quae putant praecedere, ut
justificentur per Dei gratiam; non intelligentes, cum
hoc dicunt, nihil aliud quam se negare gratiam: sed,
ut dixi, quod volunt de majoribus suspicentur; de
parvulis certe Pelagiani quid respondeant non inveniunt,
quorum nec voluntas ulla est in accipienda
gratia, cujus voluntatis meritum praecessisse dicant,
et insuper eos etiam cum fletu reluctari videmus,
quando baptizantur et divina Sacramenta percipiunt;
quod eis ad magnum impietatis peccatum imputaretur,
si jam libero uterentur arbitrio: et tamen haeret
etiam in reluctantibus gratia, apertissime nullo bono
merito praecedente, alioquin gratia jam non esset
gratia. Et aliquando filiis infidelium praestatur haec
gratia, cum occulta Dei providentia in manus piorum
quomodocumque perveniunt: aliquando autem filii fidelium
non eam consequuntur, aliquo impedimento
existente, ne possit periclitantibus subveniri. Fiunt
vero ista per occultam Dei providentiam, cujus inscrutabilia
sunt judicia, et investigabiles viae: quod ut
Apostolus diceret, quid praedixerit intuemini. Agebat
enim de Judaeis et Gentibus, cum scriberet ad Romanos,
id est, ad Gentes, et ait: <hi>Sicut enim aliquando vos
<pb n="0910"/>
non credidistis Deo, nunc autem misericordiam consecuti
estis in illorum incredulitate; ita et hi nunc non
crediderunt in vestra misericordia, ut et ipsi misericordiam
consequantur: conclusit enim Deus omnes in infidelitate,
ut omnium misereatur <note>(Rom. XI, 30-33)</note>
            </hi>. Et cum attendisset
quid dixerit, admirans sententiae suae certam
quidem veritatem, sed magnam profunditatem, quomodo
concluserit Deus omnes in infidelitate, ut omnium
misereatur, quasi faciens mala ut venirent bona,
mox exclamavit atque ait: <hi>O altitudo divitiarum sapientiae
et scientiae Dei! quam inscrutabilia sunt judicia
ejus, et investigabiles viae ejus!</hi> Haec enim inscrutabilia
judicia et investigabiles viae perversi homines
non cogitantes, et proclives ad reprehendendum,
non idonei ad intelligendum, putabant et jactitabant
Apostolum dicere, <hi>Faciamus mala, ut veniant bona <note>(Id. III, 8.)</note>
            </hi> 
 Quod absit ut Apostolus diceret: sed
homines non intelligentes hoc putabant dici, quando
audiebant quod dixit Apostolus, <hi>Lex autem subintravit,
ut abundaret delictum: ubi autem abundavit delictum,
superabundavit gratia <note>(Id. 5, 20)</note>
            </hi>. Sed utique
gratia id agit, ut jam fiant bona ab eis qui fecerunt
mala; non ut perseverent in malis, et reddi sibi existiment
bona. Non itaque debent dicere, <hi>Faciamus
mala, ut veniant bona:</hi> sed, Fecimus mala, et venerunt
bona; jam faciamus bona, ut in futuro saeculo recipiamus
pro bonis bona, qui in hoc saeculo recipimus
pro malis bona. Propter quod scriptum est in Psalmo: <hi>Misericordiam et judicium cantabo tibi, Domine 
 <note>(Psal.
C, 1)</note>
            </hi>. Prius itaque non ideo venit Filius hominis in
mundum, ut judicet mundum, sed ut salvetur mundus
per ipsum <note>(Joan. III, 17)</note>: hoc propter misericordiam:
postea vero propter judicium venturus est judicare
vivos et mortuos; quamvis et in hoc tempore ipsa
salvatio non fiat sine judicio, sed occulto, ideo ait, <hi>In judicium veni in hunc mundum, ut qui non vident,
videant; et qui vident, caeci fiant 
 <note>(Id. IX, 39)</note>
            </hi>.
</p>
          </div3>
        </div2>

<div2>
          <head>CAPUT XXIII.</head>
<div3>
            <head>45.</head>
            <p>
 Ad occulta ergo Dei judicia
revocate, quando videtis in una causa, quam certe
habent omnes parvuli, haereditarium malum trahentes
ex Adam, huic subveniri ut baptizetur, illi non subveniri
ut in ipsa obligatione moriatur; illum baptizatum
in hac vita relinqui, quem praescivit Deus impium
futurum, istum vero baptizatum rapi ex hac vita, ne
malitia mutet intellectum ejus <note>(Sap. IV, 11)</note>: et nolite
in istis dare injustitiam vel insipientiam Deo, apud
quem justitiae fons est et sapientiae: sed sicut vos exhortatus
sum ab initio sermonis hujus, in quod pervenistis,
in eo ambulate, et hoc quoque vobis Deus
revelabit <note>(Philipp. III, 16 et 15)</note>, et si non in hac vita,
certe in altera: nihil est enim occultum quod non
revelabitur <note>(Matth. X, 26)</note>. Quando ergo auditis dicentem
Dominum, <hi>Ego Dominus seduxi prophetam illum <note>(Ezech. XIV, 9)</note>
            </hi>;
et quod ait Apostolus, <hi>Cujus vult
miseretur, et quem vult obdurat <note>(Rom. IX, 18)</note>
            </hi>: in eo
quem seduci permittit vel obdurari, mala ejus merita
<pb n="0911"/>
credite; in eo vero cujus miseretur, gratiam Dei
non reddentis mala pro malis, sed bona pro malis,
fideliter et indubitanter agnoscite. Nec ideo auferatis
a Pharaone liberum arbitrium, quia multis locis dicit
Deus, <hi>Ego induravi Pharaonem;</hi> vel, <hi>induravi,</hi> aut <hi>indurabo cor Pharaonis 
 <note>(Exod. IV-XIV, passim)</note>
            </hi>. Non
enim propterea ipse Pharao non induravit cor suum.
Nam et hoc de illo legitur, quando ablata est ab Aegyptiis
cynomyia, dicente Scriptura: <hi>Et ingravavit
Pharao cor suum et in isto tempore, et noluit dimittere
populum <note>(Id. VIII, 32)</note>
            </hi>. Ac per hoc et Deus induravit
per justum judicium, et ipse Pharao per liberum arbitrium.
Certi ergo estote quia non erit inanis labor
vester, si in bono proposito proficientes perseveretis
usque in finem. Deus enim qui modo illis quos liberat
non reddit secundum opera eorum, tunc reddet
unicuique secundum opera ejus <note>(Matth. XVI, 27)</note>.
Reddet omnino Deus et mala pro malis, quoniam justus
est; et bona pro malis, quoniam bonus est; et
bona pro bonis, quoniam bonus et justus est; tantummodo
mala pro bonis non reddet, quoniam injustus
non est. Reddet ergo mala pro malis, poenam pro
injustitia; et reddet bona pro malis, gratiam pro injustitia;
et reddet bona pro bonis, gratiam pro gratia.
</p>
          </div3>
        </div2>

<div2>
          <head>CAPUT XXIV.</head>
<div3>
            <head>46.</head>
            <p>
 Repetite assidue librum
istum, et si intelligitis, Deo gratias agite: ubi autem
<pb n="0912"/>
non intelligitis, orate ut intelligatis: dabit enim vobis
Dominus intellectum. Mementote scriptum esse: <hi>Si
quis vestrum indiget sapientia, postulet a Deo, qui dat
omnibus affluenter et non improperat, et dabitur ei <note>(Jacobi I, 5)</note>
            </hi>.
Ipsa est sapientia desursum descendens,
sicut ipse apostolus Jacobus dicit. Illam vero sapientiam
repellite a vobis, et orate ut non sit in vobis,
quam detestatus est, ubi ait: <hi>Quod si zelum amarum
habetis, et contentiones in vobis sunt, non est ista sapientia
desursum descendens; sed terrena, animalis, diabolica.
Ubi enim zelus et contentio est, ibi inconstantia et
omne opus pravum. Quae autem desursum est sapientia,
primum quidem pudica est, deinde pacifica, modesta,
suadibilis, plena misericordia et fructibus bonis, inaestimabilis,
sine simulatione <note>(Id. III, 14-17.)</note>
            </hi> Quid boni
ergo non habebit, qui hanc sapientiam postularit et
impetrarit a Domino? Et hinc intelligite gratiam;
quia si ex nobis esset ista sapientia, desursum non
esset, nec ab ipso qui nos creavit Deo postulanda esset.
Fratres, orate et pro nobis, ut temperanter et pie
et juste vivamus in hoc saeculo, exspectantes illam
beatam spem, et manifestationem Domini et Salvatoris
nostri Jesu Christi <note>(Tit. II, 12, 13)</note>, cui est honor
et gloria et regnum cum Patre et Spiritu sancto in
saecula saeculorum. Amen.

</p>
          </div3>
        </div2>
      </div1>
</body>
  </text>
</TEI>