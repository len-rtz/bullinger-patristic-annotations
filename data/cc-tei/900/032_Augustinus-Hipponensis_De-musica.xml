<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De musica</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 32</title>
           <idno>AugHip.DeMus</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<note>
        <div1>
          <head>ADMONITIO DE SEQUENTIBUS SEX LIBRIS DE MUSICA</head>
<p>Ex disciplinarum libris quos Augustinus Mediolani, cum esset Baptismum percepturus anno Christi trecentesimo
octogesimo septimo delibavit <note>(Vide Retract. lib. 1, cap. 6)</note>, quanquam caeteri perierint (nam de Grammatica,
Principia Dialecticae, Categoriae, et Principia Rhetoricae, qui libri inter ejus opera sunt hactenus
vulgati, supposititios esse in appendice ostendemus), sex isti de Musica, iique integerrimi ad nos usque pervenerunt;
studiosius nimirum a librariis descripti, cum suis omnibus numeris absoluti prodiissent circiter annum
Christi, ut videtur, trecentesimum octogesimum nonum, quo tempore post editos libros de Genesi contra Manichaeos
iis perficiendis in Africa se vacavisse innuit Augustinus libro primo Retractationum, capite
undecimo. Eum porro dialogos hosce cum Licentio habuisse ferunt manuscripti plerique etiam vetustiores;
<pb n="1081"/>
quod nescimus an intelligi possit ex illis Licentii ad Augustinum versibus in epistola vigesima
sexta:
<l>Praesentem ipsa mihi te reddent, si mihi morem</l>
<l>Gesseris, et libros, quibus in te lenta recumbit</l>
<l>Musica, tradideris; nam ferveo totus in illos.</l>
          </p>
<p>In primo libro definitio Musicae, et qui ad hujusce disciplinae considerationem pertinent, numerosorum
motuum species explicantur. In secundo disputatur de syllabis pedibusque metricis. In tertio proponitur tractandum
singillatim de rhythmo, de metro et de versu; atque hic primum rhythmi ratio et proprietates traduntur:
tumque incipit tractatio de metro; quae in quarto libro continuatur. In quinto disseritur de versu.
Quae porro hactenus multa cum eruditione tractavit Augustinus, vocat ipse nugacitatem, quam apud benevolos
officiosi laboris nomine deprecatur initio libri sexti, ubi deinceps studiosorum mentes ex numerorum consideratione
ad Deum provehit.</p>
<p>
            <emph>S. AUGUSTINUS, EPIST. 101, MEMORIO EPISCOPO.</emph>
          </p>
<p> « Verum quia in omnibus rerum motibus quid numeri valeant, facilius consideratur in vocibus, eaque consideratio
quibusdam quasi gradatis itineribus nititur ad superna intima veritatis, in quibus viis ostendit se sapientia
hilariter, et in omni providentia occurrit amantibus: initio nostri otii cum a curis majoribus magisque
necessariis vacabat animus, volui per ista quae a nobis desiderasti scripta proludere, quando conscripsi de solo
rhythmo sex libros, et de melo scribere alios forsitan sex, fateor, disponebam, cum mihi otium futurum sperabam.
Sed posteaquam mihi curarum ecclesiasticarum sarcina imposita est, omnes illae deliciae fugere de manibus,
ita ut vix nunc ipsum codicem inveniam, quoniam tuam voluntatem, nec petitionem, sed jussionem, contemnere
nequeo. Quod sane opusculum si potuero mittere, non quidem me tibi obtemperasse, verumtamen te
hoc a me tantopere flagitasse poenitebit. Difficillime quippe intelliguntur in eo quinque libri, si non adsit qui
non solum disputantium possit separare personas, verum etiam pronuntiando ita sonare morulas syllabarum,
ut eis exprimantur sensumque aurium feriant genera numerorum: maxime quia in quibusdam etiam silentiorum
dimensa intervalla miscentur, quae omnino sentiri nequeunt, nisi auditorem pronuntiator informet. Sextum
sane librum quem emendatum reperi, ubi est omnis fructus caeterorum, non distuli mittere Charitati tuae: fortassis
ipse tuam non multum refugiet gravitatem. » 
</p>
        </div1>
      </note>

<div1>
        <head> <hi>LIBER PRIMUS.</hi> Traditur musicae definitio; et qui ad hujusce disciplinae considerationem pertinent, motuum numerosorum species ac proportio explicantur.</head>
<div2>
          <head>CAPUT PRIMUM.-- <hi>Sonorum certas dimensiones observare non ad grammaticam spectat, sed ad musicam.</hi> </head>
<div3>
            <head>1.</head>
            <p>
 MAGISTER: <hi>Modus,</hi> qui pes est? DISCIPULUS:
<pb n="1081"/>Pyrrhichius. <hi>M.</hi> Quot temporum est? <hi>D.</hi> Duum.
<pb n="1082"/> <hi>M. Bonus,</hi> 
 qui pes est? <hi>D.</hi> Idem qui et <hi>modus.  M. </hi> Hoc
est ergo <hi>modus,</hi> quod <hi>bonus. D. </hi> Non. <hi>M.</hi> Cur ergo
idem? <hi>D.</hi> Quia idem in sono, in significatione aliud. <hi>M.</hi> 
 Concedis ergo eumdem sonum esse cum dicimus,
<pb n="1083"/> <hi>modus,</hi> 
 et, <hi>bonus.  D. </hi> Litterarum sono ista video discrepare,
caetera autem paria esse. <hi>M.</hi> Quid? cum enuntiamus, <hi>pone</hi> 
 verbum, et <hi>pone</hi> adverbium; praeter id
quod significatio diversa est, nihil tibi videtur sonus
distare? <hi>D.</hi> Distat omnino. <hi>M.</hi> Unde distat, cum et
iisdem temporibus utrumque, et iisdem litteris constet? <hi>D.</hi> 
 Eo distat quod in diversis locis habent acumen. <hi>M.</hi> 
 Cujus tandem artis est ista dignoscere? <hi>D.</hi> A
grammaticis haec audire soleo, et ibi ea didici; sed
utrum hoc ejusdem artis sit proprium, an aliunde
usurpatum, nescio. <hi>M.</hi> Post ista videbimus: nunc
illud quaero, utrum si tympanum vel chordam his percuterem
tam raptim et velociter quam cum enuntiamus <hi>modus,</hi> 
 aut <hi>bonus;</hi> agnosceres et tibi eadem
tempora esse, an non. <hi>D.</hi> Agnoscerem. <hi>M.</hi> Vocares
ergo pedem pyrrhichium. <hi>D.</hi> Vocarem. <hi>M.</hi> Nomen
hujus pedis a quo, nisi a grammatico, didicisti? <hi>D.</hi> 
Fateor. <hi>M.</hi> Ergo de omnibus hujusmodi sonis grammaticus
judicabit; an per teipsum istos pulsus didicisti,
sed nomen quod imponeres, a grammatico audieras? <hi>D.</hi> 
 Ita est. <hi>M.</hi> Et ausus es nomen quod te
grammatica docuit, transferre ad eam rem, quam non
pertinere ad grammaticam confiteris? <hi>D.</hi> Video non
ob aliud pedi nomen impositum, quam propter temporum
dimensionem; quam ubicumque cognovero, eo
transferre illud vocabulum cur non audeo? Sed etsi
alia vocabula sunt imponenda, cum ejusdem dimensionis
soni sunt, sed ad grammaticos tamen non pertinent;
quid mihi est de nominibus laborare, cum res
aperta sit? <hi>M.</hi> Nec ego id volo: sed tamen cum videas
innumerabilia genera sonorum, in quibus certae
dimensiones observari possunt, quae genera fatemur
grammaticae disciplinae non esse tribuenda; nonne
censes esse aliam aliquam disciplinam, quae quidquid
in hujusmodi sit vocibus numerosum artificiosumque,
contineat? <hi>D.</hi> Probabile mihi videtur. <hi>M.</hi> Quod ejus
esse nomen existimas? Nam opinor non tibi novum
esse omnipotentiam quamdam canendi Musis solere
concedi. Haec est, nisi fallor, illa quae Musica nominatur. <hi>D.</hi> 
 Et ego hanc esse existimo.
</p>
          </div3>
        </div2>

<div2>
          <head>CAPUT II.-- <hi>Musica quid sit. Modulari quid sit.</hi> </head>
<div3>
            <head>2.</head>
            <p>
 <hi>M.</hi> Sed jam placet nobis de nomine minime laborare:
modo inquiramus, si videtur, quam diligentissime
possumus, omnem hujus quaecumque est
disciplinae vim atque rationem. <hi>D.</hi> Inquiramus sane:
nam hoc totum quidquid est, multum nosse desidero. <hi>M.</hi> 
 Defini ergo musicam. <hi>D.</hi> Non audeo. <hi>M.</hi> Potes
saltem definitionem meam probare? <hi>D.</hi> Experibor,
si dixeris. <hi>M.</hi> Musica est scientia bene modulandi.
An tibi non videtur? <hi>D.</hi> Videretur fortasse, si mihi
liqueret quid sit ipsa modulatio. <hi>M.</hi> Numquidnam hoc
verbum quod modulari dicitur, aut nunquam audisti,
aut uspiam nisi in eo quod ad cantandum saltandumve
pertineret? <hi>D.</hi> Ita est quidem: sed quia video modulari
a modo esse dictum, cum in omnibus bene factis
modus servandus sit, et multa etiam in canendo ac
saltando quamvis delectent, vilissima sint; volo plenissime
accipere quid prorsus sit ipsa modulatio, quo
<pb n="1084"/>
uno pene verbo tantae disciplinae definitio continetur.
Non enim tale aliquid hic discendum est, quale quilibet
cantores histrionesque noverunt. <hi>M.</hi> Illud superius,
quod in omnibus etiam praeter musicam factis
modus servandus est, et tamen in musica modulatio
dicitur, non te moveat; nisi forte ignoras dictionem
oratoris proprie nominari. <hi>D.</hi> Non ignoro: sed quorsum
istuc? <hi>M.</hi> Quia et puer tuus quamlibet impolitissimus
et rusticissimus, cum vel uno verbo interroganti
tibi respondet, fateris eum aliquid dicere? <hi>D.</hi> Fateor. <hi>M.</hi> 
 Ergo et ille orator est? <hi>D.</hi> Non. <hi>M.</hi> Non igitur dictione
usus est cum aliquid dixerit, quamvis dictionem a
dicendo dictam esse fateamur. <hi>D.</hi> Concedo: sed et hoc
quo pertineat requiro. <hi>M.</hi> Ad id scilicet ut intelligas
modulationem posse ad solam musicam pertinere,
quamvis modus unde flexum verbum est, possit etiam
in aliis rebus esse: quemadmodum dictio proprie tribuitur
oratoribus, quamvis dicat aliquid omnis qui loquitur,
et a discendo dictio nominata sit. <hi>D.</hi> Jam intelligo.</p>
          </div3>
<div3>
            <head>3.</head>
            <p>
 <hi>M.</hi> Illud ergo quod abs te postea dictum est, multa
esse in canendo et saltando vilia, in quibus si modulationis
nomen accipimus, pene divina ista disciplina
vilescit; cautissime omnino abs te animadversum est.
Itaque discutiamus primum quid sit modulari, deinde
quid sit bene modulari: non enim frustra est definitioni
additum. Postremo etiam quod ibi scientia posita
est, non est contemnendum: nam his tribus, nisi
fallor, definitio illa perfecta est. <hi>D.</hi> Ita fiat. <hi>M.</hi> Igitur
quoniam fatemur modulationem a modo esse nominatam;
numquidnam tibi videtur metuendum ne aut
excedatur modus, aut non impleatur nisi in rebus
quae motu aliquo fiunt? aut si nihil moveatur, possumus
formidare ne praeter modum aliquid fiat? <hi>D.</hi> Nullo
pacto. <hi>M.</hi> Ergo modulatio non incongrue dicitur movendi
quaedam peritia, vel certe qua fit ut bene aliquid
moveatur. Non enim possumus dicere bene moveri
aliquid, si modum non servat. <hi>D.</hi> Non possumus
quidem: sed necesse erit rursus istam modulationem
in omnibus bene factis intelligere. Nihil quippe nisi
bene movendo, bene fieri video. <hi>M.</hi> Quid si forte ista
omnia per musicam fiant, quamvis modulationis nomen
in cujuscemodi organis magis tritum sit, nec
immerito? Nam credo videri tibi aliud esse tornatum
aliquid ligneum, vel argenteum, vel cujusce materiae;
aliud autem ipsum motum artificis, cum illa tornantur. <hi>D.</hi> 
 Assentior multum differre. <hi>M.</hi> Numquidnam
ergo ipse motus propter se appetitur, et non propter
id quod vult esse tornatum? <hi>D.</hi> Manifestum est. <hi>M.</hi> 
Quid? si membra non ob aliud moveret, nisi ut pulchre
ac decore moverentur, eum facere aliud nisi saltare diceremus? <hi>D.</hi> 
 Ita videtur. <hi>M.</hi> Quando ergo censes aliquam
rem praestare et quasi dominari? cum propter seipsam,
an cum propter aliud appetitur? <hi>D.</hi> Quis negat
cum propter seipsam? <hi>M.</hi> Repete nunc illud superius
quod de modulatione diximus: nam ita eam posueramus,
quasi quamdam movendi esse peritiam, et vide
ubi magis habere sedem debeat hoc nomen: in eo motu
qui velut liber est, id est propter se ipse appetitur, et
<pb n="1085"/>
per se ipse delectat; an in eo qui servit quodammodo:
nam quasi serviunt omnia quae non sibi sunt, sed ad
aliquid aliud referuntur. <hi>D.</hi> In eo scilicet qui propter
se appetitur. <hi>M.</hi> Ergo scientiam modulandi jam probabile
est esse scientiam bene movendi; ita ut motus
per se ipse appetatur, atque ob hoc per se ipse delectet. <hi>D.</hi> 
 Probabile sane.
</p>
          </div3>
        </div2>

<div2>
          <head>CAPUT III.-- <hi>Bene modulari quid sit, et cur in musicae definitione positum.</hi> </head>
<div3>
            <head>4.</head>
            <p>
 <hi>M.</hi> Cur ergo additum est, bene; cum jam ipsa
modulatio nisi bene moveatur, esse non possit? <hi>D.</hi> 
Nescio, et quemadmodum mihi ereptum sit ignoro:
nam hoc requirendum animo haeserat. <hi>M.</hi> Poterat
omnino nulla de hoc verbo controversia fieri, ut jam
musicam sublato eo quod positum est, bene, tantum
scientiam modulandi definiremus. <hi>D.</hi> Quis enim ferat,
si enodare totum ita velis? <hi>M.</hi> Musica est scientia
bene movendi. Sed quia bene moveri jam dici potest,
quidquid numerose servatis temporum atque intervallorum
dimensionibus movetur (jam enim delectat,
et ob hoc modulatio non incongrue jam vocatur); fieri
autem potest, ut ista numerositas atque dimensio delectet,
quando non opus est; ut si quis suavissime canens,
et pulchre saltans, velit eo ipso lascivire, cum
res severitatem desiderat: non bene utique numerosa
modulatione utitur; id est ea motione quae jam bona,
ex eo quia numerosa est, dici potest, male ille, id est
incongruenter utitur. Unde aliud est modulari, aliud
bene modulari. Nam modulatio ad quemvis cantorem,
tantum qui non erret in illis dimensionibus vocum ac
sonorum; bona vero modulatio ad hanc liberalem disciplinam,
id est ad musicam, pertinere arbitranda est.
Quod si nec illa bona tibi motio videtur, ex eo quia
inepta est, quamvis artificiose numerosam esse fateare;
teneamus illud nostrum, quod ubique servandum est,
ne certamen verbi, re satis elucente, nos torqueat;
nihilque curemus, utrum musica modulandi, an bene
modulandi scientia describatur. <hi>D.</hi> Amo quidem rixas
verborum praeterire atque contemnere, non tamen
mihi displicet ista distinctio.
</p>
          </div3>
        </div2>

<div2>
          <head>CAPUT IV.-- <hi>Scientia cur in musicae definitione ponitur.</hi> </head>
<div3>
            <head>5.</head>
            <p>
 <hi>M.</hi> Restat ut quaeramus cur sit in definitione
scientia. <hi>D.</hi> Ita fiat: nam hoc flagitare ordinem memini. <hi>M.</hi> 
 Responde igitur, utrum tibi videatur bene
modulari vocem luscinia verna parte anni: nam et
numerosus est et suavissimus ille cantus, et, nisi fallor,
tempori congruit. <hi>D.</hi> Videtur omnino. <hi>M.</hi> Numquidnam
liberalis hujus disciplinae perita est? <hi>D.</hi> Non. <hi>M.</hi> 
 Vides igitur nomen scientiae definitioni pernecessarium. <hi>D.</hi> 
 Video prorsus. <hi>M.</hi> Dic mihi ergo, quaeso
te; nonne tales tibi omnes videntur, qualis illa luscinia
est, qui sensu quodam ducti bene canunt, hoc est
numerose id faciunt ac suaviter, quamvis interrogati
de ipsis numeris, vel de intervallis acutarum graviumque
vocum, respondere non possint? <hi>D.</hi> Simillimos
eos puto. <hi>M.</hi> Quid? ii qui illos sine ista scientia libenter
<pb n="1086"/>
audiunt; cum videamus elephantos, ursos, aliaque
nonnulla genera bestiarum ad cantus moveri, avesque
ipsas delectari suis vocibus (non enim nullo extra
proposito commodo tam impense id agerent sine
quadam libidine); nonne pecoribus comparandi sunt? <hi>D.</hi> 
 Censeo: sed pene in omne genus humanum tendit
haec contumelia. <hi>M.</hi> Non est quod putas. Nam magni
viri, etsi musicam nesciunt, aut congruere plebi volunt,
quae non multum a pecoribus distat, et cujus
ingens est numerus, quod modestissime ac prudentissime
faciunt (sed de hoc nunc disserendi locus non
est); aut post magnas curas relaxandi ac reparandi
animi gratia moderatissime ab iis aliquid voluptatis
assumitur. Quam interdum sic capere modestissimum
est; ab ea vero capi vel interdum, turpe atque indecorum
est.</p>
          </div3>
<div3>
            <head>6.</head>
            <p>
 Sed quid tibi videtur? qui vel tibiis canunt vel
cithara, atque hujusmodi instrumentis, numquidnam
possunt lusciniae comparari? <hi>D.</hi> Non. <hi>M.</hi> Quid igitur
distant? <hi>D.</hi> Quod in istis artem quamdam esse video,
in illa vero solam naturam. <hi>M.</hi> Verisimile dicis; sed
ars tibi videtur ista esse dicenda, etiamsi quadam imitatione
id faciunt? <hi>D.</hi> Cur non? Nam video tantum
valere in artibus imitationem, ut, ea sublata, omnes
pene perimantur. Praebent enim se magistri ad imitandum,
et hoc ipsum est quod vocant docere. <hi>M.</hi> Videtur
tibi ars ratio esse quaedam, et ii qui arte utuntur,
ratione uti: an aliter putas? <hi>D.</hi> Videtur. <hi>M.</hi> 
Quisquis igitur ratione uti non potest, arte non utitur. <hi>D.</hi> 
 Et hoc concedo. <hi>M.</hi> Censesne muta animalia, quae
etiam irrationalia dicuntur, uti posse ratione? <hi>D.</hi> Nullo
modo. <hi>M.</hi> Aut igitur picas et psittacos et corvos rationalia
esse dicturus es animalia, aut imitationem
nomine artis temere vocasti. Videmus enim has aves
et multa canere ac sonare quodam humano usu, et
nonnisi imitando facere: nisi tu aliter credis. <hi>D.</hi> Quomodo
hoc confeceris, et quantum contra responsionem
meam valeat, nondum plane intelligo. <hi>M.</hi> Quaesiveram
ex te, utrum citharistas et tibicines, et hujusmodi
aliud genus hominum, artem diceres habere, etiamsi
id quod in canendo faciunt, imitatione assecuti sunt.
Dixisti esse artem, tantumque id valere affirmasti, ut
omnes pene tibi artes periclitari viderentur imitatione
sublata. Ex quo jam colligi potest, omnem qui imitando
assequitur aliquid, arte uti; etiamsi forte non
omnis qui arte utitur, imitando eam perceperit. At
si omnis imitatio ars est, et ars omnis ratio; omnis
imitatio ratio: ratione autem non utitur irrationale
animal; non igitur habet artem: habet autem imitationem;
non est igitur ars imitatio. <hi>D.</hi> Ego multas
artes imitatione constare dixi, non ipsam imitationem
artem vocavi. <hi>M.</hi> Quae igitur artes imitatione constant,
non eas censes ratione constare? <hi>D.</hi> Imo utroque
puto eas constare. <hi>M.</hi> Nihil repugno, sed scientiam in
quo ponis; in ratione, an in imitatione? <hi>D.</hi> Et hoc in
utroque. <hi>M.</hi> Ergo scientiam illis avibus dabis, quibus
imirationem non adimis. <hi>D.</hi> Non dabo: ita enim dixi
<pb n="1087"/>
in utroque esse scientiam, ut in sola imitatione esse
non possit. <hi>M.</hi> Quid? in sola ratione videtur tibi esse
posse? <hi>D.</hi> Videtur. <hi>M.</hi> Aliud igitur putas esse artem,
aliud scientiam. Siquidem scientia et in sola ratione
esse potest, ars autem rationi jungit imitationem. <hi>D.</hi> 
 Non video esse consequens. Non enim omnes, sed
multas artes dixeram, simul ratione atque imitatione
constare. <hi>M.</hi> Quid? scientiam vocabisne etiam illam,
quae his duobus simul constat; an ei solam partem
rationis attribues? <hi>D.</hi> Quid enim me prohibet vocare
scientiam, cum rationi adjungitur imitatio?</p>
          </div3>
<div3>
            <head>7.</head>
            <p>
 <hi>M.</hi> Quoniam nunc agimus de citharista et tibicine,
id est de musicis rebus; volo mihi dicas, utrum
corpori tribuendum sit, id est obtemperationi cuidam
corporis, si quid isti homines imitatione faciunt. <hi>D.</hi> 
 Ego istam et animo simul et corpori tribuendam
puto: quanquam idipsum verbum satis proprie abs te
positum est, quod obtemperationem corporis appellasti:
non enim obtemperare nisi animo potest. <hi>M.</hi> 
 Video te cautissime imitationem non soli corpori
voluisse concedere. Sed numquid scientiam negabis
ad solum animum pertinere? <hi>D.</hi> Quis hoc negaverit? <hi>M.</hi> 
 Nullo modo igitur scientiam in sonis nervorum et
tibiarum, simul et rationi et imitationi tribuere sineris.
Illa enim imitatio non est, ut confessus es, sine
corpore; scientiam vero solius animi esse dixisti. <hi>D.</hi> 
 Ex iis quidem quae tibi concessi, fateor hoc esse
confectum: sed quid ad rem? Habebit enim et tibicen
scientiam in animo. Neque enim cum ei accedit imitatio,
quam sine corpore dedi esse non posse, adimet
illud quod animo amplectitur. <hi>M.</hi> Non adimet quidem:
nec ego affirmo eos, a quibus organa ista tractantur,
omnes carere scientia, sed non habere omnes
dico. Istam enim ad hoc volvimus quaestionem, ut
intelligamus, si possumus, quam recte sit scientia in
illa definitione musicae posita; quam si omnes tibicines
et fidicines, et id genus alii quilibet habent, nihil
ista disciplina puto esse vilius, nihil abjectius.</p>
          </div3>
<div3>
            <head>8.</head>
            <p>
 Sed attende quam diligentissime, ut quod diu
jam molimur appareat. Certe enim jam mihi dedisti
in solo animo habitare scientiam. <hi>D.</hi> Quidni dederim? <hi>M.</hi> 
 Quid? sensum aurium animone, an corpori, an
utrique concedis? <hi>D.</hi> Utrique. <hi>M.</hi> Quid memoriam? <hi>D.</hi> 
 Animo puto esse tribuendam. Non enim si per sensus
percipimus aliquid quod memoriae commendamus,
ideo in corpore memoria esse putanda est. <hi>M.</hi> 
 Magna fortasse ista quaestio est, neque huic opportuna
sermoni. Sed quod proposito sat est, puto te
negare non posse, bestias habere memoriam. Nam et
nidos post annum revisunt hirundines, et de capellis
verissime dictum est:
</p>
            <l>Atque ipsae memores redeunt in tecta capellae.</l>
            <p>  <note>(Georg. lib. 3, v. 316.)</note> 
Et canis heroem dominum, jam suis hominibus oblitum
recognovisse praedicatur <hi>(Odysseae, <foreign xml:lang="greek">ρ,</foreign> v. 291 seqq.)</hi>.
Et innumerabilia, si velimus, animadvertere possumus,
quibus id quod dico manifestum est. <hi>D.</hi> Nec ego
istud nego, et quid te adjuvet, vehementer exspecto.
<pb n="1088"/> <hi>M.</hi> 
 Quid putas, nisi quod scientiam qui soli animo
tribuit, eamque omnibus irrationalibus animantibus
adimit, neque in sensu eam, neque in memoria (nam
illud non est sine corpore, et utrumque etiam in
bestia est), sed in solo intellectu collocavit? <hi>D.</hi> Et
hoc exspecto quid te adjuvet. <hi>M.</hi> Nihil aliud, nisi
omnes qui sensum sequuntur, et quod in eo delectat,
memoriae commendant, atque secundum id corpus
moventes, vim quamdam imitationis adjungunt; non
eos habere scientiam, quamvis perite ac docte multa
facere videantur, si rem ipsam quam profitentur aut
exhibent, intellectus puritate ac veritate non teneant.
At si tales esse istos theatricos operarios ratio demonstraverit;
nihil erit, ut opinor, cur dubites eis
negare scientiam, et ob hoc musicam, quae scientia
modulandi est, nequaquam concedere. <hi>D.</hi> Explica
hoc; videamus quale sit.</p>
          </div3>
<div3>
            <head>9.</head>
            <p>
 <hi>M.</hi> Mobilitatem digitorum celeriorem vel pigriorem
credo te non scientiae, sed usui dare. <hi>D.</hi> Cur ita
credis id? <hi>M.</hi> Quia superius soli animo scientiam tribuebas,
hoc autem quanquam imperante animo tamen
esse corporis vides. <hi>D.</hi> Sed cum sciens animus
hoc imperat corpori, magis hoc scienti animo, quam
servientibus membris tribuendum puto. <hi>M.</hi> Nonne
censes posse fieri ut unus alium scientia praecedat,
cum ille imperitior multo facilius et expeditius digitos
moveat? <hi>D.</hi> Censeo. <hi>M.</hi> At si motus celer et expeditior
digitorum scientiae tribuendus esset, tanto in
eo quisque excelleret, quanto esset scientior. <hi>D.</hi> Concedo. <hi>M.</hi> 
 Attende etiam istud. Nam opinor nonnunquam
te animadvertisse fabros, vel hujusmodi opifices,
ascia sive securi eumdem locum feriendo repetere,
et non alio quam eo quo intendit animus ictum perducere;
quod nos tentantes cum assequi nequimus,
ab eis saepe irridemur. <hi>D.</hi> Ita est ut dicis. <hi>M.</hi> Ergo
cum id nos facere non valemus, numquid ignoramus
quid feriri debeat, vel quantum debeat amputari? <hi>D.</hi> 
Saepe ignoramus, saepe scimus. <hi>M.</hi> Fac ergo aliquem
nosse omnia, quae fabri facere debeant, et perfecte
nosse, minus tamen valere in opere; sed eisdem
ipsis qui facillime operantur, multa dictare solertius
quam illi per se judicare possent; an id usu evenire
negas? <hi>D.</hi> Non nego. <hi>M.</hi> Non igitur solum movendi
celeritas atque facilitas, sed etiam motionis modus
ipse in membris, usui potius quam scientiae tribuendus
est. Nam si aliter esset, eo quisque manibus melius
uteretur quo esset peritior: quod licet ad tibias
citharasve referamus, ne quod ibi digiti atque articuli
faciunt, quia difficile nobis est, scientia potius quam
usu et sedula imitatione ac meditatione fieri putemus. <hi>D.</hi> 
 Non queo resistere; nam et medicos audire soleo
doctissimos viros, saepe in secandis, vel quoquo modo
comprimendis membris, in eo quod manu ac ferro
fiat, ab imperitioribus antecedi: quod genus curandi
chirurgiam nominant, quo vocabulo satis significatur
operaria quaedam in manibus medendi consuetudo.
Perge itaque ad caetera, et jam istam confice quaestionem.
</p>
          </div3>
        </div2>

<div2>
          <head>CAPUT V.-- <hi>Sensus musices an insit a natura.</hi> </head>
<div3>
            <head>10.</head>
            <p>
 <hi>M.</hi> Illud restat, ut opinor, ut inveniamus, si
<pb n="1089"/>possumus, has ipsas artes quae nobis per manus placent
 ut illius usus potentes essent, non continuo
scientiam, sed sensum ac memoriam secutas: ne
forte mihi dicas fieri quidem posse, ut scientia sine
usu sit, et major plerumque quam est in eis qui usu
excellunt; sed tamen etiam illos ad usum tantum non
potuisse sine ulla scientia pervenire. <hi>D.</hi> Aggredere:
nam ita deberi manifestum est. <hi>M.</hi> Nunquamne hujusmodi
histriones audisti studiosius? <hi>D.</hi> Plus fortasse
quam vellem. <hi>M.</hi> Unde fieri putas, ut imperita multitudo
explodat saepe tibicinem nugatorios sonos efferentem;
rursumque plaudat bene canenti, et prorsus quanto
suavius canitur, tanto amplius et studiosius moveatur?
Numquidnam id a vulgo per artem musicam fieri credendum
est? <hi>D.</hi> Non. <hi>M.</hi> Quid igitur? <hi>D.</hi> Natura id
fieri puto, quae omnibus dedit sensum audiendi, quo
ista judicantur. <hi>M.</hi> Recte putas. Sed jam etiam illud
vide, utrum et tibicen ipse hoc sensu praeditus sit.
Quod si ita est, potest ejus sequens judicium movere
digitos cum tibias inflaverit, et quod satis commode
pro arbitrio sonuerit, id notare ac mandare memoriae,
atque id repetendo consuefacere digitos eo ferri sine
ulla trepidatione et errore, sive ab alio accipiat id
quod cantet, sive ipse inveniat, illa de qua dictum est
ducente atque approbante natura. Itaque cum sensum
memoria, et articuli memoriam sequuntur, usu jam
edomiti atque praeparati; canit cum vult tanto melius
atque jucundius, quanto illis omnibus praestat quae
superius ratio docuit cum bestiis nos habere communia,
appetitum scilicet imitandi, sensum atque memoriam.
Numquid habes adversum ista quod dicas? <hi>D.</hi> 
Ego vero nihil habeo. Jam audire cupio cujusmodi sit
illa disciplina, quam profecto a cognitione vilissimorum
animorum video subtilissime vindicatam.
</p>
          </div3>
        </div2>

<div2>
          <head>CAPUT VI.-- <hi>Cantores theatricos nescire musicam.</hi> </head>
<div3>
            <head>11.</head>
            <p>
 <hi>M.</hi> Nondum est satis quod factum est, nec ad ejus
explicationem transire nos sinam, nisi quemadmodum
constitit inter nos posse histriones sine ista scientia
satisfacere voluptati aurium popularium; ita etiam
nullo modo esse posse histriones musicae studiosos
peritosque constiterit. <hi>D.</hi> Mirum si hoc effeceris. <hi>M.</hi> 
Facile id quidem, sed attentiore te mihi opus est. <hi>D.</hi> 
Nunquam equidem, quod sciam, remissior in audiendo
fui, ab usque sermo iste sumpsit exordium: sed
nunc me, fateor, multo erectiorem reddidisti. <hi>M.</hi> Gratum
habeo, quanquam tibi te commodes magis. Itaque
responde, si placet, utrum tibi videatur scire quid
sit aureus solidus, qui eum aequo pretio vendere cupiens,
decem nummos eum valere putaverit? <hi>D.</hi> Cui
hoc videatur? <hi>M.</hi> Nunc age, dic mihi, quid charius
habendum sit; quod nostra intelligentia continetur,
an quod nobis fortuito imperitorum judicio tribuitur. <hi>D.</hi> 
 Nulli dubium est, longe illud primum praestare
caeteris omnibus, quae ne nostra quidem putanda sunt.
<pb n="1090"/> <hi>M.</hi> 
 Num ergo negas omnem scientiam intelligentia
contineri? <hi>D.</hi> Quis negat? <hi>M.</hi> Et musica igitur ibi est. <hi>D.</hi> 
 Video ex ejus definitione id esse consequens. <hi>M.</hi> 
Quid? plausus populi et omnia illa theatrica praemia,
nonne tibi ex eo genere videntur, quod in potestate
fortunae et imperitorum judicio positum est? <hi>D.</hi> Nihil
magis arbitror esse fortuitum obnoxiumque casibus et
plebeiae dominationi nutibusque subjectum, quam illa
sunt omnia. <hi>M.</hi> Hoccine igitur pretio cantus suos venderent
histriones, si musicam scirent? <hi>D.</hi> Non parum
quidem hac conclusione commoveor, sed nonnihil
habeo quod contradicam. Nam ille venditor solidi cum
isto comparandus non videtur: non enim accepto
plausu aut qualibet sibi largita pecunia scientiam, si
quam forte habet qua populum delectavit, amittit; sed
onustior nummo, et laude hominum laetior, cum eadem
disciplina incolumi atque integra domum discedit:
stultus autem esset, si commoda illa contemneret,
quae non adeptus multo esset ignobilior atque
pauperior; adeptus autem nihilo esset indoctior.</p>
          </div3>
<div3>
            <head>12.</head>
            <p>
 <hi>M.</hi> Vide ergo utrum vel isto conficiamus quod
volumus. Nam credo videri tibi multo esse praestantius,
id propter quod aliquid facimus, quam idipsum
quod facimus. <hi>D.</hi> Manifestum est. <hi>M.</hi> Qui ergo cantat
vel cantare discit, non ob aliud nisi ut laudetur a
populo, vel omnino abs quovis homine, nonne judicat
meliorem laudem illam esse quam cantum? <hi>D.</hi> 
Negare non possum. <hi>M.</hi> Quid? ille qui male de aliqua
re judicat, videtur tibi eam scire? <hi>D.</hi> Nullo modo,
nisi forte quoquo modo corruptus. <hi>M.</hi> Ergo qui vere
putat melius esse aliquid quod deterius est, nullo dubitante
scientia ejus caret. <hi>D.</hi> Ita est. <hi>M.</hi> Quando igitur
mihi vel persuaseris vel ostenderis quemlibet histrionum
non ideo illam, si quam habet facultatem,
vel assecutum esse vel exhibere ut populo placeat
propter quaestum aut famam; concedam posse quemquam
et musicae habere scientiam, et esse histrionem.
Si autem perprobabile est, neminem esse histrionum
qui non sibi professionis finem in pecunia seu gloria
constituat ac proponat, fateare necesse est aut musicam
nescire histriones, aut magis expetendam esse ab
aliis laudem, vel quaeque alia fortuita commoda, quam
a nobismetipsis intelligentiam. <hi>D.</hi> Video me, qui superiora
concesserim, etiam istis cedere debere. Non
enim mihi ullo modo videri potest de scena inveniri
posse talem virum, qui artem suam propter seipsam,
non propter extra posita commoda diligat; cum de
gymnasio vix talis inveniatur: quanquam si quis existit,
vel exstiterit, non eo contemnendi musici, sed
honorandi aliquando histriones possint videri. Quamobrem
explica jam, si placet, tantam istam, quae jam
vilis mihi videri non potest, disciplinam.
</p>
          </div3>
        </div2>

<div2>
          <head>CAPUT VII.-- <hi>Diu et non diu in motu.</hi> </head>
<div3>
            <head>13.</head>
            <p>
 <hi>M.</hi> Faciam, imo tu facies. Nam ego nihil aliud
quam rogabo te ac percontabor: tu vero totum hoc
quidquid est, et quod nunc nesciens quaerere videris,
<pb n="1091"/>
respondendo explicabis. Itaque jam ex te quaero, utrum
quisquam possit, et diu et velociter currere. <hi>D.</hi> Potest. <hi>M.</hi> 
 Quid, tarde et velociter? <hi>D.</hi> Nullo modo. <hi>M.</hi> 
Aliud ergo est diu, aliud tarde. <hi>D.</hi> Aliud omnino. <hi>M.</hi> 
Item quaero, quid putes diuturnitati esse contrarium,
sicuti est tarditati velocitas. <hi>D.</hi> Non mihi occurrit usitatum
nomen. Itaque diuturno nihil video quod opponam,
nisi non diuturnum, ut ei quod dicitur, diu,
contrarium sit non diu, quia et velociter si nollem
dicere, et pro eo non tarde dicerem, nihil aliud significaretur. <hi>M.</hi> 
 Verum dicis. Nihil enim deperit, cum
ita loquimur, veritati. Nam et mihi si est hoc nomen,
quod tibi non occurrisse dicis, aut ignoratur a me, aut
in praesentia non venit in mentem. Quamobrem sic
agamus, ut haec bina contraria appellemus hoc modo,
diu et non diu, tarde et velociter. Ac primum de diuturno
et non diuturno disseramus, si placet. <hi>D.</hi> Ita fiat.
</p>
          </div3>
        </div2>

<div2>
          <head>CAPUT VIII.-- <hi>Propositio in motu diuturno et non diuturno.</hi> </head>
<div3>
            <head>14.</head>
            <p>
 <hi>M.</hi> Manifestumne tibi est, id dici diu fieri quod
per longum, id autem non diu quod per breve tempus
fit? <hi>D.</hi> Manifestum. <hi>M.</hi> Motus igitur qui fit, verbi gratia,
duabus horis, nonne ad eum qui una hora fit, duplum
habet temporis? <hi>D.</hi> Quis hinc dubitaverit? <hi>M.</hi> 
Recipit ergo id quod diu vel non diu dicimus dimensiones
hujusmodi et numeros, ut alius motus ad alium,
tanquam duo ad unum sit; id est ut bis tantum habeat
alius quantum semel: alius item ad alium tanquam
tria ad duo, id est ut tantas tres partes temporis habeat,
quantas alius duas: atque ita per caeteros numeros
licet currere, ut non sint spatia indefinita et indeterminata,
sed habeant ad se duo motus aliquem numerum;
aut eumdem, velut unum ad unum, ad duo
duo, ad tria tria, quatuor ad quatuor: aut non eumdem,
ut unum ad duo, duo ad tria, tria ad quatuor;
aut unum ad tria, duo ad sex, et quidquid potest aliquid
ad sese dimensionis obtinere. <hi>D.</hi> Planius ista
quaeso. <hi>M.</hi> Revertere ergo ad illas horas, et quod
satis putabam dictum, cum de una hora et de duabus
dixissem, per omnia considera. Certe enim non
negas posse fieri aliquem motum tempore unius horae,
et alium duarum. <hi>D.</hi> Verum est. <hi>M.</hi> Quid?
alium duarum, alium trium non fateris? <hi>D.</hi> Fateor. <hi>M.</hi> 
 Et alium tribus horis fieri, alium quatuor; rursus
alium una, alium tribus; aut alium duabus, alium sex,
nonne manifestum est? <hi>D.</hi> Manifestum. <hi>M.</hi> Cur ergo
et illud non manifestum sit? Nam hoc dicebam cum
duos motus habere ad se posse aliquem numerum dicerem,
velut unum ad duo, duo ad tria, tria ad quatuor;
unum ad tria, duo ad sex, et si quos alios recensere
volueris. His enim cognitis, est et potestatis
persequi caetera, sive septem ad decem, sive quinque
<pb n="1092"/>
ad octo, et quidquid omnino est in duobus motibus ita
partes dimensas habentibus ad invicem, ut possint
dici tot ad tot; sive aequales numeri sint, sive alius
major, alius minor. <hi>D.</hi> Jam intelligo, et fieri posse
concedo.
</p>
          </div3>
        </div2>

<div2>
          <head>CAPUT IX.-- <hi>Motus rationabiles et irrationabiles, connumerati et dinumerati.</hi> </head>
<div3>
            <head>15.</head>
            <p>
 <hi>M.</hi> Illud etiam, ut opinor, intelligis, omnem
mensuram et modum immoderationi et infinitati
recte anteponi. <hi>D.</hi> Manifestissimum est. <hi>M.</hi> Duo igitur
motus qui ad sese, ut dictum est, habent aliquam numerosam
dimensionem, iis qui eam non habent anteponendi
sunt. <hi>D.</hi> Et hoc manifestum est atque consequens:
illos enim certus quidam modus, atque mensura
quae in numeris est, sibimet copulat; qua qui
carent, non utique sibi aliqua ratione junguntur. <hi>M.</hi> 
 Appellemus ergo, si placet, illos qui inter se dimensi
sunt, rationabiles; illos autem qui ea dimensione
carent, irrationabiles. <hi>D.</hi> Placet vero. <hi>M.</hi> Jam
illud attende, utrum tibi videatur major concordia in
motibus rationabilibus eorum qui aequales sunt inter
se, quam eorum qui sunt inaequales. <hi>D.</hi> Cui hoc non
videatur? <hi>M.</hi> Porro inaequalium, nonne alii sunt in
quibus possumus dicere, quota parte sua major aut
coaequetur minori, aut eum excedat, ut duo et quatuor,
vel sex et octo; alii autem in quibus non idem dici
potest, sicut in his numeris, tria et decem, vel quatuor
et undecim? Cernis profecto in illis duobus numeris
superioribus dimidia parte majorem minori
coaequari; in iis rursum quos posterius dixi, minorem
a majore quarta parte majoris excedi: in his autem
aliis, quales sunt tria et decem, vel quatuor et undecim,
videmus quidem nonnullam convenientiam, quia
partes ad se habent, de quibus dici possit, tot ad tot;
sed numquid talem, qualis est in superioribus? Nam
neque quota parte minori major aequetur, neque quota
parte minorem major excedat, dici ullo modo potest.
Nam neque tria quota pars sit denarii numeri, neque
quatuor quota pars sit undenarii, dixerit quispiam.
Cum autem dico ut consideres quota sit pars, liquidam
dico, et sine ullo additamento; sicuti est dimidia,
tertia, quarta, quinta, sexta, et deinceps; non ut
trientes et semiunciae, et hoc genus praecisionum aliquid
addatur. <hi>D.</hi> Jam intelligo.</p>
          </div3>
<div3>
            <head>16.</head>
            <p>
 <hi>M.</hi> Ergo ex his inaequalibus motibus rationabilibus,
quoniam duo genera subjectis etiam numerorum
exemplis proposui, quos quibus anteponendos arbitraris?
illosne in quibus illa quota pars dici potest, an
in quibus non potest? <hi>D.</hi> Illos mihi ratio videtur anteponendos
jubere, in quibus potest dici, ut demonstratum
est, quota parte sui major aut coaequetur minori,
aut eum excedat, iis in quibus idem non evenit. <hi>M.</hi> 
 Recte. Sed visne etiam his nomina imponamus,
ut cum eos deinceps commemorare necesse fuerit,
<pb n="1093"/>
expeditius loquamur? <hi>D.</hi> Volo sane. <hi>M.</hi> Appellemus
ergo istos quos praeponimus, connumeratos; illos autem
quibus hos praeponimus, dinumeratos: propterea
quia isti superiores non solum singuli numerantur,
sed etiam ea parte qua major minori aequatur vel eum
excedit, se metiuntur et numerant; illi autem posteriores
singillatim tantummodo ad se numerantur, ea
vero parte qua vel aequatur minori major, vel excedit
non se metiuntur et numerant. Non enim potest in eis
dici, aut quoties habeat minorem major; aut illud quo
excedit major minorem quoties habeat et major et
minor. <hi>D.</hi> Accipio et ista vocabula, et quantum valeo,
faciam ut meminerim.
</p>
          </div3>
        </div2>

<div2>
          <head>CAPUT X.-- <hi>Motus complicati et sesquati.</hi> </head>
<div3>
            <head>17.</head>
            <p>
 <hi>M.</hi> Age nunc videamus connumeratorum quae
possit esse partitio: namque arbitror eam esse perspicuam.
Unum enim genus est connumeratorum, in
quo minor numerus metitur majorem; id est aliquoties
eum habet major sicut numeros duo et quatuor
esse diximus: videmus enim duo a quatuor bis
haberi; quae ter haberentur, si non quatuor, sed sex
ad duo poneremus; quater autem, si octo; quinquies,
si decem. Aliud genus est, in quo ea pars qua excedit
major minorem, ambos metitur; id est aliquoties habent
eam et major et minor, quod in illis numeris jam
perspeximus, sex et octo. Nam pars illa qua exceditur
minor, duo sunt, quos vides esse in octonario numero
quater, in senario ter: quare hos quoque motus de
quibus agitur, et numeros per quos illustratur quod
in motibus discere volumus, notemus atque signemus
vocabulis. Nam eorum distinctio jamdudum, nisi
fallor, apparet. Quocirca, si tibi jam videtur, illi ubi
multiplicato minore fit major, vocentur complicati;
illi autem sesquati, veteri jam nomine. Nam sesque
appellatur, ubi duo numeri ad se ea ratione affecti
sunt, ut tot partes habeat ad minorem major, quota
parte sui eum praecedit: nam si est tria ad duo, tertia
parte sui praecedit major minorem; si quatuor ad
tria, quarta; si quinque ad quatuor, quinta, atque ita
deinceps: eadem ratio est, et in sex ad quatuor, octo
ad sex, decem ad octo; et inde licet hanc rationem
et in consequentibus et in majoribus numeris animadvertere
atque explorare. Nominis autem hujus originem
non facile dixerim: nisi forte sesque quasi se
absque dictum, id est absque se, quia quinque ad quatuor,
absque quinta parte sua major hoc est quod
minor. Quibus de rebus quaero quid tibi videatur. <hi>D.</hi> 
 Mihi vero et illa ratio dimensionum atque numerorum
videtur verissima; et vocabula quae abs te imposita
sunt, congrua mihi videntur commemorandis
eis rebus quas intelleximus: et hujus origo nominis
quam nunc explicasti, non est absurda, etiamsi
forte non ea sit quam secutus est qui hoc nomen
instituit.
</p>
          </div3>
        </div2>

<div2>
          <head>CAPUT XI.-- <hi>Motus et numerus in infinitum progrediens ut ad certam formam coercetur.</hi> </head>
<div3>
            <head>18.</head>
            <p>
 <hi>M.</hi> Probo et accipio sententiam tuam: sed videsne
<pb n="1094"/>omnes istos rationabiles motus, id est qui ad
sese habent aliquam numerorum dimensionem, in
infinitum posse per numeros pergere, nisi rursus eos
certa ratio coercuerit, et ad quemdam modum formamque
revocaverit? Nam ut primo de ipsis aequalibus
dicam; unum ad unum, duo ad duo, tria ad tria, quatuor
ad quatuor, ac deinceps si persequar, quis finis
erit, cum ipsius numeri finis nullus sit? Namque ista
vis numero inest, ut omnis dictus finitus sit, non dictus
autem infinitus. Et quod aequalibus evenit, hoc
etiam inaequalibus evenire potes animadvertere, sive
complicatis, sive sesquatis, sive connumeratis, sive
dinumeratis. Si enim unum ad duo constituas, et in
ea multiplicatione permanere velis, dicendo unum ad
tria, unum ad quatuor, unum ad quinque, et deinceps;
non erit finis: sive sola dupla, ut unum ad duo, duo
ad quatuor, quotuor ad octo, octo ad sexdecim, et
deinde; hic quoque nullus est finis: ita et tripla sola
et quadrupla sola, et quidquid horum tentare volueris,
in infinitum progrediuntur. Ita etiam sesquati: nam
duo ad tria, tria ad quatuor, quatuor ad quinque cum
dicimus; vides nihil prohibere caetera persequi, nullo
resistente fine: sive isto modo velis in eodem genere
perseverans, ut duo ad tria, quatuor ad sex, sex ad
novem, octo ad duodecim, decem ad quindecim, et
deinceps; sive in hoc genere, sive in caeteris, nullus
finis occurrit. Quid opus est de dinumeratis jam dicere,
cum ex iis quae jam dicta sunt quivis intelligere
possit, in iis quoque gradatim surgentibus nullum esse
finem? An tibi non videtur?</p>
          </div3>
<div3>
            <head>19.</head>
            <p>
 <hi>D.</hi> Quid hoc vero verius dici potest? Sed jam
illam rationem quae istam infinitatem revocat ad certum
modum formamque praescribit quam excedere non
oporteat, avidissime cognoscere exspecto. <hi>M.</hi> Hanc
quoque, ut alia, temetipsum nosse cognosces, cum
me interrogante vera responderis. Nam primo abs te
quaero, quoniam de numerosis motibus agimus, utrum
ipsos debeamus consulere numeros, ut quas nobis leges
certas fixasque monstraverint, eas in illis motibus
animadvertendas observandasque judicemus. <hi>D.</hi> 
 Placet vero: non enim quidquam ordinatius fieri
posse arbitror. <hi>M.</hi> Ergo ab ipso, si videtur, principio
numerorum capiamus considerationis hujus exordium
et videamus, quantum pro viribus mentis nostrae talia
valemus intueri, quaenam sit ratio, ut quamvis per infinitum,
ut dictum est, numerus progrediatur, articulos
quosdam homines in numerando fecerint; a
quibus ad unum rursus redeant, quod est principium
numerorum. In numerando enim progredimur ab uno
usque ad decem, atque inde ad unum revertimur:
ac si denariam complicationem persequi velis, ut
hoc modo progrediaris, decem, viginti, triginta, quadraginta;
usque ad centum est progressio: si centenariam,
centum, ducenta, trecenta, quadringenta; in
<pb n="1095"/>
mille est articulus a quo redeatur. Quid jam opus est
ultra quaerere? Vides certe quos articulos dicam, quorum
prima regula denario numero praescribitur. Nam
ut decem, decies habent unum; ita centum, decies
habent eosdem decem; et mille, decies habent centum;
et ita deinceps quousque libitum est progredi,
ibit in hujuscemodi quasi articulis, quod in denario
numero praefinitum est. An aliquid horum non intelligis? <hi>D.</hi> 
 Manifestissima sunt omnia, et verissima.
</p>
          </div3>
        </div2>

<div2>
          <head>CAPUT XII.-- <hi>Cur ab uno ad decem progressus, et inde ad unum reditus in numerando fiat.</hi> </head>
<div3>
            <head>20.</head>
            <p>
 <hi>M.</hi> Hoc ergo quantum diligenter possumus perscrutemur,
quaenam sit ratio ut ab uno usque ad decem
progressus, et inde rursus ad unum reditus fiat.
Unde abs te quaero, utrum quod vocamus principium,
possit omnino nisi alicujus esse principium. <hi>D.</hi> Nullo
modo potest. <hi>M.</hi> Item quod dicimus finem, potestne
nisi alicujus rei finis esse? <hi>D.</hi> Etiam id non potest. <hi>M.</hi> 
 Quid? a principio ad finem num putas perveniri
posse, nisi per aliquod medium? <hi>D.</hi> Non puto. <hi>M.</hi> Ergo
ut totum aliquid sit, principio et medio et fine constat. <hi>D.</hi> 
 Ita videtur. <hi>M.</hi> Dic itaque nunc, principium, medium
et finis, quo numero tibi contineri videantur. <hi>D.</hi> 
 Arbitror ternarium numerum te velle ut respondeam:
tria enim quaedam sunt, de quibus quaeris. <hi>M.</hi> 
 Recte arbitraris. Quare in ternario numero quamdam
esse perfectionem vides, quia totus est: habet
enim principium, medium et finem. <hi>D.</hi> Video plane. <hi>M.</hi> 
 Quid? illud nonne ab ineunte pueritia didicimus,
omnem numerum aut parem esse, aut imparem? <hi>D.</hi> 
 Verum dicis. <hi>M.</hi> Recordare ergo et dic mihi, quem
soleamus dicere parem, quem imparem numerum. <hi>D.</hi> 
 Ille qui potest in duas partes aequales dividi, par;
qui autem non potest, impar vocatur.</p>
          </div3>
<div3>
            <head>21.</head>
            <p>
 <hi>M.</hi> Rem tenes. Cum igitur ternarius primus sit
totus impar; et principio enim, et medio, et fine constat,
ut dictum est; nonne oportet etiam parem esse
totum atque perfectum, ut in eo etiam principium,
medium, finisque inveniatur? <hi>D.</hi> Oportet sane. <hi>M.</hi> At
iste quisquis est, non potest habere individuum medium
sicut impar: si enim haberet, non posset in duas
aequales partes dividi, quod esse proprium paris numeri
diximus. Individuum autem medium est unum,
dividuum duo. Medium autem est in numeris, a quo
ambo latera sibimet sunt aequalia. An aliquid obscure
dictum est, minusque assequeris? <hi>D.</hi> Imo mihi et haec
manifesta sunt, et dum quaero totum numerum parem,
quaternarius primus occurrit. Nam in duobus quomodo
possunt tria illa inveniri, per quae totus est numerus,
id est principium, medium et finis? <hi>M.</hi> Idipsum
omnino abs te responsum est quod volebam, et quod
ipsa ratio cogit fateri. Repete itaque ab ipso uno tractationem,
atque considera; videbis profecto ideo
unum non habere medium et finem, quia tantum principium
est; vel ideo esse principium, quia medio et
fine caret. <hi>D.</hi> Manifestum est. <hi>M.</hi> Quid ergo dicemus
<pb n="1096"/>
de duobus? Num possumus in eis intelligere principium
et medium, cum medium esse non possit, nisi
ubi finis est; aut principium et finem, cum ad finem
nisi per medium non queat perveniri? <hi>D.</hi> Urget ratio
confiteri; et quid de hoc numero respondeam, prorsus
incertus sum. <hi>M.</hi> Vide ne iste quoque numerus possit
principium esse numerorum. Nam si medio caret
et fine, quod, ut dixisti, cogit ratio confiteri; quid restat,
nisi ut sit hoc quoque principium? An dubitas
duo principia constituere? <hi>D.</hi> Vehementer dubito. <hi>M.</hi> 
 Bene faceres, si ex adverso sibi constituerentur
duo principia: nunc autem hoc alterum principium
de illo primo est, ut illud a nullo sit, hoc vero ab illo:
unum enim et unum duo sunt, et principia ita sunt
ambo, ut omnes numeri quidem ab uno sint; sed quia
per complicationem atque adjunctionem quamdam
fiunt, origo autem complicationis et adjunctionis duali
numero recte tribuitur: fit ut illud primum principium
a quo numeri omnes; hoc autem alterum per quod
numeri omnes, esse inveniantur. Nisi quid habes adversum
ista quod disseras. <hi>D.</hi> Ego vero nihil, et sine
admiratione ista non cogito; quamvis ea, interrogatus
abs te, ipse respondeam.</p>
          </div3>
<div3>
            <head>22.</head>
            <p>
 <hi>M.</hi> Subtilius ista quaeruntur atque abstrusius in
ea disciplina quae est de numeris: hic autem nos ad
institutum opus quanto citius possumus, redeamus.
Quocirca quaero, uni duo juncta quid faciunt? <hi>D.</hi> Tria. <hi>M.</hi> 
 Ergo haec duo principia numerorum sibimet copulata,
totum numerum faciunt atque perfectum. <hi>D.</hi> 
 Ita est. <hi>M.</hi> Quid? in numerando post unum et duo
quem numerum ponimus? <hi>D.</hi> Eadem tria. <hi>M.</hi> Idem
igitur numerus, qui fit ex uno et duobus, post utrumque
in ordine collocatur, ita ut nullus alius interponi
queat. <hi>D.</hi> Ita video. <hi>M.</hi> Atqui et illud videas oportet,
in nullis reliquis numeris id posse contingere, ut cum
duos quoslibet sibimet in numerandi ordine copulatos
notaveris, consequatur eos ille qui ex ambobus conficitur,
nullo interposito. <hi>D.</hi> Id quoque video: nam
duo et tria, qui sibi numeri copulati sunt, in summa
quinque faciunt: non autem quinque continuatim sequuntur,
sed quatuor. Rursus tria et quatuor septem
conficiunt: inter quatuor autem ac septem, quinque
atque sex ordinati sunt. Et quanto progredi voluero,
tanto plures interponuntur. <hi>M.</hi> Magna haec ergo concordia
est in prioribus tribus numeris: unum enim et
duo et tria dicimus, quibus nihil interponi potest:
unum autem et duo, ipsa sunt tria. <hi>D.</hi> Magna prorsus. <hi>M.</hi> 
 Quid? illud nullane consideratione dignum putas,
quod ista concordia quanto est arctior atque conjunctior,
tanto magis in unitatem quamdam tendit, et
unum quiddam de pluribus efficit? <hi>D.</hi> Imo maxima,
et nescio quomodo, et miror, et amo istam quam
commendas unitatem. <hi>M.</hi> Multum probo; sed certe
quaelibet rerum copulatio atque connexio tunc maxime
unum quiddam efficit, cum et media extremis, et
mediis extrema consentiunt. <hi>D.</hi> Ita certe oportet.</p>
          </div3>
<div3>
            <head>23.</head>
            <p>
 <hi>M.</hi> Attende igitur ut hoc in ista connexione videamus.
<pb n="1097"/>
Nam cum unum, duo, tria dicimus, nonne
quanto unum a duobus, tanto duo a tribus superantur? <hi>D.</hi> 
 Verissimum est. <hi>M.</hi> Dic jam nunc mihi, in ista
collatione quoties unum nominaverim. <hi>D.</hi> Semel. <hi>M.</hi> 
 Tria quoties? <hi>D.</hi> Semel. <hi>M.</hi> Quid, duo? <hi>D.</hi> Bis. <hi>M.</hi> 
 Semel ergo, et bis, et semel, quoties fit in summa? <hi>D.</hi> 
 Quater. <hi>M.</hi> Recte igitur istos tres quaternarius numerus
sequitur; ei quippe tribuitur ista proportione
collatio. Quae quantum valeat, eo jam assuesce cognoscere,
quod illa unitas quam te amare dixisti, in rebus
ordinatis hac una effici potest, cujus graecum nomen <foreign xml:lang="greek">ἀναλογία</foreign>
 est, nostri quidam proportionem vocaverunt,
quo nomine utamur, si placet: non enim libenter,
nisi necessitate, graeca vocabula in latino sermone
usurpaverim. <hi>D.</hi> Mihi vero placet; sed perge quo intenderas. <hi>M.</hi> 
 Faciam. Nam quid sit proportio, quantumque
in rebus juris habeat, et suo loco in hac disciplina
diligentius requiremus; et quanto in eruditione
promotior eris, tanto ejus vim melius naturamque
cognosces. Sed vides certe, quod in praesentia satis
est, tres illos numeros, quorum mirabare concordiam,
sibimet in eadem connexione nisi per quaternarium
numerum non potuisse conferri. Quamobrem post
illos se ordinari, sic ut illa concordia cum his arctiore
copuletur, quantum intelligis jure impetravit; ut jam
non unum, duo, tria tantum; sed unum, duo, tria,
quatuor, sit amicissime copulata progressio numerorum. <hi>D.</hi> 
 Omnino assentior.</p>
          </div3>
<div3>
            <head>24.</head>
            <p>
 <hi>M.</hi> At caetera intuere, ne arbitreris nihil habere
proprium quaternarium numerum, quo reliqui omnes
numeri careant, quod valeat ad istam connexionem
de qua loquor, ut ab uno usque ad quatuor certus sit
numerus, et pulcherrimus progrediendi modus. Convenerat
quippe inter nos superius, tunc ex pluribus
unum aliquid maxime fieri, cum extremis media, et
mediis extrema consentiunt. <hi>D.</hi> Ita est. <hi>M.</hi> Cum ergo
collocamus unum et duo et tria, dic quae sint extrema,
quod medium. <hi>D.</hi> Unum et tria extrema video,
duo medium. <hi>M.</hi> Responde nunc, ex uno et tribus
quid conficiatur. <hi>D.</hi> Quatuor. <hi>M.</hi> Quid? duo qui unus
in medio numerus est, num potest nisi sibi conferri?
Quamobrem dic etiam duo bis quid conficiant. <hi>D.</hi> 
 Quatuor. <hi>M.</hi> Ita ergo medium extremis, et medio
extrema consentiunt. Quamobrem sicut excellit in
tribus, quod post unum et duo collocantur, cum ex
uno et duobus constent; sic excellit in quatuor, quod
post unum et duo et tria numerantur, cum constent
ex uno et tribus, vel bis duobus: quae extremorum
cum medio, et medii cum extremis, in illa quae graece <foreign xml:lang="greek">ἀναλογία</foreign>
 dicitur, proportione consensio est. Quod
utrum intellexeris pande. <hi>D.</hi> Satis intelligo.</p>
          </div3>
<div3>
            <head>25.</head>
            <p>
 <hi>M.</hi> Tenta ergo in reliquis numeris, utrumne
inveniatur quod quaternarii numeri proprium esse
diximus. <hi>D.</hi> Faciam. Nam si constituamus duo, tria,
quatuor, extrema collata fiunt sex; hoc facit et medium
sibi collatum: nec tamen sex, sed quinque consequuntur.
Rursus tria, quatuor et quinque constituo;
extrema octo faciunt, medium quoque bis ductum: at
<pb n="1098"/>
inter quinque et octo, non jam unum, sed duos, senarium
scilicet et septenarium numeros interpositos
video. Atque illa ratione quantum progredior, tanto
haec fiunt intervalla majora. <hi>M.</hi> Video te intellexisse,
et omnino scire quod dictum est: sed jam ne immoremur,
animadvertis certe ab uno usque ad quatuor
justissimam fieri progressionem; sive propter imparem
ac parem numerum, quoniam primus impar
totus tria, et primus par totus quatuor, de qua re
paulo ante tractatum est; sive quia unum et duo principia
sunt, et quasi semina numerorum, e quibus ternarius
conficitur, ut sint jam tres numeri; qui sibi
dum proportione conferuntur, quaternarius elucescit
et gignitur, et propterea eis jure conjungitur, ut usque
ad illum fiat ea, quam quaerimus moderata progressio. <hi>D.</hi> 
 Intelligo.</p>
          </div3>
<div3>
            <head>26.</head>
            <p>
 <hi>M.</hi> Bene sane. Sed meministine tandem quid
institueramus inquirere? Nam, ut opinor, propositum
erat, si quomodo invenire possemus, cum in illa
infinitate numerorum certi articuli essent numerantibus
constituti, quid esset causae cur ipse primus articulus
in denario numero esset, qui per omnes caeteros
valet plurimum; id est, cur ab uno usque ad decem
progressi numerantes rursum ad unum remearent? <hi>D.</hi> 
 Recordor plane quaestionis hujus causa nos tantum
circumisse: sed quid effecerimus quod ad eam solvendam
pertineat, non invenio. Siquidem illa omnis
nostra ratiocinatio ad id conclusa est, ut non usque
ad denarium, sed usque ad quaternarium numerum
sit justa et moderata progressio. <hi>M.</hi> Tune
igitur non vides, ex uno et duobus, et tribus
et quatuor quae summa conficiatur? <hi>D.</hi> Video jam,
video, et miror omnia, et ortam quaestionem solutam
esse confiteor: unum enim et duo et tria et
quatuor simul decem sunt. <hi>M.</hi> Ergo istos quatuor
primos numeros, seriemque et connexionem eorum
honorabilius haberi, quam caetera, in numeris convenit.
</p>
          </div3>
        </div2>

<div2>
          <head>CAPUT XIII.-- <hi>De proportionatorum motuum decore quatenus sensibus judicatur.</hi> </head>
<div3>
            <head>27.</head>
            <p>
 Tempus est autem ad illos motus redire tractandos
et discutiendos, qui huic disciplinae proprie
tribuuntur, et propter quos ista de numeris, de alia
scilicet disciplina, quantum pro negotio satis visum
est, consideravimus. Itaque nunc abs te quaero, quoniam
intelligendi gratia in horarum spatio motus
constituebamus, quos ad se invicem habere aliquam
numerosam dimensionem ratio demonstrabat; utrum
si quisquam mora unius horae currat, et alius deinceps
duarum, possis non inspecto horologio vel clepsydra,
vel aliqua hujuscemodi temporum notatione
sentire illos duos motus, quod unus simplus, alius
duplus sit: vel etiamsi id non possis dicere, illa tamen
congruentia delectari, atque aliqua voluptate affici. <hi>D.</hi> 
 Nullo modo possum. <hi>M.</hi> Quid, si quispiam numerose
plaudat, ita ut unus sonitus simplum, alter
duplum temporis teneat, quos iambos pedes vocant,
eosque continuet atque contexat; alius autem ad
<pb n="1099"/>
eumdem sonum saltet, secundum ea scilicet tempora
movens membra? nonne aut etiam dicas ipsum
modulum temporum, id est quod simplum ad duplum
spatia in motibus alternent, sive in illo plausu qui auditur,
sive in illa saltatione quae cernitur; aut saltem
delecteris numerositate quam sentias, tametsi non
possis numeros ejus dimensionis edicere? <hi>D.</hi> Ita vero
est, ut dicis: nam et illi qui hos numeros noverunt,
sentiunt eos in plausu atque saltatione, quique sint
facile dicunt; et qui eos non noverunt nec possunt
dicere, non negant tamen ex his se voluptate aliqua
perfrui.</p>
          </div3>
<div3>
            <head>28.</head>
            <p>
 <hi>M.</hi> Cum igitur ad ipsam rationem disciplinae
hujus, siquidem scientia est bene modulandi, non
possit negari omnes pertinere motus qui bene modulati
sunt, et eos potissimum qui non referuntur ad
aliud aliquid, sed in seipsis finem decoris delectationisve
conservant; hi tamen motus, ut nunc a me rogatus
recte vereque dixisti, si longo spatio temporis
<pb n="1100"/>
fiant, inque ipsa dimensione quae decora est, horam
vel etiam majus tempus obtineant, non possunt congruere
nostris sensibus. Quamobrem cum procedens
quodammodo de secretissimis penetralibus musica, in
nostris etiam sensibus, vel his rebus quae a nobis
sentiuntur, vestigia quaedam posuerit; nonne oportet
eadem vestigia prius persequi, ut commodius ad ipsa
si potuerimus, quae dixi penetralia, sine ullo errore
ducamur? <hi>D.</hi> Oportet vero, et hoc jamjamque ut faciamus,
efflagito. <hi>M.</hi> Omittamus ergo illas ultra capacitatem
sensus nostri porrectas temporum metas,
et de his brevibus intervallorum spatiis, quae in cantando
saltandoque nos mulcent, quantum ratio nos
duxerit, disseramus. Nisi tu forte aliter putas illa
vestigia indagari posse, quae in nostris sensibus, hisque
rebus quas valemus sentire, hanc disciplinam
posuisse praedictum est. <hi>D.</hi> Nullo modo aliter puto.
</p>
          </div3>
        </div2>
      </div1>

<div1>
        <head> <hi>LIBER SECUNDUS.</hi> In quo de syllabis et pedibus metricis disputatur.</head>
<div2>
          <head>CAPUT PRIMUM.-- <hi>Syllabarum spatia aliunde grammaticus, aliunde musicus attendit.</hi> </head>
<div3>
            <head>1.</head>
            <p>
 <hi>M.</hi> Attende igitur diligenter, et nunc demum
<pb n="1099"/>accipe quasi alterum nostrae disputationis exordium.
Ac primum responde, utrum bene didiceris eam
quam grammatici docent, syllabarum brevium longarumque
distantiam; an vero sive ista noris sive ignores,
malis ut ita quaeramus, quasi omnino rudes harum rerum
simus, ut ad omnia nos ratio potius perducat, quam
inveterata consuetudo, aut praejudicata cogat auctoritas. <hi>D.</hi> 
 Ita plane malle me, non modo ipsa ratio, sed
istarum etiam syllabarum imperitia (quid enim fateri
dubitem?) impellit. <hi>M.</hi> Age jam, saltem illud eloquere,
utrum tu ipse per te nunquam animadverteris
in locutione nostra alias syllabas raptim et minime
diu, alias autem productius et diutius enuntiari. <hi>D.</hi> 
Negare non possum non me ad ista etiam surdum
fuisse. <hi>M.</hi> Atqui scias velim totam illam scientiam,
quae grammatica graece, latine autem litteratura nominatur,
historiae custodiam profiteri, vel solam, ut
subtilior docet ratio; vel maxime, ut etiam pinguia
corda concedunt. Itaque verbi gratia cum dixeris, <hi>cano,</hi> 
vel in versu forte posueris, ita ut vel tu pronuntians
producas hujus verbi syllabam primam, vel in versu
eo loco ponas, ubi esse productam oportebat; reprehendet
grammaticus, custos ille videlicet historiae,
nihil aliud asserens cur hunc corripi oporteat, nisi
quod hi qui ante nos fuerunt, et quorum libri exstant
tractanturque a grammaticis, ea correpta, non producta
usi fuerint. Quare hic quidquid valet, auctoritas
valet. At vero musicae ratio, ad quam dimensio ipsa
vocum rationabilis et numerositas pertinet, non curat
<pb n="1100"/>
nisi ut corripiatur vel producatur syllaba, quae illo vel
illo loco est secundum rationem mensurarum suarum.
Nam si eo loco ubi duas longas syllabas poni decet,
hoc verbum posueris, et primam quae brevis est, pronuntiatione
longam feceris, nihil musica omnino succenset:
tempora enim vocum ea pervenere ad aures,
quae illi numero debita fuerunt. Grammaticus
autem jubet emendari, et illud te verbum ponere
cujus prima syllaba producenda sit, secundum majorum,
ut dictum est, auctoritatem, quorum scripta
custodit.
</p>
          </div3>
        </div2>

<div2>
          <head>CAPUT II.-- <hi>De versu judicat grammaticus ex auctoritate, musicus ex ratione et sensu.</hi> </head>
<div3>
            <head>2.</head>
            <p>
 Quamobrem nos, cum rationes musicae persequendas
susceperimus, etiam si nescis quae syllaba
corripienda, quae producenda sit; possumus tamen
non impediri hac ignorantia tua, satisque habere,
quod te animadvertisse dixisti alias syllabas correptiores,
alias productiores. Quare illud nunc quaero,
utrum sonus versuum aliquando te aliqua per aures
voluptate commoverit. <hi>D.</hi> Prorsus saepissime, ita ut
nunquam fere sine delectatione versum audierim. <hi>M.</hi> 
Si quis ergo in versu, quo audito delectaris, eo loco
quo ratio ejusdem versus non postulat, vel producat
syllabas, vel corripiat, num eodem modo delectari
potes? <hi>D.</hi> Imo audire hoc sine offensione non possum. <hi>M.</hi> 
 Nullo modo igitur dubium est, quin te in sono quo
te delectari dicis, dimensio quaedam numerorum delectet,
qua perturbata delectatio illa exhiberi auribus
<pb n="1101"/>
non potest. <hi>D.</hi> Manifestum est. <hi>M.</hi> Dic mihi deinceps
quod ad sonum versus attinet, quid intersit, utrum
dicam, <hi>Arma virumque cano, Trojae qui primus ab oris:</hi> 
an <hi>qui primis ab oris.  D. </hi> Mihi vero utrumque, quantum
ad illam dimensionem pertinet, idem sonat. <hi>M.</hi> 
At hoc mea pronuntiatione factum est, cum eo scilicet
vitio quod barbarismum grammatici vocant: nam <hi>primus,</hi> 
 longa est et brevis syllaba; <hi>primis</hi> autem,
ambae producendae sunt: sed ego ultimam earum corripui;
ita nihil fraudis passae sunt aures tuae. Quamobrem
illud etiam atque etiam tentandum est, utrum
me pronuntiante sentias, quid sit in syllabis diu et
non diu, ut nostra disputatio, me interrogante ac te
respondente, sicut instituimus, possit procedere. Itaque
jam eumdem versum in quo barbarismum feceram,
repetam, et illam syllabam quam, ne tuae aures
offenderentur, corripui, producam, ut grammatici jubent:
tu mihi renuntiato, utrum illa versus dimensio
sensum tuum eadem afficiat voluptate: sic enim pronuntiem, <hi>Arma virumque cano, Trojae qui primis ab
oris.  D. </hi> 
 Nunc vero negare non possum, nescio qua
soni deformitate me offensum. <hi>M.</hi> Non injuria: quanquam
enim barbarismus factus non sit, id tamen
vitium factum est, quod et grammatica reprehendat
et musica: grammatica, quia id verbum, cujus novissima
syllaba producenda est, eo loco positum est
ubi corripienda poni debuit; musica vero tantummodo
quia producta quaelibet vox est eo loco, quo
corripi oportebat, et tempus debitum quod numerosa
dimensio postulabat, redditum non est. Quocirca
si jam satis discernis quid sensus, quid auctoritas
postulet, sequitur ut videamus, ille ipse
sensus cur alias delectetur in sonis vel productis vel
correptis, alias offendatur: id est enim quod ad diu,
et non diu pertinet. Quam partem nos explicandam
suscepisse credo quod memineris. <hi>D.</hi> Ego vero et
illud discrevi, et hoc memini, et ea quae sequuntur
intentissime exspecto.
</p>
          </div3>
        </div2>

<div2>
          <head>CAPUT III.-- <hi>Syllabarum tempora.</hi> </head>
<div3>
            <head>3.</head>
            <p>
 <hi>M.</hi> Quae putas, nisi ut incipiamus sibimet syllabas
comparare, et videre quos numeros ad sese habeant;
sicut de motibus jam inter nos tam longa superius
ratione tractatum est? In motu est enim etiam
omne quod sonat; et syllabae utique sonant: an quidquam
horum negari potest? <hi>D.</hi> Nullo modo. <hi>M.</hi> Cum
ergo inter se syllabae conferuntur, motus quidam inter
se conferuntur, in quibus possint numeri quidam temporis
 mensura diuturnitatis inquiri. <hi>D.</hi> Ita est. <hi>M.</hi> 
Num igitur potest sibi una syllaba comparari? Nam
omnem comparationem, nisi tu aliud putes, singularitas
fugit. <hi>D.</hi> Nihil puto aliud. <hi>M.</hi> Quid? una uni, aut
una vel duae duabus vel tribus, et deinceps in pluribus,
quin possint sibimet conferri, num negas? <hi>D.</hi> 
Quis hoc negaverit? <hi>M.</hi> Rursus hoc vide, quamlibet
syllabam brevem minimeque diu pronuntiatam, et mox
ut eruperit desinentem, occupare tamen in tempore
<pb n="1102"/>
aliquid spatii, et habere quamdam morulam suam. <hi>D.</hi> 
Video necesse esse quod dicis. <hi>M.</hi> Dic nunc, unde numerum
exordiamur. <hi>D.</hi> Ab uno scilicet. <hi>M.</hi> Non absurde
igitur hoc in tempore quasi minimum spatii,
quod brevis obtinet syllaba, unum tempus veteres vocaverunt:
a brevi enim ad longam progredimur. <hi>D.</hi> 
Verum est. <hi>M.</hi> Sequitur jam, ut illud quoque animadvertas,
quoniam ut in numeris ab uno ad duo est
prima progressio; ita in syllabis, qua scilicet a brevi
ad longam progredimur, longam duplum temporis habere
debere: ac per hoc si spatium quod brevis occupat,
recte unum tempus vocatur; spatium item quod
longa occupat, recte duo tempora nominari. <hi>D.</hi> Recte
prorsus: nam id rationem postulare consentio.
</p>
          </div3>
        </div2>

<div2>
          <head>CAPUT IV.-- <hi>Pedes dissyllabi.</hi> </head>
<div3>
            <head>4.</head>
            <p>
 <hi>M.</hi> Age, nunc collationes ipsas videamus: nam
una brevis syllaba ad unam brevem syllabam quaero
quam rationem tibi habere videatur, vel hi motus inter
se quid vocentur. Meministi enim, nisi fallor, in
superiore sermone nos omnibus motibus, qui inter se
aliqua numerositate conveniunt, imposuisse vocabula. <hi>D.</hi> 
 Aequales eos memini nominatos: tantumdem enim
ad sese habent temporis. <hi>M.</hi> Sed istam collationem
syllabarum qua sibi jam conferuntur ut habeant ad se
aliquos numeros, num censes sine vocabulo esse relinquendam? <hi>D.</hi> 
 Non puto. <hi>M.</hi> Atqui scias, veteres
pedem nuncupasse talem collationem sonorum. Sed
quousque pedem progredi ratio sinat, diligenter advertendum
est. Quamobrem jam dic etiam, brevis et
longa syllaba qua sibi ratione conferuntur? <hi>D.</hi> Opinor,
ex illo genere numerorum, quos complicatos vocavimus,
istam collationem manare: siquidem in ea simplum
ad duplum collatum esse video, id est unum
tempus brevis syllabae ad duo tempora longae syllabae. <hi>M.</hi> 
 Quid si ita ordinentur, ut prius longa, deinde brevis
syllaba pronuntietur? num quia ordo mutatus est,
ideo complicatorum numerorum ratio non manet?
Nam ut in illo pede simplum ad duplum, ita in isto
duplum ad simplum invenitur. <hi>D.</hi> Ita est.  M. Quid?
in pede duarum longarum, nonne duo tempora duobus
temporibus conferuntur? <hi>D.</hi> Manifestum est. <hi>M.</hi> 
Ex qua ergo ratione ducitur ista collatio? <hi>D.</hi> Ex eorum
scilicet qui aequales appellati sunt.</p>
          </div3>
<div3>
            <head>5.</head>
            <p>
 <hi>M.</hi> Age, nunc dic mihi, ex quo a duabus brevibus
orsi ad duas syllabas longas pervenimus, quot
pedum collationes tractaverimus. <hi>D.</hi> Quatuor: nam
primo de duabus brevibus dictum est, secundo de
brevi et longa, tertio de longa et brevi, quarto de
duabus longis. <hi>M.</hi> Num possunt esse plures quam quatuor,
cum duae syllabae sibimet conferuntur? <hi>D.</hi> Nullo
modo: nam cum syllabae hunc modum acceperint,
ut brevis unum tempus, longa duo habeat, cumque
syllaba omnis aut brevis aut longa sit; quo pacto sibi
possunt duae syllabae comparari atque copulari ut pedem
faciant, nisi aut brevis et brevis sit, aut brevis et
longa, aut longa et brevis, aut longa et longa? <hi>M.</hi> Dic
etiam quot habeat tempora binarum syllabarum minimus
<pb n="1103"/>
pes, quot item maximus. <hi>D.</hi> Duo ille, iste quatuor. <hi>M.</hi> 
 Videsne ut progressio nisi usque ad quaternarium
numerum fieri non potuerit, sive in pedibus, sive in
temporibus? <hi>D.</hi> Video plane, et recordor rationem
progressionis in numeris, atque illam vim hic etiam
inesse sentio cum magna animi voluptate. <hi>M.</hi> Nonne
ergo censes, cum pedes syllabis constent, id est distinctis
et quasi articulatis motibus qui sunt in sonis,
syllabae autem tendantur temporibus, oportere fieri
etiam usque ad quatuor syllabas progressionem pedis,
sicut jam factam usque ad quaternarium numerum, et
ipsorum pedum et temporum cernis? <hi>D.</hi> Ita plane ut
dicis sentio, et hoc videri perfectae rationi cognosco,
et debitum flagito.
</p>
          </div3>
        </div2>

<div2>
          <head>CAPUT V.-- <hi>Pedes trisyllabi.</hi> </head>
<div3>
            <head>6.</head>
            <p>
 <hi>M.</hi> Age nunc ergo prius, ut ordo ipse postulat,
ternarum syllabarum pedes quot esse possint, videamus,
sicut binarum quatuor esse comperimus. <hi>D.</hi> Ita
fiat. <hi>M.</hi> Meministi ab una brevi syllaba, id est unius
temporis istam nos inchoasse rationem, et cur ita
oporteret satis intellexisse. <hi>D.</hi> Memini ab illa lege
numerandi, qua ab uno incipimus, quod principium
numerorum est, placuisse nobis non oportere discedere. <hi>M.</hi> 
 Cum igitur in pedibus binarum syllabarum
ille sit primus qui duabus brevibus constat (cogebat
enim ratio uni tempori prius unum tempus jungi quam
duo); quem tandem arbitraris in pedibus ternarum
syllabarum primum esse debere? <hi>D.</hi> Quem, nisi eum
qui a tribus brevibus confit? <hi>M.</hi> Et iste quot temporum
est? <hi>D.</hi> Trium scilicet. <hi>M.</hi> Quomodo ergo hujus
partes sibi conferuntur? Nam omnem pedem propter
illam numerorum collationem duas habere partes,
quae sibimet aliqua ratione conferantur, necesse
est, idque superius egisse nos memini: sed numquid
possumus hunc trium brevium syllabarum pedem in
duas aequales partes dividere? <hi>D.</hi> Nullo modo. <hi>M.</hi> 
Quomodo ergo dividitur? <hi>D.</hi> Nihil aliud video, nisi ut
prima pars habeat unam syllabam, secunda duas; aut
prima duas, secunda unam. <hi>M.</hi> Dic etiam hoc de qua
regula numerorum sit? <hi>D.</hi> De complicatorum genere
esse cognosco.</p>
          </div3>
<div3>
            <head>7.</head>
            <p>
 <hi>M.</hi> Age, nunc illud attende, tres syllabae in quibus
est una longa, caeterae breves, quoties variari
possint, id est quot pedes facere; et responde, si inveneris. <hi>D.</hi> 
 Unum pedem video esse, qui longa et duabus
brevibus constet; aliud non intelligo. <hi>M.</hi> Idemne
solus tibi videtur habere unam in tribus longam, qui
eam primo habet loco? <hi>D.</hi> Nullo pacto istud putaverim,
cum possint duae breves priores esse, longa ultima. <hi>M.</hi> 
 Considera utrum sit aliquid tertium. <hi>D.</hi> Est
plane: nam haec longa etiam in medio duarum brevium
collocari potest. <hi>M.</hi> Vide etiamne sit aliquid
quartum. <hi>D.</hi> Omnino non potest. <hi>M.</hi> Potesne jam respondere,
tres syllabae habentes in se unam longam
et duas breves, quoties variari possint, id est quot pedes
<pb n="1104"/>
facere? <hi>D.</hi> Possum sane: nam ter sunt variatae,
et tres fecerunt pedes. <hi>M.</hi> Quid? isti tres pedes quomodo
sint ordinandi jamne ipse colligis, an ad hoc
etiam minutatim es perducendus? <hi>D.</hi> Displicet enim
tibi ordo ille quo ipsam varietatem comperi? nam
primo adverti unam longam et duas breves, deinde
duas breves et unam longam, postremo brevem et
longam et brevem. <hi>M.</hi> Itane vero tibi non displiceat
qui sic ordinat, ut a primo ad tertium veniat, a tertio
ad secundum; ac non potius a primo ad secundum, et
deinde ad tertium? <hi>D.</hi> Displicet prorsus: sed quid hic
tandem tale advertisti, rogo? <hi>M.</hi> Cum ideo in hac tripartita
differentia illum pedem primum posueris, qui
primo loco habet longam, quia sensisti unitatem ipsam
longae syllabae principatum tenere (siquidem ipsa
ibi una est), et propterea eam debere ordinem gignere,
ut ille sit primus pes ubi prima ipsa est: simul etiam
videre debuisti eum esse secundum ubi ipsa secunda
est, eum tertium ubi eadem tertia est. An adhuc in
illa sententia manendum putas? <hi>D.</hi> Imo eam sine dubitatione
condemno: hunc enim esse meliorem ordinem,
vel potius hunc esse ordinem, quis non assentiatur? <hi>M.</hi> 
 Nunc ergo dic qua numerorum regula isti
quoque dividantur pedes, eorumque sibi partes conferantur. <hi>D.</hi> 
 Primum et postremum aequali regula dividi
video, quia et ille in longam et duas breves et
iste in duas breves et longam dividi potest, ut singulae
partes habeant bina tempora, et ob hoc sint aequales.
In secundo autem quoniam mediam habet longam syllabam,
sive priori sive posteriori parti tribuatur, aut
in tria et unum, aut in unum et tria tempora dividitur:
ac per hoc in ejus divisione complicatorum numerorum
ratio valet.</p>
          </div3>
<div3>
            <head>8.</head>
            <p>
 <hi>M.</hi> Volo mihi jam dicas per te ipse si potes,
post istos qui a nobis tractati sunt, quos pedes ordinandos
putes. Tractati enim sunt primo binarum syllabarum
quatuor, quorum ordo ductus est a numerorum
ordine, ut a brevibus syllabis ordiremur. Deinde
jam productiores ternarum syllabarum pedes tractandos
suscepimus, et quod facile erat ex superiore ratione,
a tribus brevibus orsi sumus. Quid deinde sequebatur,
nisi ut una longa cum duabus brevibus quot
formas ederet videremus? Visum est; et tres pedes
post illum primum, ita ut oportebat, ordinati sunt.
Qui deinceps consequantur nonne per reipsum videre
jam debes, ne omnia minutissimis interrogatiunculis
eruamus? <hi>D.</hi> Recte dicis: nam quis non videat eos
jam sequi, in quibus una brevis sit, caeterae longae:
cui brevi, quia una est, cum superiore ratione principatus
tribuatur, primus erit profecto in his ubi
prima est, secundus ubi secunda, tertius ubi tertia,
quae etiam ultima est. <hi>M.</hi> Cernis, ut opinor, quibus
etiam rationibus dividantur, ut sibi eorum partes conferri
queant. <hi>D.</hi> Cerno prorsus: nam ille qui ex una
brevi et duabus longis constat, dividi non potest, nisi
ita ut prior pars habeat tria tempora, quae continet
brevem et longam; posterior duo, quae uni longae insunt.
Hic autem tertius in eo quidem priori par est,
quod unam patitur divisionem; in eo autem dissimilis,
<pb n="1105"/>
quod cum ille in tria et duo, iste in duo et tria
tempora secatur. Nam longa syllaba, quae primam tenet
partem, duobus temporibus tenditur: restat longa
et brevis, quod est trium temporum spatium. At vero
medius qui habet brevem syllabam mediam, geminam
potest partitionem pati, quia eadem brevis et
priori et posteriori parti tribui potest: idcirco aut in
duo et tria, aut in tria et duo dividitur tempora:
quamobrem sesquatorum numerorum ratio tres istos
possidet pedes. <hi>M.</hi> Omnesne jam trium syllabarum
pedes consideravimus, an aliquid restat? <hi>D.</hi> Unum
reliquum video, qui ex tribus longis constat. <hi>M.</hi> Tracta
ergo etiam hujus divisionem. <hi>D.</hi> Una syllaba et
duae, aut duae atque una hujus divisio est; tempora
scilicet duo et quatuor, aut quatuor et duo: quare
complicatorum numerorum ratione istius pedis sibi
partes conferuntur.
</p>
          </div3>
        </div2>

<div2>
          <head>CAPUT VI.-- <hi>Pedes tetrasyllabi.</hi> </head>
<div3>
            <head>9.</head>
            <p>
 <hi>M.</hi> Nunc quaternarum syllabarum pedes consequenter
atque ordine videamus, et ipse jam dic
quem horum primum esse oporteat, addita etiam ratione
divisionis ejus. <hi>D.</hi> Scilicet quatuor brevium,
qui dividitur in duas binarum syllabarum partes,
aequalium ratione numerorum duo et duo tempora
possidentes. <hi>M.</hi> Tenes; jam itaque perge ipse, et
persequere caetera. Nihil enim opus esse jam puto te
per singula interrogari, cum sit una ratio demendi
deinceps breves syllabas, et pro his longas subjiciendi,
donec ad omnes longas veniatur; et cum demuntur
breves, longaeque subduntur, quas varietates
faciant, et quot pedes gignant, considerandi; ea scilicet
syllaba principatum ordinis retinente, quae una
fuerit inter caeteras vel longa vel brevis: in his enim
omnibus jam superius es exercitatus. Ubi autem duae
breves sunt et duae longae, quod in praecedentibus non
erat, quas censes principatum habere debere? <hi>D.</hi> Jam
hoc quoque manifestum est de superioribus. Siquidem
magis tenet unitatem brevis syllaba quae unum
habet tempus, quam longa quae duo. Et propterea in
omni capite atque principio eum pedem constituimus
qui ex brevibus constat.</p>
          </div3>
<div3>
            <head>10.</head>
            <p>
 <hi>M.</hi> Nihil igitur te impedit, quin omnes istos
persequaris pedes audiente ac judicante me, non interrogante. <hi>D.</hi> 
 Faciam si potero: nam primo de quatuor
brevibus primi pedis, brevis una detrahenda est,
et pro ea longa ponenda in primo loco propter unitatis
dignitatem. Hic autem pes dividitur bis: aut in
longam et tres breves; aut in longam et brevem, et
duas breves; id est aut in duo et tria; aut in tria, et
duo tempora. Secundo autem loco posita longa facit
alium pedem, qui uno modo recte dividitur, in tria
scilicet et duo tempora, ut prior pars teneat brevem
et longam, posterior duas breves. Porro tertio loco
constituta longa facit eum pedem, qui rursus uno
modo rite dividitur; sed ita ut prior pars habeat duo
tempora in duabus brevibus syllabis, posterior tria in
longa et brevi. Quartum pedem facit longa ultima, qui
<pb n="1106"/>
duobus modis dividitur, ut ille ubi prima est: nam
vel in duas breves, et brevem ac longam; vel in tres
breves, et longam partiri eum licet; in duo scilicet, et
tria; aut in tria, et duo tempora. Omnes autem isti
quatuor pedes, ubi cum tribus brevibus varie longa
collocatur, sesquatorum numerorum ratione partes
suas ad se collatas habent.</p>
          </div3>
<div3>
            <head>11.</head>
            <p>
 Sequitur ut de quatuor brevibus duabus detractis,
pro his duas longas subjiciamus, videamusque
quot formas ac pedes cum breves ac longae binae
sint, possint edere. Primo igitur video duas breves
et duas longas esse ponendas, quod a brevibus rectius
exordium sit. Hic autem pes habet duplicem divisionem:
aut enim in duo et quatuor, aut in quatuor et
duo dividitur tempora; ut aut duae breves priorem partem
teneant, et posteriorem duae longae; aut ut priorem
duae breves et longa, posteriorem autem longa
quae reliqua est. Fit alius pes, cum duae istae breves
quas in capite posueramus, ita ut ordo ipse postulat,
in medio fuerint collocatae, et est hujus pedis divisio
in tria et tria tempora: nam priorem partem occupant
longa et brevis, posteriorem brevis et longa.
Cum autem ponuntur in ultimo, nam hoc sequitur,
faciunt pedem geminae divisionis, cujus aut prior pars
habeat duo tempora in una longa, posterior quatuor in
longa et duabus brevibus; aut prior quatuor in duabus
longis, posterior in duabus brevibus duo. Horum
autem trium pedum partes, quod ad primum et tertium
attinet, complicatorum numerorum ratione sibi comparantur;
medius aequales eas habet.</p>
          </div3>
<div3>
            <head>12.</head>
            <p>
 Jam deinceps istae duae breves quae conjunctae
ponebantur, disjunctae ponendae sunt: quarum minima
disjunctio est, a qua etiam incipiendum, ut unam syllabam
longam inter se habeant; maxima, ut duas.
Sed cum una est inter eas, duobus modis fit, et duo
pedes gignuntur. Prior autem est horum modorum, ut
in capite brevis sit, deinde longa; inde brevis, et longa
quae reliqua est. Alter modus est, ut in secundo et in ultimo
sint breves, in primo et tertio loco longae: ita erit
longa et brevis, et longa et brevis. Maxima vero illa disjunctio
est, cum duae longae in medio sunt, brevium
autem una in primo, altera in extremo loco. Et dividuntur
ii tres pedes, in quibus breves disjunctae ponuntur,
in tria et tria tempora, id est primus horum in
brevem et longam, et brevem ac longam: secundus in
longam ac brevem, et longam ac brevem: tertius in
brevem ac longam, et longam ac brevem. Ita fiunt sex
pedes duabus brevibus et duabus longis syllabis varie
inter se, quoad possunt, locatis.</p>
          </div3>
<div3>
            <head>13.</head>
            <p>
 Restat ut de quatuor brevibus detrahantur tres,
et pro his tres longae constituantur: erit una brevis;
et quia una brevis in capite, quam tres longae consequentur,
facit alium pedem, secundo loco posita secundum,
tertium tertio, quartum quarto. Quorum quatuor,
duo primi in tria et quatuor tempora dividuntur,
duo autem posteriores in quatuor et tria, et omnes
sesquatorum ratione numerorum partes sibi collatas
<pb n="1107"/>
habent: nam prior pars primi est brevis et longa, tenens
tria tempora; posterior duae longae in quatuor
temporibus. Secundi prior pars est longa et brevis, ergo
tria tempora; posterior duae longae, quatuor tempora.
Tertius priorem partem habet in duabus longis, quatuor
temporibus; posteriorem ejus partem brevis et
longa obtinet, id est tria tempora. Quarti priorem
partem similiter faciunt duae longae, quatuor temporum;
et posteriorem longa et brevis, tribus temporibus.
Reliquus pes est quatuor syllabarum, ubi omnes
auferuntur breves, ut quatuor longis pes constet. Hic
in duas et duas longas secundum aequales numeros,
id est in quatuor et quatuor videlicet dividitur tempora.
Habes quod per meipsum explicari voluisti: perge
jam rogando persequi caetera.
</p>
          </div3>
        </div2>

<div2>
          <head>CAPUT VII.-- <hi>Versus certo pedum, ut pes syllabarum numero constat.</hi> </head>
<div3>
            <head>14.</head>
            <p>
 <hi>M.</hi> Faciam: sed satisne considerasti progressionem
istam usque ad quaternarium numerum, quae
in ipsis numeris demonstrata est, quantum in his etiam
pedibus valet? <hi>D.</hi> Ita sane in his ut in illis hanc progrediendi
rationem probo. <hi>M.</hi> Quid illud? nonne ut
contextis syllabis pedes facti sunt, ita etiam contextis
pedibus aliquid fieri posse existimandum est, quod
jam neque syllabae neque pedis nomine censeatur? <hi>D.</hi> 
 Omnino existimo. <hi>M.</hi> Quid tandem id putas esse? <hi>D.</hi> 
 Versum arbitror. <hi>M.</hi> Quid si perpetuo contexere
quispiam pedes aliquos velit, ita ut eis modum ac finem
non imponat, nisi aut defectus vocis, aut aliquis
alius casus interpellans, aut temporis ratio ad aliud
aliquid transeundi? etiamne versus a te nominabitur,
habens vel viginti vel triginta vel centum etiam sive
amplius pedes, ut voluerit ac potuerit ille qui eos
quamlibet longa perpetuitate contexit? <hi>D.</hi> Non ita
est: neque enim aut ubi pedes quoslibet quibuslibet
permixtos animadvertero, aut per infinitam longitudinem
multos connexos, versum appellabo; sed et genus
et numerum pedum, id est qui et quot pedes versum
conficiant aliqua disciplina consequi, et ex ea
judicare potero, utrum versus aures meas pepulerit. <hi>M.</hi> 
 At haec quaecumque est disciplina, versibus regulam
et modum non utique ut libitum est, sed aliqua ratione
constituit. <hi>D.</hi> Non enim aliter, siquidem disciplina
est, aut oportebat, aut poterat. <hi>M.</hi> Hanc ergo
rationem investigemus, et assequamur, si placet:
nam si auctoritatem solam intueamur, is erit versus,
quem versum dici voluit Asclepiades nescio qui, aut
Archilochus, poetae scilicet veteres, aut Sappho poetria,
et caeteri, quorum etiam nominibus versuum genera
vocantur, quae primi animadvertentes cecinerunt.
Nam et Asclepiadaeus versus dicitur, et Archilochius
et Sapphicus, et alia sexcenta auctorum vocabula
Graeci versibus diversi generis indiderunt. Ex quo non
absurde cuipiam videri potest, quod si quis ut volet,
pedes quot volet, et quos volet ordinaverit, quia nemo
ante ipsum hunc ordinem ac mensuram pedibus constituerit,
recte ac jure conditor novi generis versuum
propagatorque dicetur. Aut si haec licentia intercluditur
homini, cum conquestione quaerendum est quid
<pb n="1108"/>
tandem illi meruerunt, si nullam rationem secuti,
connexionem pedum quos illis connectere placuit,
versum appellari haberique fecerunt. An tibi aliter videtur? <hi>D.</hi> 
 Ita vero est ut dicis, et prorsus assentior,
ratione potius quam auctoritate versum esse generatum,
quam peto jamjamque videamus.
</p>
          </div3>
        </div2>

<div2>
          <head>CAPUT VIII.-- <hi>Varia pedum nomina.</hi> </head>
<div3>
            <head>15.</head>
            <p>
 <hi>M.</hi> Videamus ergo qui pedes sibimet copulandi
sint, deinde quid his copulatis fiat (non enim versus
fit solus); postremo de versus tota ratione tractabimus.
Sed num censes commode ista nos posse persequi,
nisi pedum nomina teneamus? Quanquam hoc
ordine a nobis digesti sunt, ut possint ipsius sui ordinis
nominibus nuncupari: dici enim potest, primus,
secundus, tertius, atque hoc modo caeteri. Sed quia
non sunt contemnenda vetusta vocabula, nec facile a
consuetudine recedendum, nisi quae rationi adversatur;
utendum est his nominibus pedum quae Graeci instituerunt,
et nostri jam utuntur pro latinis: quae
plane ita usurpemus, ut non quaeramus origines nominum.
Multum enim habet ista res loquacitatis, utilitatis
parum. Neque enim eo minus utiliter in loquendo
appellas panem, lignum, lapidem, quod nescis
cur haec ita sint appellata. <hi>D.</hi> Ita prorsus, ut dicis,
sentio.Decimus septimus, Paeon quartus, ex quarta longa
<list>
<item> <hi>M.</hi> Primus pes vocatur Pyrrhichius, ex duabus brevibus,
temporum duum, ut <hi>fuga.</hi> </item>
<item>Secundus, Iambus, ex brevi et longa, ut <hi>parens,</hi> temporum
trium.</item>
<item>Tertius, Trochaeus, vel Chorius, ex longa et brevi, ut <hi>meta,</hi> 
 temporum trium.</item>
<item>Quartus, Spondeus, ex duabus longis, ut <hi>aestas,</hi> temporum
quatuor.</item>
<item>Quintus, Tribrachus, ex tribus brevibus, ut <hi>macula,</hi> 
temporum trium.</item>
<item>Sextus, Dactylus, ex longa et duabus brevibus, ut <hi>Maenalus,</hi> 
 temporum quatuor.</item>
<item>Septimus, Amphibrachus, ex brevi et longa et brevi,
ut <hi>carina,</hi> temporum quatuor.</item>
<item>Octavus, Anapaestus, ex duabus brevibus et longa, ut <hi>Erato,</hi> 
 temporum quatuor.</item>
<item>Nonus, Bacchius, ex brevi et duabus longis, ut <hi>Achates,</hi> 
temporum quinque.</item>
<item>Decimus, Creticus vel Amphimacrus, ex longa et brevi
et longa, ut <hi>insulae,</hi> temporum quinque.</item>
<item>Undecimus, Palimbacchius, ex duabus longis et brevi,
ut <hi>natura,</hi> temporum quinque.</item>
<item>Duodecimus, Molossus, ex tribus longis, ut <hi>Aeneas,</hi> 
temporum sex.</item>
<item>Decimus tertius, Proceleumaticus, ex quatuor brevibus,
ut <hi>avicula,</hi> temporum quatuor.</item>
<item>Decimus quartus, Paeon primus, ex prima longa et
tribus brevibus, ut <hi>legitimus,</hi> temporum quinque.</item>
<item>Decimus quintus, Paeon secundus, ex secunda longa
et tribus brevibus, ut <hi>colonia,</hi> temporum quinque.</item>
<item>Decimus sextus, Paeon tertius, ex tertia longa et tribus
brevibus, ut <hi>Menedemus,</hi> temporum quinque.</item>
            </list>

<pb n="1109"/>
<list>
<item>Vigesimus octavus, Dispondeus, ex quatuor longis,
ut <hi>oratores,</hi> temporum octo.</item>
</list>
<list>
<item>
et tribus brevibus, ut <hi>celeritas,</hi> temporum quinque.</item>
<item>Decimus octavus, Ionicus a minore, ex duabus brevibus
et duabus longis, ut <hi>Diomedes,</hi> temporum
sex.</item>
<item>Decimus nonus, Choriambus, ex longa et duabus
brevibus et longa, ut <hi>armipotens,</hi> temporum sex.</item>
<item>Vigesimus, Ionicus a majore, ex duabus longis et duabus
brevibus, ut <hi>Junonius,</hi> temporum sex.</item>
<item>Vigesimus primus, Diiambus, ex brevi et longa, et
brevi et longa, ut <hi>propinquitas,</hi> temporum sex.</item>
<item>Vigesimus secundus, Dichorius vel Ditrochaeus, ex
longa et brevi, et longa et brevi, ut <hi>cantilena</hi> temporum
sex.</item>
<item>Vigesimus tertius, Antispastus, ex brevi et duabus
longis et brevi, ut <hi>Saloninus,</hi> temporum sex.</item>
<item>Vigesimus quartus, Epitritus primus, ex prima brevi
et tribus longis, ut <hi>sacerdotes,</hi> temporum septem.</item>
<item>Vigesimus quintus, Epitritus secundus, ex secunda
brevi et tribus longis, ut <hi>conditores,</hi> temporum septem.</item>
<item>Vigesimus sextus, Epitritus tertius, ex tertia brevi et
tribus longis, ut <hi>Demosthenes,</hi> temporum septem.</item>
<item>Vigesimus septimus, Epitritus quartus, ex quarta
brevi et tribus longis, ut <hi>Fescenninus,</hi> temporum septem.</item>
            </list>

<pb n="1109"/>.


</p>
          </div3>
        </div2>

<div2>
          <head>CAPUT IX.-- <hi>De pedum structura.</hi> </head>
<div3>
            <head>16.</head>
            <p>
 <hi>D.</hi> Habeo ista. Nunc dissere, qui sibi pedes
copulentur. <hi>M.</hi> Judicabis hoc facile, si aequalitatem
ac similitudinem inaequalitati ac dissimilitudini praestantiorem
esse judicas. <hi>D.</hi> Neminem esse arbitror,
qui non ita judicet. <hi>M.</hi> Hanc ergo prius maxime in
contexendis pedibus sequi oportet, nec ab ea omnino
deviandum, nisi cum aliqua causa justissima est. <hi>D.</hi> 
Assentior. <hi>M.</hi> Non igitur dubitabis pyrrhichios sibimet
pedes contexere, nec iambos, nec trochaeos qui etiam
chorii nominantur, nec spondeos; atque ita caeteros
sui generis profecto sibimet sine ulla dubitatione copulabis:
est enim summa aequalitas cum ejusdem generis
et nominis pedes sese consequuntur. An tibi non
videtur? <hi>D.</hi> Nullo modo mihi aliter videri potest. <hi>M.</hi> 
Quid? illud nonne approbas, alios aliis pedes aequalitate
servata esse miscendos? Quid enim auribus potest
jucundius esse, quam cum et varietate mulcentur,
nec aequalitate fraudantur? <hi>D.</hi> Satis probo. <hi>M.</hi> Num
censes alios aequales habendos pedes, nisi qui ejusdem
mensurae sunt? <hi>D.</hi> Ita existimo. <hi>M.</hi> Quid? ejusdem
mensurae putandine sunt, nisi qui temporis tantumdem
occupant? <hi>D.</hi> Verum est. <hi>M.</hi> Quos ergo inveneris
pedes totidem temporum, sine aurium offensione
contexes. <hi>D.</hi> Video esse consequens.
</p>
          </div3>
        </div2>

<div2>
          <head>CAPUT X.-- <hi>Amphibrachus nec per se nec aliis mixtus versum conficit. De levatione et positione.</hi> </head>
<div3>
            <head>17.</head>
            <p>
 <hi>M.</hi> Recte quidem: sed adhuc nonnihil quaestionis
<pb n="1110"/>res habet. Nam cum Amphibrachus pes quatuor
sit temporum, negant eum quidam posse misceri, vel
dactylis vel anapaestis vel spondeis vel proceleumaticis:
nam hi sunt omnes quaternorum temporum pedes:
et non solum istis eum negant posse misceri,
sed nec ex ipso solo repetito et sibimet connexo, recte
et quasi legitime procedere numerum putant. Quorum
opinionem considerare nos oportet, ne quid habeat
rationis, quod sequi et approbare conveniat. <hi>D.</hi> 
Cupio atque aveo prorsus audire quid afferant. Non
enim parum me movet, cum duodetriginta pedes sint,
quos ratio persecuta est, hunc solum excludi a continuatione
numerorum, cum tantum spatii teneat in
tempore quantum dactylus et alii quos pares enumerasti,
quos connectere nemo prohibetur. <hi>M.</hi> Atqui
opus est, ut hoc dispicere valeas, considerare caeteros
pedes, quemadmodum sibimet eorum partes conferantur:
ita enim videbis huic uni quiddam accidere novum
ac singulare, ut non frustra minime adhibendus
ad numeros judicatus sit.</p>
          </div3>
<div3>
            <head>18.</head>
            <p>
 Sed hoc nobis considerantibus, opus est haec
duo nomina mandare memoriae, levationem et positionem.
In plaudendo enim quia levatur et ponitur
manus, partem pedis sibi levatio vindicat, partem positio.
Partes autem pedum dico illas, de quibus superius,
cum eos ordine persequeremur, satis dictum est.
Quocirca si hoc probas, incipe recensere breviter
mensuras partium in omnibus pedibus, ut quid huic
uni de quo agitur proprium acciderit, noveris. <hi>D.</hi> Video
primum pyrrhichium tantum habere in levatione
quantum in positione. Spondeus quoque, dactylus,
anapaestus, proceleumaticus, choriambus, diiambus,
dichorius, antispastus, dispondeus, eadem ratione
dividuntur: nam tantumdem temporis in his ponit
plausus, quantum levat. Video secundum, iambum
simpli et dupli habere rationem; quam rationem cerno
et in chorio et in tribracho et in molosso, et in utroque
ionico. Jam hujus amphibrachi levatio et positio
(nam ipsa mihi ex ordine occurrit, cui pares caeteros
quaeram), simpli et tripli ratione constat. Sed non invenio
prorsus alium deinceps, cujus sibi partes tanto
intervallo conferantur. Nam cum eos considero in quibus
una brevis est et duae longae, id est bacchium,
creticum et palimbacchium, sesquialteri numeri ratione
levationem ac positionem in his fieri video.
Eadem ratio est et in iis quatuor, in quibus una longa
est et tres breves, qui quatuor paeones ex ordine nominantur.
Reliqui sunt quatuor epitriti similiter ex
ordine nuncupati, quorum levationem ac positionem
sesquitertius numerus continet.</p>
          </div3>
<div3>
            <head>19.</head>
            <p>
 <hi>M.</hi> Num igitur parum tibi justa causa videtur
esse, cur iste pes ad seriem numerosam vocum
non admittatur, quod solius partes tam longe a se differant,
ut una simpla sit, alia tripla? Vicinitas enim
<pb n="1111"/>
quaedam partium tanto est approbatione dignior,
quanto est proxima aequalitati. Itaque in illa regula
numerorum cum ab uno usque ad quatuor progredimur,
nihil unicuique est seipso propinquius. Quare
illud in primis approbandum est in pedibus, cum tantumdem
habent partes ad invicem; deinde copulatio
simpli et dupli eminet in uno et duobus; sesquialtera
vero copulatio in duobus et tribus apparet; jam sesquitertia,
tribus et quatuor. Simplum vero et triplum
quanquam complicatorum numerorum lege teneatur,
non tamen in ordine illo sibimet cohaeret: non enim
post unum tria numeramus, sed ab uno ad ternarium
numerum binario interposito pervenitur. Haec ratio
est qua excludendus judicatur amphibrachus pes ab
ea copulatione de qua quaerimus, quae si abs te probatur,
caetera videamus. <hi>D.</hi> Probatur sane nam manifestissima
atque certissima est.
</p>
          </div3>
        </div2>

<div2>
          <head>CAPUT XI.-- <hi>Pedum rationabilis mixtura.</hi> </head>
<div3>
            <head>20.</head>
            <p>
 <hi>M.</hi> Cum ergo placeat, quoquo modo se in
syllabis habeant, tamen si ejusdem spatii sint in tempore,
recte sibi et sine detrimento aequalitatis pedes
posse misceri, excepto duntaxat amphibracho; quaeri
non immerito potest, utrum recte misceantur, qui
quanquam sint aequales tempore, non eadem tamen
percussione concordant, quae levatione ac positione
partes pedis sibimet confert. Nam dactylus et anapaestus
et spondeus non solum aequalium temporum
sunt, sed etiam percutiuntur aequaliter: in omnibus
enim tantum levatio, quantum positio sibi vindicat.
Itaque hi sibi miscentur justius quam quilibet ionicus
caeteris sex temporum pedibus. Uterque quippe ionicus
ad simplum et duplum percutitur, duo scilicet
tempora quatuor temporibus conferens. His molossus
etiam in hac re congruit. Caeteri vero ad tantumdem;
nam in his levationi ac positioni terna tempora
tribuuntur. Ergo tametsi omnes legitime feriantur;
nam et illi tres simpli et dupli ratione, et alii quatuor
aequis partibus feriuntur; tamen quia plausum inaequalem
facit ista permixtio, haud scio an jure repudietur:
nisi quid habes ad haec. <hi>D.</hi> Proclivior sum in istam
sententiam. Nam inaequalis plausus quomodo sensum
non offendat ignoro: si autem offendit, non utique id
potest sine vitio hujus permixtionis accidere.</p>
          </div3>
<div3>
            <head>21.</head>
            <p>
 <hi>M.</hi> Atqui scias veteres miscendos judicasse istos
pedes, et horum mixtione versus compositos condidisse.
Sed ne te auctoritate premere videar, accipe
aliquid horum versuum, et vide utrum offendat auditum.
Si enim non modo non offenderit, sed etiam delectaverit,
nulla erit ratio hujus mixtionis improbandae.
Versus autem ii sunt quos advertas volo:
</p>
            <l>At consona quae sunt, nisi vocalibus aptes,</l>
<l>Pars dimidium vocis opus proferet ex se:</l>
<l>Pars muta soni comprimet ora molientum:</l>
<l>Illis sonus obscurior impeditiorque,</l>
<l>Utrumque tamen promitur ore semicluso.</l>
            <p>  <note>(Terentianus.)</note> 

<pb n="1112"/>
Satis esse arbitror ad judicandum id quod volo. Quare
dic, quaeso, utrum nihil tuas aures numerus iste
permulserit. <hi>D.</hi> Imo nihil mihi videtur currere ac
sonare festivius. <hi>M.</hi> Considera igitur pedes, invenies
profecto cum sint quinque versus, duos primos
solis ionicis currere, tres posteriores habere admixtum
dichorium, cum omnes omnino sensum nostrum
communi aequalitate delectent. <hi>D.</hi> Jam hoc
animadverti, et facilius te pronuntiante. <hi>M.</hi> Quid ergo
dubitamus consentire veteribus non eorum auctoritate,
sed ipsa jam ratione victi, qui censent eos pedes qui
ejusdem temporis sunt rationabiliter posse misceri,
si habeant legitimam, quamvis diversam percussionem? <hi>D.</hi> 
 Cedo jam prorsus: nam me ille sonus quidquam
contradicere non sinit.
</p>
          </div3>
        </div2>

<div2>
          <head>CAPUT XII.-- <hi>Pedes sex temporum</hi> </head>
<div3>
            <head>22.</head>
            <p>
 <hi>M.</hi> Intende item in istos versus:
</p>
            <l>Volo tandem tibi parcas, labor est in chartis,</l>
<l>Et apertum ire per auras animum permittas.</l> 
<l>Placet hoc nam sapienter, remittere interdum</l>
<l>Aciem rebus agendis decenter intentam.</l>
            <p> 
 <hi>D.</hi> 
 Etiam hoc satis est. <hi>M.</hi> Praesertim cum isti versus
sint inconditi, quos necessitate ad tempu fabricatus
sum. Verumtamen et in iis quatuor requiro judicium
sensus tui. <hi>D.</hi> Quid aliud et hic possum dicere, quam
pulchre illos congruenterque sonuisse? <hi>M.</hi> Sentisne
etiam duos superiores altero ionico constare qui dicitur
a minore, duos autem posteriores diiambum habere
permixtum? <hi>D.</hi> Et hoc te pronuntiando insinuante
persensi. <hi>M.</hi> Quid? illud nonne te movet quod
in illis Terentiani versibus ionico ei qui a majore dicitur,
dichorius; in iis autem nostris alteri ionico qui
a minore nominatur, diiambus mixtus est? an nihil
interesse arbitraris? <hi>D.</hi> Imo interest, et videor mihi
rationem ipsam videre: nam quoniam ionicus a majore
a duabus incipit longis, eum sibi potius copulandum
poscit, ubi longa prima est, id est dichorium.
Diiambus vero quod incipit a brevi, congruentius alteri
miscetur ionico a duabus brevibus incipienti.</p>
          </div3>
<div3>
            <head>23.</head>
            <p>
 <hi>M.</hi> Bene intelligis: quare hoc quoque tenendum
est, istam etiam congruentiam, excepta aequalitate
temporum, in pedibus miscendis aliquantum valere
oportere: non enim plurimum, sed tamen nonnihil
valet. Nam pro omni pede sex temporum, omnem
pedem sex temporum poni posse, ita sensu interrogato
judices licet: primum molossi exemplum
sit nobis, <hi>virtutes:</hi> ionici a minore, <hi>moderatas:</hi> 
choriambi, <hi>percipies:</hi> ionici a majore, <hi>concedere:</hi> 
diiambi, <hi>benignitas:</hi> dichorii, <hi>civitasque:</hi> antispasti, <hi>volet justa.  D. </hi> 
 Habeo ista. <hi>M.</hi> Contexe igitur ista
omnia atque pronuntia, vel me potius pronuntiante
accipe, quo ad judicandum liberior sensus vacet. Nam
ut continuati numeri aequalitatem sine ulla offensione
aurium tibi insinuem, hoc totum contextum ter pro
nuntiabo, quod satis esse non dubitaverim. <hi>Virtutes
moderatas percipies, concedere benignitas civitasque volet
justa. Virtutes moderatas percipies, concedere benignitas
civitasque volet justa. Virtutes moderatas percipies,
concedere benignitas civitasque volet justa.</hi> Num
forte aliquid in hoc pedum cursu aures tuas aequalitate
<pb n="1113"/>
aut suavitate fraudavit? <hi>D.</hi> Nullo modo. <hi>M.</hi> Delectavitne
aliquid? quanquam hoc quidem consequens est
in hoc genere, ut delectet omne quod non offenderit. <hi>D.</hi> 
 Non possum aliter me dicere affectum, quam videtur
tibi. <hi>M.</hi> Probas ergo omnes istos pedes senum
temporum recte sibi posse copulari atque misceri. <hi>D.</hi> 
 Probo.
</p>
          </div3>
        </div2>

<div2>
          <head>CAPUT XIII.-- <hi>Ordo pedum quomodo mutetur concinne.</hi> </head>
<div3>
            <head>24.</head>
            <p>
 <hi>M.</hi> Nihilne formidas, ne quis arbitretur tam
aequaliter istos pedes hoc ordine collatos sonare
potuisse; si autem ordinem permutes, non idem posse? <hi>D.</hi> 
 Nonnihil quidem affert, sed experiri non est
difficile. <hi>M.</hi> Istud ergo facito cum vacabit: non aliter
invenies quam sensum tuum multiformi varietate et
una aequalitate mulceri. <hi>D.</hi> Faciam: quanquam hoc
exemplo nemo est, qui non praevideat necessario id
eventurum. <hi>M.</hi> Recte existimas: sed quod ad propositum
pertinet, admoto plausu ista percurram, ut de
hoc quoque dijudicare possis utrum aliquid, an nihil
claudicet: atque ut simul aliquid experiaris de commutatione
illius ordinis, quam nihil claudicationis illaturam
esse praediximus; jam nunc ipsum ordinem
muta, et ut libitum est, eosdem pedes collocatos aliter
atque a me collocati sunt, personandos mihi plaudendosque
permitte. <hi>D.</hi> Primum volo esse ionicum a
minore, secundum ionicum a majore, tertium choriambum,
quartum diiambum, quintum antispastum,
sextum dichorium, septimum molossum. <hi>M.</hi> Intende
ergo et aurem in sonum, et in plausum oculos: non
enim audiri, sed videri opus est plaudentem manum,
et animadverti acriter quanta temporis mora in levatione,
quanta in positione sit. <hi>D.</hi> Totus istic sum,
quantum valeo. <hi>M.</hi> Accipe igitur collocationem illam
cum plausu tuam: <hi>Moderatas, concedere, percipies, benignitas,
volet justa, civitasque, virtutes.  D. </hi> Sentio quidem
nequaquam plausum istum claudicare, et tantum
levare quantum ponere; sed vehementer admiror
quomodo eo percuti potuerint illi pedes, quorum divisio
simpli et dupli ratione constat, sicuti sunt ambo
ionici et molossus. <hi>M.</hi> Quid hic fieri tamen arbitraris,
cum in his tria leventur tempora, totidemque ponantur? <hi>D.</hi> 
 Nihil aliud hic prorsus video quam eam longam
syllabam, quae in ionico a majore et in molosso
secunda, in ionico autem a minore tertia est, plausu
ipso dividi; ut quoniam duo habet tempora, unum
inde superiori parti, alterum posteriori tribuat, atque
ita terna tempora levatio positioque sortiantur.</p>
          </div3>
<div3>
            <head>25.</head>
            <p>
 <hi>M.</hi> Nihil hic omnino aliud dici aut intelligi potest.
Sed cur non etiam ille amphibrachus, quem ab
ista numerositate penitus ejiciebamus, hac conditione
misceatur spondeo, dactylo, et anapaesto, vel per se
ipse numerosum aliquid in musica continuatus efficiat?
Potest enim simili ratione media quoque pedis
ejus syllaba, quae longa est, plausu dividi; ut cum
<pb n="1114"/>
singula tempora singulis lateribus dederit, non jam
unum et tria, sed bina tempora levatio positioque
sibi vindicent: nisi habes aliquid quod resistat. <hi>D.</hi> 
 Nihil sane habeo quod dicam, nisi hunc etiam esse
admittendum. <hi>M.</hi> Aliquid ergo plaudamus quaternorum
temporum pedibus ordinatum atque contextum,
quibus iste commixtus sit, et eodem modo sensu
exploremus utrum nihil imparile offendat. Et ideo attende
in hunc numerum propter judicandi facilitatem
cum plausu tertio repetitum. <hi>Sumas optima, facias
honesta. Sumas optima, facias honesta, Sumas optima,
facias honesta.  D. </hi> Jamjam, obsecro, parce auribus
meis: nam etiam plausu non admoto, ipse per se horum
pedum cursus in illo amphibracho vehementissime
claudicat. <hi>M.</hi> Quid igitur putandum est esse causae,
ut in hoc fieri non possit quod in molosso et ionicis
potuit? an quoniam in illis aequalia sunt medio latera?
in numero enim pari, ubi sit medium suis aequale lateribus,
primus senarius occurrit. Ergo illi senum
temporum pedes quoniam duo tempora in medio
possident, et bina in lateribus; libenter quodammodo
illud medium cecidit in latera, quibus amicissima
aequalitate conjungitur. Non autem idem fiet in
amphibracho, ubi sunt imparia medio latera, siquidem
in illis singula, in illo duo tempora sunt. Huc accedit
quod in ionicis et molosso medio in latera soluto,
terna fiunt tempora, in quibus rursum medio pari
paria latera inveniuntur; quod item defit amphibracho. <hi>D.</hi> 
 Ita res est ut dicis: nec immerito amphibrachus
in illa serie offendit auditum, hi vero etiam
delectant.
</p>
          </div3>
        </div2>

<div2>
          <head>CAPUT XIV.-- <hi>Qui pedes quibus misceantur.</hi> </head>
<div3>
            <head>26.</head>
            <p>
 <hi>M.</hi> Age, nunc tu per te ab ipso exordire pyrrhichio,
et secundum supra dictas rationes, quos pedes
quibus misceri oporteat, quantum potes, breviter
explica. <hi>D.</hi> Nullus pyrrhichio: non enim alius invenitur
totidem temporum. Iambo posset chorius; sed
propter inaequalem plausum vitandum est, quod alter
a simplo, a duplo alter incipit. Ergo tribrachus utrique
accommodari potest. Spondeum et dactylum et
anapaestum, et proceleumaticum amicos inter se atque
copulabiles video: non enim tantum temporibus, sed
plausu etiam sibi congruunt. Enimvero exclusus
amphibrachus, nulla potuit ratione reduci, cui
parilitas temporum auxiliari quid, divisione plausuque
discordante, non potuit. Bacchio creticum,
et paeones primum, secundum et quartum. Palimbacchio
autem eumdem creticum, et paeones primum
et tertium et quartum, et temporibus et plausu
concordare manifestum est. Ergo cretico et paeonibus
primo et quarto, quoniam et a duobus et a
tribus temporibus eorum incipere divisio potest, caeteri
omnes quinum temporum pedes possunt sine
ulla claudicatione copulari. Jam illorum qui sex temporibus
constant, omnium inter se miram quamdam
<pb n="1115"/>
esse concordiam, satis disputatum est. Quandoquidem
illi quoque ab aliis in plaudendo non dissonant, quos
aliter dividi cogit conditio syllabarum: tantam vim
habet cum medio laterum aequalitas. Porro septenum
temporum pedes cum sint quatuor, qui epitriti nominantur,
primum et secundum invenio sibi posse
copulari: amborum enim divisio incipit a tribus temporibus,
idcirco nec spatio temporis nec plausu dissident.
Rursus libenter sibi junguntur tertius et quartus,
quia uterque in dividendo incipit a quatuor temporibus,
quare et metiuntur et plauduntur aequaliter.
<pb n="1116"/>
Restat octo temporum pes qui dispondeus vocatur,
cui sicut pyrrhichio par nullus est. Habes a me quod
poposcisti et facere potui. Perge ad reliqua. <hi>M.</hi> Faciam:
sed post tam longum sermonem respiremus
aliquantulum; et illorum versuum meminerimus,
quos mihi extemporales paulo ante ipsa lassitudo suggessit.
</p>
            <l>Volo tandem tibi parcas, labor est in chartis,</l>
<l>Et apertum ire per auras animum permittas.</l> 
<l>Placet hoc nam sapienter, remittere interdum</l>
<l>Aciem rebus agendis decenter intentam.</l> 
<p> <hi>D.</hi> Placet sane, ac libenter obtempero.</p>
</div3>
        </div2>
      </div1>

<div1>
        <head> <hi>LIBER TERTIUS.</hi> In quo exponitur quid intersit discriminis inter rhythmum, metrum et versum; tum agitur seorsim de rhythmo; ac deinde tractatio de metro inchoatur.</head>
<div2>
          <head>CAPUT PRIMUM.-- <hi>Rhythmus ac metrum quid.</hi> </head>
<div3>
            <head>1.</head>
            <p>
 <hi>M.</hi> Tertius hic sermo postulat, ut quoniam de
<pb n="1115"/>pedum amicitia quadam concordiaque satis dictum
est, videamus quid ex his contextis continuatisque
gignatur. Quare primum ex te quaero, utrum possint
copulati sibi pedes, quos copulari oportet, perpetuum
quemdam numerum creare, ubi nullus finis certus
appareat: velut cum symphoniaci scabella et cymbala
pedibus feriunt, certis quidem numeris et his qui sibi
cum aurium voluptate junguntur; sed tamen tenore
perpetuo, ita ut si tibias non audias, nullo modo ibi
notare possis quousque procurrat connexio pedum, et
unde rursus ad caput redeatur. Velut si tu velis centum
vel amplius, quousque libitum est, pyrrhichios vel
alios qui inter se amici sunt pedes, continua connexione
decurrere. <hi>D.</hi> Jam intelligo, et fieri posse
concedo quamdam pedum connexionem, in qua certum
est usque ad quot pedes progrediendum sit,
atque inde redeundum. <hi>M.</hi> Num hujus generis esse
dubitas, cum certam faciendorum versuum disciplinam
esse non neges, et qui versus te semper cum
voluptate audisse confessus sis? <hi>D.</hi> Manifestum est et
hoc esse, et ab illo superiore genere distare.</p>
          </div3>
<div3>
            <head>2.</head>
            <p>
 <hi>M.</hi> Ergo quoniam oportet distingui etiam vocabulis
ea quae re ab se distincta sunt, scias illud superius
genus copulationis, rhythmum a Graecis; hoc
autem alterum, metrum vocari: latine autem dici
possent, illud numerus, hoc mensio vel mensura.
Sed quoniam haec apud nos nomina late patent, et
cavendum est ne ambigue loquamur, commodius
utimur graecis. Vides tamen, ut opinor, quam recte
utrumque nomen sit his rebus impositum. Nam quoniam
illud pedibus certis provolvitur, peccaturque in
eo si pedes dissoni misceantur, recte appelatus est
rhythmus, id est numerus: sed quia ipsa provolutio
non habet modum, nec statutum est in quoto pede
finis aliquis emineat; propter nullam mensuram continuationis
non debuit metrum vocari. Hoc autem
<pb n="1116"/>
utrumque habet: nam et certis pedibus currit, et
certo terminatur modo. Itaque non solum metrum
propter insignem finem, sed etiam rhythmus est,
propter pedum rationabilem connexionem. Quocirca
omne metrum rhythmus, non omnis rhythmus etiam
metrum est. Rhythmi enim nomen in musica usque
adeo late patet, ut haec tota pars ejus quae ad diu et
non diu pertinet, rhythmus nominata sit. Sed de nomine,
cum res appareat, non esse satagendum, et
doctis et sapientibus placuit. An aliquid contradicendum
aut dubitandum putas de his quae a me dicta
sunt? <hi>D.</hi> Imo prorsus assentior.
</p>
          </div3>
        </div2>

<div2>
          <head>CAPUT II.-- <hi>Quid intersit inter versum et metrum.</hi> </head>
<div3>
            <head>3.</head>
            <p>
 <hi>M.</hi> Nunc ergo mecum illud considera, utrum sicut
omnis versus metrum est, ita omne metrum etiam
versus sit. <hi>D.</hi> Considero quidem, sed quid respondeam
non invenio. <hi>M.</hi> Unde id tibi censes accidisse? an quia
de vocabulis quaestio est? Non enim ut de rebus ad
disciplinam pertinentibus, ita de nominibus possumus
respondere interrogati: propterea quia res omnium
mentibus communiter sunt insitae; nomina vero, ut
cuique placuit, imposita, quorum vis auctoritate atque
consuetudine maxime nititur: unde etiam esse linguarum
diversitas potest, rerum autem in ipsa veritate
constitutarum profecto non potest. A me igitur accipe
quod ipse nullo pacto respondere posses: non versum
solum, metrum veteres vocavere. Itaque quod ad te
attinet, vide atque responde, non enim jam de nominibus
agitur, utrum inter haec duo aliquid distet,
quod quidam numerus pedum ita certo fine claudatur,
ut nihil ad rem pertineat, ubi fiat quidam articulus
antequam veniatur ad finem; alius autem non solum
certo fine claudatur, sed etiam ante finem certo quodam
loco quaedam ejus partitio emineat, ut quasi
membris conficiatur duobus. <hi>D.</hi> Non intelligo. <hi>M.</hi> Attende
ergo in haec exempla:
</p>
            <l>Ite igitur, Camoenae</l>
<l>Fonticolae puellae,</l>
<l>Quae canitis sub antris</l>
<l>Mellifluos sonores,</l>
<l>Quae lavitis capillum</l>
<l>
<pb n="1117"/>Purpureum Hyppocrene</l>
<l>Fonte, ubi fusus olim</l>
<l>Spumea lavit almus</l>
<l>Ora jubis aquosis</l>
<l>Pegasus, in nitentem</l>
<l>Pervolaturus aethram.</l>
            <p> 
Cernis profecto quinque superiores versiculos eodem
loco partem orationis habere terminatam, id est in
choriambo pede, cui subjungitur bacchius, ut versiculum
compleat (namque hi undecim, choriambo et
bacchio pedibus constant); caeteros vero excepto uno,
scilicet <hi>Ora jubis aquosis,</hi> non eodem loco habere
terminatam partem orationis. <hi>D.</hi> Cerno istud quidem,
sed quo pertineat non video. <hi>M.</hi> Eo scilicet ut intelligas,
hoc metrum non quasi legitimum locum habere,
ubi ante finem versus finiatur pars orationis: nam si
ita esset, omnes eodem loco hunc haberent articulum,
aut certe rarissime in his inveniretur qui non haberet:
nunc vero cum sint undecim, sex ita sunt, quinque
non ita. <hi>D.</hi> Et hoc accipio, et adhuc quo ratio
tendat exspecto. <hi>M.</hi> Attende ergo etiam in ista pervulgatissima: <hi>Arma virumque cano, Trojae qui primus
ab oris.</hi> 
 Et ne longum faciamus, quia carmen notissimum
est, ab hoc versu usque ad quem volueris explora
singulos; invenies finitam partem orationis in
quinto semipede, id est, in duobus pedibus et semisse:
nam hi versus constant pedibus quaternorum
temporum: quare iste finis de quo agitur partis orationis,
quasi legitimus in decimo tempore est. <hi>D.</hi> Manifestum
est.</p>
          </div3>
<div3>
            <head>4.</head>
            <p>
 <hi>M.</hi> Jam ergo intelligis inter illa duo genera quae
ante ista exempla proposueram, nonnihil distare:
quod aliud scilicet metrum antequam claudatur, non
habet certum et statutum aliquem articulum, sicut in
illis undecim versiculis exploravimus: aliud vero
habet, sicut in heroico metro quintus semipes satis
indicat. <hi>D.</hi> Jam liquet quod dicis. <hi>M.</hi> Atqui scias
oportet, a veteribus doctis, in quibus magna est auctoritas,
illud superius genus non esse versum appellatum;
sed nunc definitum et vocatum esse versum,
qui duobus quasi membris constaret, certa mensura
et ratione conjunctis. Sed tu non multum labores de
nomine, quod nisi a me vel a quolibet alio tibi indicaretur,
nullo modo de hoc interrogatus respondere
posses. Sed quod ratio docet, in id praecipue et maxime
animum intende, velut hoc ipsum quod nunc agimus:
ratio enim docet inter haec duo genera distare
aliquid, quibuslibet vocabulis nuncupentur: itaque
hoc bene interrogatus posses dicere ipsa veritate
confisus; illud autem nisi auctoritatem secutus, non
posses. <hi>D.</hi> Apertissime jam ista cognovi, et quanti
pendas hoc, de quo me tam crebro admones, jam
existimo. <hi>M.</hi> Haec ergo tria nomina, quibus disserendi
causa necessario usuri sumus, memoriae mandes
velim: rhythmum, metrum, versum. Quae sic distinguuntur,
ut omne metrum etiam rhythmus sit, non
omnis rhythmus etiam metrum. Item omnis versus
etiam metrum sit, non omne metrum etiam versus.
Ergo omnis versus est rhythmus et metrum: nam hoc,
ut arbitror, esse consequens vides. <hi>D.</hi> Video sane:
nam est luce clarius.
</p>
          </div3>
        </div2>

<div2>
          <head>CAPUT III.-- <hi>Rhythmi ex pyrrhichiis.</hi> </head>
<div3>
            <head>5.</head>
            <p>
 <hi>M.</hi> Prius igitur, si placet, de rhythmo in quo
<pb n="1118"/>nullum metrum est, deinde de metro ubi versus non
est, postremo de ipso versu, quantum possumus, disseramus. <hi>D.</hi> 
 Placet vero. <hi>M.</hi> Sume ergo tibi ab ipso
capite pedes pyrrhichios, et de his rhythmum contexe. <hi>D.</hi> 
 Etiam si id possim facere, qui modus erit? <hi>M.</hi> 
 Satis est, ut eum tendas (exempli enim gratia id
facimus) usque ad decem pedes: nam usque ad hunc
pedum numerum non progreditur versus, quod suo
loco diligenter tractabitur. <hi>D.</hi> Bene quidem tu non
multos pedes mihi proposuisti copulandos; sed videris
mihi non recordari, jam te satis discrevisse, quid
inter grammaticum et musicum intersit, cum ego tibi
respondissem, syllabarum longarum et brevium cognitionem
me non habere, quae a grammaticis traditur:
nisi forte permittis, ut non verbis, sed aliquo plausu
rhythmum istum exhibeam: nam judicium aurium ad
temporum momenta moderanda me posse habere non
nego; quae vero syllaba producenda vel corripienda
sit, quod in auctoritate situm est, omnino nescio. <hi>M.</hi> 
Fateor nos ita, ut dicis, grammaticum a musico discrevisse,
et in hoc te genere inscitiam tuam esse confessum.
Quare a me accipe hoc exempli genus: <hi>Ago
celeriter agile quod ago tibi quod anima velit.  D. </hi> Habeo
istuc.</p>
          </div3>
<div3>
            <head>6.</head>
            <p>
 <hi>M.</hi> Hoc ergo quoties libet repetendo, efficies
rhythmi hujus longitudinem quantam voles, quanquam
hi decem pedes ad exemplum sufficiant. Sed
illud quaero, si tibi quispiam dicat, non pyrrhichiis,
sed proceleumaticis pedibus hunc rhythmum constare,
quid respondebis? <hi>D.</hi> Prorsus ignoro: nam ubi decem
pyrrhichii sunt, quinque proceleumaticos metior;
et eo major dubitatio est, quod de rhythmo consulimur,
qui scilicet perpetuo fluit. Undecim enim pyrrhichii
vel tredecim, et quolibet impari numero, non
possunt habere integrum proceleumaticorum numerum.
Si ergo esset certus finis in hoc de quo agitur
rhythmo, ibi saltem dicere possemus pyrrhichio potius
quam proceleumatico eum currere, ubi omnes
integri proceleumatici non invenirentur: nunc vero
et ipsum infinitum nobis conturbat judicium, et si
quando numerati quidem pedes, sed pari numero nobis
proponuntur, sicut isti sunt decem. <hi>M.</hi> Atqui nec
de ipso impari numero pyrrhichiorum, quod tibi visum
est, liquido visum est. Quid enim si undecim propositis
pedibus pyrrhichiis dicatur rhythmus quinque
habere proceleumaticos et semipedem? numquid resisti
potest, cum multos inveniamus versus claudi semipede? <hi>D.</hi> 
 Jam dixi me nescire quid de hac re dici
possit. <hi>M.</hi> Num etiam illud nescis, proceleumatico
priorem esse pyrrhichium? siquidem duobus pyrrhichiis
proceleumaticus confit; sicut prius est unum
quam duo, et duo quam quatuor, ita proceleumatico
prior est pyrrhichius. <hi>D.</hi> Verissimum est. <hi>M.</hi> Cum
ergo in hanc ambiguitatem incidimus, ut possit in
rhythmo et pyrrhichius metiri et proceleumaticus,
cui principatum daturi sumus? priori, ex quo iste
constat; an posteriori, ex quo ille non constat? <hi>D.</hi> 
<pb n="1119"/>
Nemo dubitabit priori esse dandum. <hi>M.</hi> Quid ergo
dubitas de hac re consultus respondere, pyrrhichium
potius quam proceleumaticum istum rhythmum esse
nuncupandum? <hi>D.</hi> Jam omnino non dubito: pudet
tam manifestam rationem non me cito animadvertisse.
</p>
          </div3>
        </div2>

<div2>
          <head>CAPUT IV.-- <hi>Rhythmus continuus.</hi> </head>
<div3>
            <head>7.</head>
            <p>
 <hi>M.</hi> Videsne illud etiam ista ratione cogi, ut quidam
pedes sint, qui rhythmum continuare non possint?
Nam quod de proceleumatico inventum est, cui
tollit pyrrhichius principatum, hoc et de diiambo et
de dichorio et de dispondeo inventum puto: nisi tibi
aliud videtur. <hi>D.</hi> Quid mihi aliud videri potest, cum
probata illa ratione hoc quod sequitur improbare non
possim?  M. Vide etiam ista, et compara ac judica.
Nam videtur, cum tale incertum evenit, plausu potius
debere discerni quo pede curratur: ut si pyrrhichio
velis currere, unum tibi tempus levandum, unum
ponendum sit; si proceleumatico, duo et duo: ita et
pes apparebit, et nullus pedum erit a rhythmi continuatione
seclusus. <hi>D.</hi> Huic magis faveo sententiae,
quae nullum pedem ab hac contextione esse immunem
sinit. <hi>M.</hi> Recte facis, et quo magis hoc approbes,
considera de tribracho pede quid respondere possimus,
si nihilominus quisque contendat non pyrrhichio aut
proceleumatico istum rhythmum, sed tribracho currere. <hi>D.</hi> 
 Video judicium ad plausum illum esse revocandum,
ut si unum tempus est in levatione, duo in
positione, id est, una et duae syllabae; aut contra duae
in levatione, una in positione; tribrachus rhythmus
esse dicatur.</p>
          </div3>
<div3>
            <head>8.</head>
            <p>
 <hi>M.</hi> Recte intelligis. Quamobrem jam dic mihi
utrum spondeus pes pyrrhichio rhythmo possit adjungi. <hi>D.</hi> 
 Nullo modo: non enim continuabitur plausus
aequalis; cum levatio et positio in pyrrhichio singula,
in spondeo vero bina tempora teneant. <hi>M.</hi> Potest
ergo proceleumatico adjungi. <hi>D.</hi> Potest. <hi>M.</hi> Quid cum
ei adjungitur? interrogati utrum rhythmus proceleumaticus
an spondiacus sit, quid respondebimus? <hi>D.</hi> 
 Quid censes, nisi spondeo dandum esse principatum?
Cum enim plausu ista controversia non dijudicetur,
nam in utroque bina levamus ac ponimns tempora;
quid aliud restat, nisi ut ille regnet qui in ipso
pedum ordine prior est? <hi>M.</hi> Rationem te secutum esse
satis approbo; et vides, ut arbitror, quid sequatur. <hi>D.</hi> 
 Quid tandem? <hi>M.</hi> Quid putas, nisi proceleumatico
rhythmo nullum alium pedem posse misceri? quoniam
quisquis miscebitur totidem temporum, non enim
aliter potest misceri, in eum rhythmi nomen transferatur
necesse est. Omnes enim priores illo sunt, qui
totidem temporibus constant. Et quoniam iis qui priores
inventi fuerint, cogit nos ratio, quam vidisti
principatum dare, id est, ex eo rhythmum nuncupare;
non erit jam proceleumaticus rhythmus, aliquo alio
<pb n="1120"/>
quatuor temporum mixto, sed spondiacus aut dactylicus
aut anapaesticus. Amphibrachum enim ab istorum
copulatione numerorum recte remotum esse
convenit. <hi>D.</hi> Fateor ita esse.</p>
          </div3>
<div3>
            <head>9.</head>
            <p>
 <hi>M.</hi> Nunc ergo ex ordine considera iambicum
rhythmum, quoniam pyrrhichium et proceleumaticum,
qui duplicato pyrrhichio gignitur, satis discussimus.
Quare dicas velim huic quem censes admiscendum
pedem, ut iambicus rhythmus suum nomen
obtineat. <hi>D.</hi> Quem, nisi tribrachum, qui et temporibus
et plausu congruit; et quia posterior est, regno pollere
non potest? Nam chorius est quidem posterior,
et totidem temporum, sed non eodem modo plauditur. <hi>M.</hi> 
 Age, jam vide rhythmum trochaicum, et ad
eadem de hoc quoque responde. <hi>D.</hi> Idem respondeo:
nam potest et huic non solum spatio temporis, sed
plausu etiam concinere tribrachus. Cavendum autem
iambum quis non videat? qui etiam si aequaliter plauderetur,
principatum tamen mixtus auferret. <hi>M.</hi> Quid?
spondiaco rhythmo quem tandem copulabimus pedem? <hi>D.</hi> 
 Sane in hoc largissima copia est: nam et dactylum
et anapaestum et proceleumaticum nulla imparilitate
temporum, nulla claudicatione plausus,
nulla principatus ademptione impediente, huic video
misceri posse.</p>
          </div3>
<div3>
            <head>10.</head>
            <p>
 <hi>M.</hi> Video jam te facile posse caetera ordine
persequi: quocirca remota interrogatione mea, vel
potius tanquam de omnibus interrogatus responde
breviter, dilucideque quantum potes, quomodo singuli
qui restant pedes, aliis legitime immixtis, obtineant
suum nomen in rhythmo. <hi>D.</hi> Faciam: neque
enim ullius negotii est, tanta rationum luce praemissa.
Nam tribracho nullus miscebitur; omnes enim priores
sunt, qui ei sunt temporibus pares. Dactylo anapaestus
potest; nam et est posterior, et tempore ac
plausu currit aequaliter: utrique autem proceleumaticus
eadem scilicet ratione copulatur. Jam bacchio
creticus, et de paeonibus primus, secundus et quartus
misceri possunt. Porro ipsi cretico, omnes qui
post illum sunt quinque temporum pedes jure miscentur,
sed non omnes eadem divisione. Alii namque ad
duo et tria, alii ad tria et duo tempora dividuntur.
Iste autem creticus utroque modo dividi potest, quia
media brevis cuilibet parti tribuitur. Palimbacchius
autem, quia ejus divisio a duobus temporibus incipiens,
in tria desinit, congruos et copulabiles habet
paeones omnes, praeter secundum. Molossus de trisyllabis
restat, a quo primo incipiunt sex temporum
pedes, qui omnes eidem conjungi possunt, partim
propter simpli duplique rationem; partim propter
illam quam nobis plausus ostendit, partitionem longae
syllabae, quae singula tempora parti utrique concedit,
quia in senario numero par lateribus medium est.
Ob quam causam et molossus, et ambo ionici non solum
in simplum et duplum, sed etiam in aequas partes
per terna tempora feriuntur. Hinc efficitur ut deinceps
omnibus sex temporum pedibus, omnes totidem
<pb n="1121"/>
temporum posteriores copulari queant; solusque antispastus,
qui nullum sibi velit misceri, remaneat.
Hos consequuntur quatuor epitriti, quorum primus
admittit secundum, secundus nullum, tertius quartum,
quartus nullum. Restat dispondeus, rhythmum
solus etiam ipse facturus, quia nec posteriorem quemquam
invenit, nec aequalem. Itaque omnium pedum
octo sunt, qui nullo alio mixto rhythmum faciunt:
pyrrhichius, tribrachus, proceleumaticus, paeon quartus,
antispastus, epitritus secundus, et quartus, et
dispondeus: reliqui eos, qui se posteriores sunt, copulari
sibi patiuntur, ita ut rhythmi nomen obtineant,
etiamsi pauciores in ea serie numerentur.
Hoc est, ut opinor, satis a me quod voluisti, explicatum
atque digestum: tuum est jam videre quod
restat.
</p>
          </div3>
        </div2>

<div2>
          <head>CAPUT V.-- <hi>An sint pedes supra syllabas quatuor.</hi> </head>
<div3>
            <head>11.</head>
            <p>
 <hi>M.</hi> Imo mecum etiam tuum: ambo enim
quaerimus. Sed quid tandem restare arbitraris, quod
ad rhythmum attinet? Nonne illud considerandum est
utrum aliqua dimensio pedis, quamvis octo tempora
non excedat, quae dispondeus obtinet, excedat tamen
numerum quatuor syllabarum? <hi>D.</hi> Quare, quaeso? <hi>M.</hi> 
 Imo tu, quare me potius quam teipsum rogas?
An tibi non videtur sine ulla fraude vel offensione aurium,
sive quod ad plausum ac divisionem pedum,
sive quod ad spatium temporis pertinet, pro una
longa syllaba duas posse poni breves? <hi>D.</hi> Quis hoc
negaverit? <hi>M.</hi> Hinc ergo est, quod pro iambo vel chorio
tribrachum ponimus, et pro spondeo dactylum vel
anapaestum vel proceleumaticum, cum vel pro secunda
ejus, vel pro prima duas breves ponimus, vel
quatuor pro utraque. <hi>D.</hi> Assentior. <hi>M.</hi> Fac igitur hoc
idem in ionico quolibet, vel alio quopiam quadrisyllabo
sex temporum pede, et pro una ejus quacumque
longa duas breves constitue. Num quidquam mensurae
deperit, aut plausui resistit? <hi>D.</hi> Nihil omnino. <hi>M.</hi> 
 Considera ergo quot syllabae fiunt. <hi>D.</hi> Quinque
fieri video. <hi>M.</hi> Vides certe posse quatuor syllabarum
numerum excedi. <hi>D.</hi> Video sane. <hi>M.</hi> Quid, si pro
duabus, quae ibi sunt longae, quatuor breves posueris?
nonne in uno pede sex syllabas necesse est metiri?
<pb n="1122"/> <hi>D.</hi> 
 Ita est. <hi>M.</hi> Quid, si cujuslibet epitriti omnes
longas solvas in breves? num etiam de septem syllabis
dubitandum est? <hi>D.</hi> Nullo modo. <hi>M.</hi> Quid ipse dispondeus?
nonne octo efficit, cum pro omnibus longis
binas breves locamus? <hi>D.</hi> Verissimum est.</p>
          </div3>
<div3>
            <head>12.</head>
            <p>
 <hi>M.</hi> Quae igitur ratio est, qua cogimur et tam
multarum syllabarum metiri pedes, et pedem qui
adhibetur ad numeros, non excedere quatuor syllabas,
ante tractatis rationibus confitemur? nonne tibi
videntur inter se ista pugnare? <hi>D.</hi> Imo maxime, et
quomodo istud pacari possit, ignoro. <hi>M.</hi> Etiam hoc
facile est, si te ipsum rursum interroges, utrum rationabiliter
inter nos paulo ante constiterit, ideo pyrrhichium,
et proceleumaticum plausu debere dijudicari
atque discerni, ne sit ullus pes legitimae divisionis,
qui rhythmum non faciat, id est, ut ex eo
rhythmus nominetur. <hi>D.</hi> Hoc vero memini, et non
invenio cur mihi placuisse poeniteat: sed quorsum
ista? <hi>M.</hi> Quia scilicet hi omnes pedes quaternarum
syllabarum, excepto amphibracho, rhythmum faciunt,
id est, principatum in rhythmo tenent, eumque usu
et nomine efficiunt: illi vero qui plures quam quatuor
syllabas habent, multi quidem pro his poni possunt;
sed ipsi per se rhythmum facere, ac rhythmi
nomen obtinere non possunt: et ideo ne pedes quidem
istos appellandos putaverim. Quamobrem repugnantia
illa quae nos movebat, jam, ut opinor, composita
est et sopita, quandoquidem licet et plures
syllabas quam quatuor pro aliquo pede ponere, et
pedem tamen non appellare, nisi eum quo rhythmus
efficiatur. Oportebat enim pedi constitui aliquem modum
progressionis in syllabis. Is autem modus constitui
optime potuit, qui de ipsa numerorum ratione
translatus in quaternario constitit. Itaque longarum
syllabarum quatuor pes esse potuit. Cum autem pro
eo breves octo constituimus, quoniam tantum spatii
habent in tempore, pro altero poni possunt. Quia
vero legitimam progressionem, id est quaternarium
numerum excedunt, pro se ipsi poni, ac rhythmum
gignere non sensu aurium, sed disciplinae lege prohibentur.
Nisi contradicere aliquid paras.</p>
          </div3>
<div3>
            <head>13.</head>
            <p>
 <hi>D.</hi> Paro sane, et jam faciam. Nam quid impediebat
usque ad octonarium numerum syllabarum
progredi pedem, cum eumdem numerum ad rhythmum
admitti posse videamus? Neque enim me movet,
quod pro alio dicis admitti: imo hoc me magis
admonet quaerere, vel potius queri, quod non etiam
suo nomine admittitur qui pro alio potest. <hi>M.</hi> Non
mirum est, quod hic falleris; sed facilis explicatio
veri est. Nam ut omittam tanta quae pro quaternario
numero jam ante disputata sunt, cur usque ad illum
fieri debeat progressio syllabarum; fac me jam cessisse
tibi et consensisse usque in octo syllabas pedis
debere longitudinem porrigi: num resistere poteris
esse jam posse octo longarum syllabarum pedem?
Certe enim ad quem numerum syllabarum pervenit
pes, non solus ad eum pervenit qui brevibus, sed
<pb n="1123"/>
etiam qui longis syllabis constat. Quo fit ut adhibita
rursus ea lege, quae abrogari non potest, qua duas
breves pro una longa poni licet, ad sexdecim syllabas
pertendamus. Ubi si rursus pedis incrementum
statuere volueris, in triginta duas breves proficiscimur:
huc quoque ratio tua pedem te compellit adducere,
et rursus lex illa duplum numerum brevium
pro longis locare: atque ita nullus constituetur modus. <hi>D.</hi> 
 Jam cedo rationi, qua usque ad quaternarium
syllabarum numerum promovemus pedem. Pro
his autem legitimis pedibus poni oportere pedes plurium
syllabarum, dum breves duae unius longae locum
occupant non recuso.
</p>
          </div3>
        </div2>

<div2>
          <head>CAPUT VI.-- <hi>Pedes quatuor syllabis longiores rhythmum suo nomine facere nequeunt.</hi> </head>
<div3>
            <head>14.</head>
            <p>
 <hi>M.</hi> Facile est ergo te etiam illud videre atque
concedere, alios pedes esse pro his, penes quos rhythmi
est principatus, alios qui cum his collocantur.
Nam ubi pro longis singulis geminantur breves, pro
eo qui rhythmum obtinet, alium locamus; velut pro
iambo vel trochaeo tribachum, aut pro spondeo dactylum
aut anapaestum aut proceleumaticum. Ubi
vero non idem fit, non pro eo, sed cum eo ponitur
quisquis miscetur inferiorum; ut cum dactylo anapaestus,
cum ionico vero utrolibet diiambus vel dichorius;
et reliqui similiter suo jure cum caeteris. An parum
tibi dilucidum, vel falsum videtur? <hi>D.</hi> Jam intelligo. <hi>M.</hi> 
 Responde ergo utrum illi qui pro aliis
ponuntur, possint etiam ipsi per se facere rhythmum. <hi>D.</hi> 
 Possunt. <hi>M.</hi> Omnesne? <hi>D.</hi> Omnes. <hi>M.</hi> Ergo et
quinque syllabarum pes potest suo nomine rhythmum
facere, quia pro bacchio vel cretico vel quolibet
paeone poni potest. <hi>D.</hi> Non potest quidem; sed jam
istum non vocamus pedem, si progressionis illius usque
ad quaternarium numerum satis memini. Ego
autem cum omnes posse respondi, pedes utique
posse respondi. <hi>M.</hi> Laudo etiam in nomine retinendo
diligentiam et vigilantiam tuam. Sed scias
multis visum esse etiam senarum syllabarum pedes
nuncupandos; sed amplius, quod sciam, nemini placuit.
Et illi quibus hoc placuit, negaverunt ad rhythmum,
aut ad metrum per se gignendum tam longos
pedes adhiberi oportere. Itaque ne nomina quidem
his indiderunt. Quocirca verissimus est ille progressionis
modus, qui usque ad quatuor syllabas pervenit;
quandoquidem hi omnes pedes, quibus divisis duo
fieri non possunt, conjuncti pedem facere potuerunt:
et ita qui in sextam syllabam usque progressi sunt,
nomen tantum pedis in eos, qui quartam excesserunt,
transferre ausi sunt; ad principatum vero, qui est
in rhythmis et metris, nullo modo eos aspirare siverunt.
Sed cum pro longis breves duplicantur, etiam
ad septimam atque octavam, ut jam ostendit ratio,
syllabam pervenitur: ad quem numerum nemo tetendit
pedem. Sed quoniam video constare inter nos
quemlibet plurium quam quatuor syllabarum, cum pro
<pb n="1124"/>
longa duas breves ponimus, non cum his legitimis
pedibus, sed pro his posse poni, neque per seipsos
rhythmum creare, ne in infinitum eat quod ratione
finiendum est, satisque jam inter nos de rhythmo existimo
disputatum; transeamus ad metra, si placet. <hi>D.</hi> 
 Placet vero.
</p>
          </div3>
        </div2>

<div2>
          <head>CAPUT VII.-- <hi>De metro quibus et quot minimum constituatur pedibus.</hi> </head>
<div3>
            <head>15.</head>
            <p>
 <hi>M.</hi> Dic igitur, metrumne arbitreris pedibus fieri,
an pedes metro. <hi>D.</hi> Non intelligo. <hi>M.</hi> Pedesne conjuncti
metrum creant, an metris conjunctis pedes creantur? <hi>D.</hi> 
 Scio jam quid dicas, et conjunctis pedibus
metrum fieri puto. <hi>M.</hi> Cur tandem id putas? <hi>D.</hi> Quia
inter rhythmum et metrum hoc interesse dixisti, quod
in rhythmo contextio pedum nullum certum habet finem,
in metro vero habet: ita ista pedum contextio
et rhythmi et metri esse intelligitur; sed ibi infinita,
hic autem finita constat. <hi>M.</hi> Ergo unus pes metrum
non est. <hi>D.</hi> Non utique. <hi>M.</hi> Quid unus pes et semipes? <hi>D.</hi> 
 Ne hoc quidem. <hi>M.</hi> Quare? an quia metrum pedibus
confit, nec utique possunt dici pedes, ubi minus
quam duo sunt? <hi>D.</hi> Ita est. <hi>M.</hi> Inspiciamus igitur metra
illa quae a me paulo ante commemorata sunt, et
videamus quibus pedibus constent: non enim te in hoc
genere animadvertendo rudem esse adhuc decet. Ea
sunt autem:
</p>
            <l>Ite igitur, Camoenae</l>
<l>Fonticolae puellae,</l>
<l>Quae canitis sub antris</l>
<l>Mellifluos sonores.</l>
            <p> 
Satis haec esse ad id quod intendimus puto: tu jam
metire ista, et quos habeant pedes renuntia. <hi>D.</hi> Omnino
non possum: eos enim metiendos puto, qui sibi legitime
copulari queunt; nec valeo me hinc expedire.
Si enim primum chorium fecero, sequitur iambus, qui
temporibus par est, sed non similiter plauditur: si dactylum,
non sequitur alius qui ei saltem temporibus
coaequetur: si choriambum, eadem difficultas est;
quod enim restat, nec temporibus cum eo, nec plausu
convenit. Quare aut hoc metrum non est, aut falsum
est quod inter nos de pedum copulatione dissertum
est: nam quid aliud dicam non invenio.</p>
          </div3>
<div3>
            <head>16.</head>
            <p>
 <hi>M.</hi> Metrum quidem esse et eo quod plus est
quam pes, certumque finem habet, et ipsarum aurium
judicio convincitur. Non enim tam suavi sonaret
aequalitate, aut motu tam concinno plauderetur, si non
inesset in illo numerositas, quae profecto esse nisi in
hac parte musicae non potest. Falsa vero esse, quae
inter nos constiterunt, miror quod existimes: non
enim aut numeris quidquam est certius, aut illa pedum
commemoratione et collocatione ordinatius. Nam ex
ipsa numerorum ratione, quae nullo modo fallit, expressum
est quidquid in eis et ad mulcendas aures, et
ad obtinendum in rhythmo principatum, valere perspeximus:
sed vide potius cum saepe repeto, <hi>Quae canitis
sub antris,</hi> demulceoque ista numerositate sensum
tuum; quid distat inter hoc, et si adderem ad
finem hujus brevem aliquam syllabam, et item istud
eodem modo repeterem, <hi>Quae canitis sub antrisve?  D. </hi> 
<pb n="1125"/>
Utrumque mihi jucunde illabitur auribus: hoc tamen
posterius, cui syllabam addidisti brevem, plus tenere
spatii ac temporis, siquidem longius factum est, cogor
fateri. <hi>M.</hi> Quid cum illud superius, <hi>Quae canitis sub antris,</hi> 
ita repeto, ut post finem nihil sileam? eademne
ad te jucunditas pervenit? <hi>D.</hi> Imo nescio quid claudum
me offendit, nisi forte illam ultimam plus quam
caeteras longas produxeris. <hi>M.</hi> Ergo sive idipsum amplius
quod producitur, sive quod siletur, censesne in
tempore habere aliquid spatii? <hi>D.</hi> Qui aliter potest?
</p>
          </div3>
        </div2>

<div2>
          <head>CAPUT VIII-- <hi>Silentia in metris quanta adhiberi oportet. Metrum quod dicatur.</hi> </head>
<div3>
            <head>17.</head>
            <p>
 <hi>M.</hi> Recte censes. Sed dic mihi etiam quantum
spatium putas esse? <hi>D.</hi> Metiri hoc omnino difficile est. <hi>M.</hi> 
 Verum dicis: sed nonne tibi videtur brevis illa syllaba
id metiri, quam cum addidimus, neque longae
ultimae ultra solitum productionem, neque ullum silentium
in ejus metri repetitione sensus desideravit? <hi>D.</hi> 
Omnino assentior: nam et te illud superius pronuntiante
atque repetente, hoc posterius ego apud me ipse
repetebam pariter tecum: ita sensi idem spatium temporis
ambobus occurrere, cum silentio tuo brevis mea
ultima conveniret. <hi>M.</hi> Teneas igitur oportet haec silentiorum
spatia certa in metris esse. Quare cum
inveneris aliquid deesse pedi legitimo, considerare
te oportebit, utrum dimenso atque annumerato silentio
compensetur. <hi>D.</hi> Teneo jam istud, persequere
caetera.</p>
          </div3>
<div3>
            <head>18.</head>
            <p>
 <hi>M.</hi> Video jam nos quaerere debere ipsius silentii
modum: namque in hoc metro, ubi post choriambum
bacchium comperimus, quia unum tempus
deest ut sex temporum esset sicut choriambus, facillime
id aures senserunt, et in repetitione tanti
spatii silentium interponere coegerunt, quantum syllaba
occuparet brevis: at si post choriambum locetur
spondeus, duo nobis tempora cum silentio
peragenda sunt ad caput redeuntibus, veluti hoc est, <hi>Quae canitis fontem.</hi> 
 Nam te sentire jam credo silendum
esse, ut cum redimus ad caput, plausus non
claudicet. Sed ut experiri queas quanta silentii hujus
mensura sit, adde unam syllabam longam, ut fiat, <hi>Quae
canitis fontem vos;</hi> atque hoc cum plausu repete: videbis
tantum occupare temporis plausum, quantum in
superiore occupabat, cum ibi duae longae post choriambum,
hic tres sint locatae. Unde apparet duum ibi
temporum interponi silentium. At si post choriambum
iambus locetur, sicut hoc est, <hi>Quae canitis locos,</hi> tria
tempora silere cogimur: quod ut exploretur, adduntur
sive per alterum iambum, sive per chorium, sive per
tribrachum ut sit ita: <hi>Quae canitis locos bonos:</hi> aut, <hi>Quae canitis locos monte:</hi> 
 aut, <hi>Quae canitis locos nemore.</hi> 
His enim additis, cum sine silentio jucunda et aequabilis
repetitio movet, et plausu adhibito tantum spatii
haec tria singula tenere inveniuntur, quantum illud in
quo silebamus, manifestum fit trium temporum ibi esse
<pb n="1126"/>
silentium. Potest post choriambum una syllaba longa
constitui, ut quatuor tempora sileantur. Nam etiam sic
choriambus dividi potest, ut simplo et duplo levatio
sibi positioque conveniant. Hujus metri exemplum est, <hi>Quae canitis res.</hi> 
 Cui si addas vel duas longas, vel longam
et duas breves, vel brevem et longam et brevem,
vel duas breves et longam, vel quatuor breves, implebis
sex temporum pedem, ut nullo desiderato silentio
repetatur. Talia sunt, <hi>Quae canitis res pulchras, Quae
canitis res in bona, Quae canitis res bonumve, Quae canitis
res teneras, Quae canitis res modo bene.</hi> Quibus
cognitis atque concessis, credo tibi jam satis apparere,
nec minus uno tempore sileri posse, nec plus quatuor
temporibus sileri oportere. Nam et ipsa est illa, de qua
jam multa dicta sunt, moderata progressio; et in
omnibus pedibus nulla levatio aut positio amplius quam
quatuor occupat tempora.</p>
          </div3>
<div3>
            <head>19.</head>
            <p>
 Itaque cum aliquid canitur sive pronuntiatur
quod habeat certum finem, et plus habeat quam unum
pedem, et naturali motu ante considerationem numerorum
sensum quadam aequabilitate demulceat, jam
metrum est. Quanquam enim minus habeat quam duos
pedes, tamen quia excedit unum et silere cogit, non
sine mensura, sed quantum implendis temporibus
satis est quae alteri debentur pedi; pro duobus pedibus
auditus accipit, quod duorum pedum occupat tempora
donec ad caput redeatur, dum annumeratur sono etiam
certum atque dimensum intervalli silentium. Sed jam
mihi dicas velim, utrum his quae dicta sunt cognitis
assentiaris. <hi>D.</hi> Cognovi et assentior. <hi>M.</hi> Mihine credens,
an per te ipse vera esse perspiciens? <hi>D.</hi> Per me
ipse sane, quamvis dicente te vera haec esse cognosco.
</p>
          </div3>
        </div2>

<div2>
          <head>CAPUT IX-- <hi>Quot ad summum temporibus ac pedibus metrum constare possit.</hi> </head>
<div3>
            <head>20.</head>
            <p>
 <hi>M.</hi> Age ergo nunc quoniam invenimus unde
metrum esse incipiat, inveniamus etiam quousque procedat.
Nam metrum incipit a duobus pedibus, sive ipso
sono plenis, sive ad implendum quod deest annumerato
silentio. Quare oportet te jam respicere ad illam
quaternariam progressionem, mihique renuntiare usque
ad quot pedes metrum tendere debeamus. <hi>D.</hi> Facile
istud quidem est. Nam octo pedes esse ratio satis
docet. <hi>M.</hi> Quid? illud recordarisne, dixisse nos eum
versum a doctis appellatum, qui duobus membris certa
ratione dimensis copulatisque constaret? <hi>D.</hi> Bene memini. <hi>M.</hi> 
 Cum ergo non sit dictum duobus pedibus,
sed duobus membris constare versum, cumque manifestum
sit versum non unum pedem habere, sed plures;
nonne ipsa res indicat longius membrum esse quam
pedem? <hi>D.</hi> Ita vero. <hi>M.</hi> At si membra aequalia sint in
versu, nonne praeposterari poterit, ut prima pars sine
discrimine ultima, et ultima prima fiat? <hi>D.</hi> Intelligo. <hi>M.</hi> 
 Ergo ut hoc non accidat, satisque appareat discernaturque
in versu aliud esse membrum quo incipit,
aliud quo desinit; non possumus recusare inaequalia
<pb n="1127"/>
membra esse oportere. <hi>D.</hi> Nullo modo. <hi>M.</hi> Id ergo
prius in pyrrhichio consideremus, si placet, in quo jam
credo videri tibi minus tribus temporibus membrum
esse non posse, quoniam id primum est plus quam pes. <hi>D.</hi> 
 Assentior. <hi>M.</hi> Ergo minimus versus quot tempora
possidebit? <hi>D.</hi> Dicerem sex, nisi me illa praeposteratio
revocaret. Septem ergo habebit: quia minus quam tria
membrum habere non potest; plus autem habere, nondum
prohibitum est. <hi>M.</hi> Recte intelligis. Sed dic quot
pedes pyrrhichios habeant septem tempora. <hi>D.</hi> Tres
et semis. <hi>M.</hi> Debetur ergo unius temporis silentium,
dum ad principium reditur, ut spatium pedis possit impleri. <hi>D.</hi> 
 Debetur sane. <hi>M.</hi> Hoc annumerato quot tempora
erunt? <hi>D.</hi> Octo. <hi>M.</hi> Ut ergo minimus, qui etiam
primus est pes, minus quam duo; ita minimus qui
primus est versus, minus habere quam octo tempora
non potest. <hi>D.</hi> Ita est. <hi>M.</hi> Quid maximus versus, quo
ampliorem esse non oporteat? quot tandem temporum
esse debet? Nonne statim videbis, si ad illam progressionem
retulerimus animum, de qua toties tam multa
dicta sunt? <hi>D.</hi> Jam intelligo ampliorem quam triginta
duum temporum versum esse non posse.</p>
          </div3>
<div3>
            <head>21.</head>
            <p>
 <hi>M.</hi> Quid de metri longitudine? censesne ampliorem
esse debere quam versus, cum metrum id
quod est minimum, tam minus sit quam minimus versus?
<pb n="1128"/> <hi>D.</hi> 
 Non censeo. <hi>M.</hi> Cum ergo metrum incipiat
a duobus pedibus, versus a quatuor; aut illud ab spatio
duorum pedum, hoc a quatuor annumerato silentio;
metrum autem octo pedes non excedat: nonne
cum et versus metrum sit, necesse est eum pedes
totidem non excedere? <hi>D.</hi> Ita est. <hi>M.</hi> Rursus cum
versus non sit longior quam triginta duum temporum,
et metrum sit etiam longitudo versus, si conjunctionem
duorum membrorum talem non habeat qualis in
versu praecipitur, sed tantum certo fine claudatur,
neque debeat longius esse quam versus: nonne manifestum
est ut versum pedes octo, ita metrum triginta
duo tempora excedere non oportere? <hi>D.</hi> Assentior. <hi>M.</hi> 
 Erit ergo idem spatium temporis, et idem
numerus pedum et metro et versui, communisque
quidam terminus, ultra quem progredi utrumque
non debeat: quamvis metrum quadruplicatis pedibus,
a quibus esse incipit; versus autem quadruplicatis
temporibus, a quibus et ipse esse incipit, finiatur:
ut crescendi scilicet modum quaternaria illa
ratione servata metrum cum versu communicaverit
in pedibus, versus cum metro in temporibus. <hi>D.</hi> Intelligo,
et probo; atque ita se habere istam concordiam
consensionemque delector.
</p>
          </div3>
        </div2>
      </div1>

<div1>
        <head> <hi>LIBER QUARTUS.</hi> Continuatur tractatio de metro.</head>
<div2>
          <head>CAPUT PRIMUM.-- <hi>Ultima syllaba quare indifferens in metro.</hi> </head>
<div3>
            <head>1.</head>
            <p>
 <hi>M.</hi> Redeamus ergo ad metri considerationem, propter
<pb n="1127"/>cujus progressum ac longitudinem de versu tecum
aliquid agere coactus sum, cujus tractandi postea
nobis est constitutus locus. Sed primo illud quaero,
utrum non repudies, quod ultimam syllabam, quae
metrum terminat, seu longa seu brevis sit, poetae atque
horum judices grammatici nihil ad rem pertinere
arbitrati sunt. <hi>D.</hi> Omnino repudio: non enim mihi
videtur esse rationis. <hi>M.</hi> Dic mihi, obsecro, quod metrum
sit in pyrrhichio minimum. <hi>D.</hi> Tres breves. <hi>M.</hi> 
Quantum ergo silendum est, dum repetitur? <hi>D.</hi> Unum
tempus, quod est unius brevis syllabae spatium. <hi>M.</hi> 
Age, jam percute hoc metrum, non voce, sed plausu. <hi>D.</hi> 
 Feci. <hi>M.</hi> Percute etiam hoc modo anapaestum. <hi>D.</hi> 
Et hoc feci. <hi>M.</hi> Quid tibi visum est interesse? <hi>D.</hi> 
Prorsus nihil. <hi>M.</hi> Quid? causam, cur ita sit, potesne
dicere? <hi>D.</hi> Videtur mihi satis apparere: nam quod in
illo ad silentium, hoc in isto ad productionem ultimae
syllabae refertur; nam eodem modo ibi brevis ultima,
ut hic longa, percutitur; et post tantumdem intervallum
reditur ad caput. Sed ibi quiescitur donec spatium
pyrrhichii pedis, hic donec longae syllabae impleatur.
Ita in utroque par mora est, qua interposita
remeamus. <hi>M.</hi> Non igitur absurde illi ultimam syllabam
metri, seu longa seu brevis sit, nihil ad rem pertinere
<pb n="1128"/>
voluerunt: ubi enim finis est, silentium sequitur,
quantum ad ipsum metrum attinet quod finitur.
An eos in hac causa repetitionem ullam vel reditum
ad caput considerare debuisse existimas, ac non tantummodo
quia finitur, quasi deinceps nihil dicendum
sit? <hi>D.</hi> Jam assentior, ultimam syllabam indifferenter
esse accipiendam. <hi>M.</hi> Recte. Sed si hoc propter silentium
fit, quoniam ita consideratus est finis, quasi
deinceps nihil soniturus sit qui finierit, et ob hoc
spatium temporis in ipsa quiete largissimum nihil distat
quae ibi syllaba locetur; nonne illud est consequens,
ut ipsa ultimae syllabae indifferentia, quae propter
largum spatium conceditur, ad id proficiat, ut
sive ibi brevis syllaba sive longa sit, eam sibi aures
pro longa vindicent? <hi>D.</hi> Video plane esse consequens.
</p>
          </div3>
        </div2>

<div2>
          <head>CAPUT II.-- <hi>Quot syllabis minimum constituatur pyrrhichium metrum: quamdiu quoque silendum.</hi> </head>
<div3>
            <head>2.</head>
            <p>
 <hi>M.</hi> Videsne etiam illud, cum dicimus minimum
metrum esse pyrrhichium tres breves syllabas, ut
unius brevis spatio sileatur, dum ad initium revertimur;
nihil interesse, utrum hoc metrum, an pedes
anapaestos repetamus? <hi>D.</hi> Jam hoc quidem paulo ante
illa percussione percepi. <hi>M.</hi> Nonne ergo quidquid hic
est confusum, distinguendum aliqua ratione arbitraris? <hi>D.</hi> 
 Omnino arbitror. <hi>M.</hi> Dic utrum aliam videas
<pb n="1129"/>
esse rationem, quae ista distinguat, nisi ut metrum
pyrrhichium non illud sit minimum, quod tibi videbatur
in tribus brevibus, sed in quinque. Post unum
enim pedem ac semipedem silere mora semipedis
ejus qui debetur implendo pedi, atque ita redire ad
initium, et hoc minimum metrum in pyrrhichio constituere
non nos sinit anapaesti parilitas, ut jam demonstratum
est: quare post duos pedes et semipedem
silendum est illud unum tempus, si confusione carere
volumus. <hi>D.</hi> Cur enim non duo pyrrhichii sunt minimum
metrum in pyrrhichio, et quatuor syllabae breves
potius, post quas silere opus non sit, quam quinque
post quas opus sit? <hi>M.</hi> Vigilanter quidem, sed non
caves ne ab hoc te ita proceleumaticus, ut ab illo anapaestus
excludat. <hi>D.</hi> Verum dicis. <hi>M.</hi> Placet ergo hic
modus in quinque brevibus, et silentio unius temporis? <hi>D.</hi> 
 Placet vero. <hi>M.</hi> Videtur mihi oblitum esse te,
quemadmodum in rhythmo dixerimus posse discerni
utrum pyrrhichio an proceleumatico curreretur. <hi>D.</hi> 
Bene admones: nam plausu istos numeros ab invicem
distinguendos comperimus: quare jam neque hic
istum proceleumaticum metuo, quem plausu adhibito
a pyrrhichio discernere potero. <hi>M.</hi> Cur igitur non
eumdem plausum adhibendum vidisti, ut ab illis tribus
brevibus, id est pyrrhichio et semipede, post
quem oporteret unum tempus silere, discerneretur
anapaestus? <hi>D.</hi> Jam intelligo, et in viam redeo, metrumque
in pyrrhichio minimum tres syllabas breves,
quae, annumerato silentio, duorum pyrrhichiorum
tempus occupant, esse confirmo. <hi>M.</hi> Probant ergo
aures tuae hoc genus numeri: <hi>Si aliqua, Bene vis, Bene
dic, Bene fac, Animus, Si aliquid, Male vis, Male dic,
Male fac, Animus, Medium est.  D. </hi> Satis probant,
praesertim cum jam recordatus sim quemadmodum
eos plaudi oporteat, ne cum metro pyrrhichio anapaesti
confundantur pedes.</p>
          </div3>
<div3>
            <head>3.</head>
            <p>
 <hi>M.</hi> Vide et ista: <hi>Si aliquid es, Age bene, Male
qui agit, Nihil agit, Et ideo, Miser erit.  D. </hi> Suaviter
etiam ista se insinuant, nisi uno loco, ubi finis tertii
cum initio quarti copulatur. <hi>M.</hi> Idipsum omnino est,
quod a tuis auribus desideravi. Non enim frustra sensus
offenditur, cum omnium syllabarum nullo interposito
silentio tempora singula exspectat: quam exspectationem
profecto fraudat concursus duarum
consonantium, <hi>t</hi> et <hi>n,</hi> quae praecedentem vocalem
longam esse cogunt, et in duo tempora extendunt;
quod genus grammatici positione longam syllabam
vocant. Sed propter illam ultimae syllabae indifferentiam,
nemo criminatur hoc metrum, cum id sincerae
atque severae aures etiam sine accusatore condemnent.
Nam vide, quaeso, quantum interest, si pro
eo quod est,
</p>
            <l>Male qui agit, Nihil agit:</l>
<l>Male qui agit, Homo perit.</l> 
<p>dicatur,</p>
<p> <hi>D.</hi> Hoc sane liquidum atque integrum est. <hi>M.</hi> Hoc
ergo nos observemus propter musicae sinceritatem,
quod poetae non observant propter facilitatem canendi:
ut quoties, exempli causa, nobis necesse est aliqua
metra interponere, in quibus nihil debetur pedi
<pb n="1130"/>
quod silentio compensetur, eas ponamus ultimas syllabas
quas lex ejusdem numeri flagitat; ne cum aliqua
offensione aurium et falsitate mensurae, a fine
ad initium redeamus; concedentes tamen illis ut ita
metra talia finiant, quasi deinceps nihil dicturi, et
ideo extremam syllabam seu longam seu brevem impune
constituant: nam in continuatione metrorum
apertissime convincuntur aurium judicio, non se
debere ponere ultimam, nisi quae ipsius metri jure
atque ratione ponenda est. Haec autem continuatio
fit, cum pedi nihil debetur propter quod silere cogamur. <hi>D.</hi> 
 Intelligo, et gratum habeo quod talia polliceris
exempla, quibus nullam patiatur sensus injuriam.
</p>
          </div3>
        </div2>

<div2>
          <head>CAPUT III.-- <hi>Pyrrhichiorum metrorum ordo et numerus.</hi> </head>
<div3>
            <head>4.</head>
            <p>
 <hi>M.</hi> Age, nunc ordine de his quoque renuntia
pyrrhichiis:
</p>
            <l>Quid erit homo</l>
<l>Qui amat hominem,</l>
<l>Si amet in eo</l>
<l>Fragile quod est?</l> 
<l>Amet igitur</l>
<l>Animum hominis,</l>
<l>Et erit homo</l>
<l>Aliquid amans.</l> 
<p>Quid haec videntur? <hi>D.</hi> Quid nisi suavissime atque
integerrime currere? <hi>M.</hi> Quid ista?
<l>Bonus erit amor,</l>
<l>Anima bona sit:</l>
<l>Amor inhabitat,</l>
<l>Et anima domus.</l> 
<l>Ita bene habitat,</l>
<l>Ubi bona domus;</l>
<l>Ubi mala, male.</l>
            </p>
<p> <hi>D.</hi> Etiam ista continuata suavissime accipio. <hi>M.</hi> 
Nunc tres semis pedes, vide:
<l>Animus hominis est</l>
<l>Mala bonave agitans.</l> 
<l>Bona voluit, habet;</l>
<l>Mala voluit, habet.</l>
            </p>
<p> <hi>D.</hi> Haec quoque interposito unius temporis silentio,
jucunda sunt. <hi>M.</hi> Sequuntur quatuor pleni pyrrhichii;
hos accipe, et judica:
<l>Animus hominis agit</l>
<l>Ut habeat ea bona,</l>
<l>Quibus inhabitet homo,</l>
<l>Nihil ibi metuitur.</l>
            </p>
<p> <hi>D.</hi> In his quoque certa et jucunda mensura est. <hi>M.</hi> 
 Audi jam nunc novem syllabas breves; audi et
judica:
<l>Homo malus amat et eget;</l>
<l>Malus etenim ea bona amat,</l>
<l>Nihil ubi satiat eum.</l>
            </p>
<p> <hi>D.</hi> Prome nunc quinque pyrrhichios. <hi>M.</hi> 
<l>Levicula fragilia bona,</l>
<l>Qui amat homo, similiter habet.</l>
            </p>
<p> <hi>D.</hi> Jam hoc sat est, et probo; nunc adde semipedem. <hi>M.</hi> 
 Faciam:
<l>Vaga levia fragilia bona,</l>
<l>Qui amat homo, similis erit eis.</l>
            </p>
<p> <hi>D.</hi> Bene prorsus; ei sex jam exspecto pyrrhichios. <hi>M.</hi> 
 Et hos audi:
<l>Vaga levicula fragilia bona,</l>
<l>Qui adamat homo, similis erit eis.</l>
            </p>
<p> <hi>D.</hi> Satis est; adde semipedem. <hi>M.</hi> 
<l>Fluida levicula fragilia bona</l>
<l>Quae adamat anima, similis erit eis.</l>
            </p>
<p>
              <pb n="1131"/> <hi>D.</hi> Sat est, et bene est; da jam septem pyrrhichios. <hi>M.</hi> 
<l>Levicula fragilia gracilia bona,</l>
<l>Quae adamat animula, similis erit eis.</l>
            </p>
<p> <hi>D.</hi> Accedat his semipes; nam hoc eleganter se
habet. <hi>M.</hi> 
<l>Vaga fluida levicula fragilia bona,</l>
<l>Quae adamat animula, fit ea similis eis.</l>
            </p>
<p> <hi>D.</hi> Octo pedes jam restare video, ut jam istas minutias
evadamus. Quanquam enim approbent aures
naturali quadam dimensione quod sonas, nolim te
tamen tot breves syllabas quaerere; quas, ni fallor,
contextas invenire in conjunctione verborum difficilius
est, quam si eis miscere longas liceret. <hi>M.</hi> Nihil
te fallit, et ut tibi probem gratulationem meam,
quod hinc aliquando transire permittimur, metrum
quod restat hujus generis sententia feliciore componam:
<l>Solida bona bonus amat, et ea qui amat habet.</l> 
<l>Itaque nec eget amor, et ea bona Deus est.</l> 
 <hi>D.</hi> 
 Habeo cumulatissime perfecta metra pyrrhichii.
Sequuntur iambica, de quibus mihi singulis bina
exempla sufficiunt, quae nulla interpellatione audire
delectat.</p>
</div3>
        </div2>

<div2>
          <head>CAPUT IV.-- <hi>De metro iambico.</hi> </head>
<div3>
            <head>5.</head>
            <p>
 <hi>M.</hi> Geram tibi morem. Sed ista quae jam peregimus
quot sunt? <hi>D.</hi> Quatuordecim. <hi>M.</hi> Quot etiam
iambica fore credis? <hi>D.</hi> Aeque quatuordecim. <hi>M.</hi> 
Quid, si in eis velim pro iambo tribrachum ponere,
nonne multiformior varietas erit? <hi>D.</hi> Manifestum est
quidem: sed ego exempla ista in solis iambis audire
cupio, ne longum faciamus: pro quavis enim longa
syllaba duas breves posse poni, facilis disciplina est. <hi>M.</hi> 
 Faciam quod vis, gratumque habeo quod intelligentia
sequaci minuis laborem meum: sed aurem ad
iambicum praebe. <hi>D.</hi> Istic sum, incipe. <hi>M.</hi>  
</p>
            <l>Bonus vir, Beatus.</l> 
<l>Malus miser, Sibi est malum.</l> 
<l>Bonus beatus, Deus bonum ejus.</l> 
<l>Bonus beatus est, Deus bonum ejus est.</l> 
<l>Bonus vir est beatus, Videt Deum beate.</l> 
<l>Bonus vir et sapit bonum, Videns Deum beatus est.</l> 
<l>Deum videre qui cupiscit, Bonusque vivit, hic videbit.</l> 
<l>Bonum videre qui cupit diem,</l>
<l rend="indent">Bonus sit hic, videbit et Deum.</l> 
<l>Bonum videre qui cupit diem illum,</l>
<l rend="indent">Bonus sit hic, videbit et Deum illic.</l> 
<l>Beatus est bonus, fruens enim est Deo;</l>
<l rend="indent">Malus miser, sed ipse poena fit sua.</l> 
<l>Beatus est videns Deum, nihil cupit plus;</l>
<l rend="indent">Malus bonum foris requirit, hinc egestas.</l> 
<l>Beatus est videns Deum, nihil boni amplius;</l>
<l rend="indent">Malus bonum foris requirit, hinc eget miser.</l> 
<l>Beatus est videns Deum, nihil boni amplius vult;</l>
<l rend="indent">Malus foris bonum requirit, hinc egenus errat.</l> 
<l>Beatus est videns Deum, nihil boni amplius volet;</l>
<l rend="indent">Malus foris bonum requirit, hinc eget miser bono.</l> 
</div3>
        </div2>

<div2>
          <head>CAPUT V.-- <hi>De metro trochaico.</hi> </head>
<div3>
            <head>6.</head>
            <p>
 <hi>D.</hi> Trochaeus sequitur, prome trochaica: nam
ista se habent optime. <hi>M.</hi> Faciam, et eodem modo
quo iambica:  
</p>
            <l>Optimi Non egent.</l> 
<l>Veritate, Non egetur.</l> 
<l>Veritas sat est, Semper haec manet.</l> 
<l>Veritas vocatur Ars Dei supremi.</l> 
<l>Veritate factus est mundus iste quem vides.</l> 
<l>Veritate facta cuncta Quaeque gignier videmus.</l> 
<l>Veritate facta cuncta sunt, Omniumque forma veritas.</l> 
<l>
<pb n="1132"/>Veritate cuncta facta cerno.</l> 
<l rend="indent">Veritas manet, moventur ista.</l> 
<l>Veritate facta cernis omnia,</l>
<l rend="indent">Veritas manet, moventur omnia.</l> 
<l>Veritate facta cernis ista cuncta,</l>
<l rend="indent">Veritas tamen manet, moventur ista.</l> 
<l>Veritate facta cuncta cernis optime,</l>
<l rend="indent">Veritas manet, moventur haec, sed ordine.</l> 
<l>Veritate facta cuncta cernis ordinata,</l>
<l rend="indent">Veritas manet, novans movet quod innovatur.</l> 
<l>Veritate facta cuncta sunt, et ordinata sunt,</l>
<l rend="indent">Veritas novat manens, moventur ut noventur haec.</l> 
<l>Veritate facta cuncta sunt, et ordinata cuncta,</l>
<l rend="indent">Veritas manens novat, moventur ut noventur ista.</l> 
</div3>
        </div2>

<div2>
          <head>CAPUT VI.-- <hi>De metro spondiaco.</hi> </head>
<div3>
            <head>7.</head>
            <p>
 <hi>D.</hi> Spondeum sequi video: nam et trochaeus
satis auribus fecit. <hi>M.</hi> Haec sunt metra spondei:  
</p>
            <l>Magnorum est, Libertas.</l> 
<l>Magnum est munus Libertatis.</l> 
<l>Solus liber fit, Qui errorem vincit.</l> 
<l>Solus liber vivit, Qui errorem jam vicit.</l> 
<l>Solus liber vere fit, Qui erroris vinclum vicit.</l> 
<l>Solus liber vere vivit, Qui erroris vinclum jam vicit.</l> 
<l>Solus liber non falso vivit,</l>
<l rend="indent">Qui erroris vinclum jam devicit.</l> 
<l>Solus liber jure ac vere vivit,</l>
<l rend="indent">Qui erroris vinclum magnus devicit.</l> 
<l>Solus liber jure ac non falso vivit,</l>
<l rend="indent">Qui erroris vinclum funestum devicit.</l> 
<l>Solus liber jure ac vere magnus vivit,</l>
<l rend="indent">Qui erroris vinclum funestum jam devicit.</l> 
<l>Solus liber jure ac non falso magnus vivit,</l>
<l rend="indent">Qui erroris vinclum funestum prudens devicit.</l> 
<l>Solus liber jure ac non falso securus vivit,</l>
<l rend="indent">Qui erroris vinclum funestum prudens jam devicit.</l> 
<l>Solus liber jure ac non falso securus jam vivit,</l>
<l rend="indent">Qui erroris vinclum tetrum ac funestum prudens devicit</l>
<l>Solus liber jure ac non falso securam vitam vivit,</l>
<l rend="indent">Qui erroris vinclum tetrum ac funestum prudens jam de vicit.</l> 
</div3>
        </div2>

<div2>
          <head>CAPUT VII.-- <hi>Tribrachi metra quot sint.</hi> </head>
<div3>
            <head>8.</head>
            <p>
 <hi>D.</hi> Nec de spondeo habeo quod requiram, veniamus
ad tribrachum. <hi>M.</hi> Ita vero. Sed cum omnes
quatuor superiores pedes, de quibus dictum est, quatuordena
metra pepererint, quae fiunt simul sex et
quinquaginta, plura sunt exspectanda de tribracho.
In illis enim cum spatium semipedis in silentio est,
plus una syllaba non siletur: in hoc autem cum silemus,
num censes unius brevis syllabae spatio tantummodo
sileri oportere, an et duarum brevium mora
silentio contineri potest? quandoquidem nemo dubitaverit
duplicem hujus esse divisionem: namque aut
ab una incipit, et finitur ad duas; aut contra incipiens
a duabus, una terminatur. Quare hunc necesse
est viginti et unum metra procreare. <hi>D.</hi> Verissimum
est. Nam incipiunt a quatuor brevibus, ut duo
tempora sileamus: deinde quinque sunt, ubi unum
silemus: tertio sex, ubi nihil silendum est: quarto
septem, ubi rursus duo tempora silenda sunt: inde
octo, ubi unum: sexto novem, ubi nullum. Atque
ita cum singulae adduntur, donec ad viginti quatuor
syllabas veniatur, qui octo sunt tribrachi, viginti
unum omnino metra complentur. <hi>M.</hi> Expeditissime
rationem secutus es: sed censesne ubique a nobis
exempla esse promenda; an ea quae illis quatuor
primis pedibus subjecimus, satis putandum est luminis
caeteris esse praebitura? <hi>D.</hi> Meo quidem judicio
satis. <hi>M.</hi> Nec ego nunc aliud requiro quam tuum. Verumtamen
quoniam jam optime scis in pyrrhichiis
metris mutato plausu posse tribrachos percuti; quaero,
<pb n="1133"/>
utrum pyrrhichii primum metrum possit etiam tribrachi
metrum habere. <hi>D.</hi> Non potest: majus enim metrum
oportet esse quam pedem. <hi>M.</hi> Quid, secundum? <hi>D.</hi> 
 Potest: nam breves quatuor pyrrhichii duo sunt,
tribrachus unus et semipes, ita ut ibi nullum, hic
duo tempora sileamus. <hi>M.</hi> Mutato igitur plausu habes
in pyrrhichiis etiam tribrachi exempla usque ad sexdecim
syllabas, id est usque ad quinque tribrachos
et semipedem, quibus debes esse contentus: caetera
enim potes vel voce vel aliquo plausu per te ipse
contexere. Si tamen adhuc aurium sensu explorandos
hujuscemodi numeros arbitraris. <hi>D.</hi> Faciam equidem
quod videbitur: videamus quae restant.
</p>
          </div3>
        </div2>

<div2>
          <head>CAPUT VIII.-- <hi>De dactylo.</hi> </head>
<div3>
            <head>9.</head>
            <p>
 <hi>M.</hi> Dactylus sequitur, qui semel dividi potest.
An aliter putas? <hi>D.</hi> Imo ita est. <hi>M.</hi> Quota ergo ejus
pars potest esse in silentio? <hi>D.</hi> Dimidia scilicet. <hi>M.</hi> 
Quid, si post dactylum trochaeo constituto, velit
quispiam silere unum tempus, quod in brevi syllaba
dactylo debetur implendo? quid respondebimus? Non
enim possumus dicere minus quam spatium semipedis
sileri non oportere. Ratio enim superius tractata
non minus, sed amplius quam semipedis tempus silendum
non esse persuaserat. Nam utique minus quam
semipes siletur in choriambo, ubi post ipsum choriambum
bacchius collocatur, cujus exemplum est, <hi>Fonticolae puellae.</hi> 
 Unius enim brevis syllabae spatio
hic nos silere cognoscis, quod sex temporibus debetur
implendis. <hi>D.</hi> Verum dicis. <hi>M.</hi> Constituto ergo
trochaeo post dactylum, licebitne etiam unum tempus
silere? <hi>D.</hi> Ita cogor fateri. <hi>M.</hi> Quis te tandem cogeret,
si meminisses superiorum? Hoc enim tibi accidit,
quod de indifferentia ultimae syllabae, et quomodo
sibi ultimam longam vindicent aures, ubi restat spatium
quo porrigatur, etiamsi brevis sit, quid demonstratum
fuerit oblitus es. <hi>D.</hi> Jam intelligo: nam utique
si ultimam syllabam brevem, quando restat silentium,
longam aures accipiunt, sicut superiore
ratione exemplisque cognovimus; nihil intererit utrum
post dactylum trochaeus, an spondeus locetur. Quamobrem
cum repetitio distinguenda silentio est, unam
longam syllabam oportet post dactylum ponere, ut
duorum temporum spatio sileamus. <hi>M.</hi> Quid si pyrrhichius
ponatur post dactylum, rectene fieri putas? <hi>D.</hi> 
 Non recte: nam utrum idem sit, an iambus, nihil
interest: siquidem pro iambo eum necesse est accipi
propter ultimam, quam longam exigunt aures,
quia restat silentium. Iambum autem non oportere
poni post dactylum, propter diversitatem levationis et
positionis, quarum neutram oportet in dactylo habere
tria tempora, quis non intelligat?
</p>
          </div3>
        </div2>

<div2>
          <head>CAPUT IX.-- <hi>De bacchio.</hi> </head>
<div3>
            <head>10.</head>
            <p>
 <hi>M.</hi> Optime omnino atque sequaciter. Sed quid
tibi tandem videtur de anapaesto? an eadem ratio est? <hi>D.</hi> 
 Prorsus eadem. <hi>M.</hi> Jam ergo bacchium consideremus,
si placet, et dic mihi quod primum ejus metrum
est. <hi>D.</hi> Quatuor syllabas puto esse, unam brevem,
et tres longas, quarum duae ad bacchium pertinent,
una vero ultima ad inchoationem ejus pedis
<pb n="1134"/>
qui cum bacchio poni potest; ut id quod ei debetur,
sit in silentio: in aliquo tamen exemplo vellem hoc
auribus explorare. <hi>M.</hi> Facile quidem est exempla
subjicere, quibus tamen non te arbitror ita ut superioribus
posse delectari: nam isti quinum temporum
pedes, ut etiam septenum, non tam suaviter currunt,
quam ii qui aut in aequas partes dividuntur, aut in
simplam et duplam, vel in duplam et simplam; tantum
interest inter sesquatos motus et aequales aut
complicatos, de quibus satis in primo illo nostro sermone
tractavimus. Itaque hos pedes, quinque ac septem
scilicet temporum, uti aspernantius poetae, ita
soluta libentius assumit oratio: quod videri facilius
in exemplis quae postulasti, potest: nam ista sunt, <hi>Laborat magister docens tardos.</hi> 
 Hoc revolve interposito
trium temporum silentio, quod ut sentires facilius,
ideo post tres pedes longam syllabam posui,
quod est initium cretici, qui cum bacchio poni potest.
Nec ad primum metrum exemplum dedi quod
est quatuor syllabarum, ne unus pes non esset satis
ad commonendum sensum tuum, quantum post
illum atque unam longam silere deberes. Quod ecce
nunc edam, atque ipse repetam, ut in meo silentio
tria tempora sentias: <hi>Labor nullus, Amor magnus.  D. </hi> 
Satis apparet solutae orationi hos esse congruentiores
pedes, et nihil opus est exemplis caetera excurrere. <hi>M.</hi> 
 Verum dicis: sed num tibi cum silendum est,
una tantum longa videtur poni posse post bacchium? <hi>D.</hi> 
 Non sane; sed etiam brevis et longa, qui ejusdem
bacchii semipes primus est: nam si nobis inchoare
creticum licuit, quia cum eodem bacchio poni
potest; quanto magis id de ipso bacchio facere licebit,
cum praesertim non totum de cretico posuerimus
quod primae parti bacchii sit aequale temporibus?
</p>
          </div3>
        </div2>

<div2>
          <head>CAPUT X.-- <hi>Pleno pedi quid addatur ante silentium.</hi> </head>
<div3>
            <head>11.</head>
            <p>
 <hi>M.</hi> Jam ergo, si placet, me audiente atque judicante,
tu ipse per caetera excurre, et quid ponatur
post plenum pedem, quando silentio reliquum impletur
in omnibus pedibus qui restant, exsequere. <hi>D.</hi> 
 Brevissimum jam, opinor, atque facillimum est
quod requiris: nam quod de bacchio dictum est, id
etiam de secundo paeone dici potest. Post creticum autem
et unam longam syllabam licet ponere, et iambum,
et spondeum; ita ut aut tria tempora, aut duo,
aut unum sileatur. Quod autem de hoc dictum est,
id et in primum et in ultimum paeonem cadit. Jam
post palimbacchium vel unam longam vel spondeum
collocari decet, quocirca et in hoc metro aut tria
tempora, aut unum silebitur. Eadem conditio est
paeonis tertii. Sane ubicumque spondeus, ibi et anapaestus
jure ponitur. Post molossum vero, quod ad
ejus attinet divisionem, aut unam longam ut quatuor,
aut duas ponimus ut duo tempora sileamus. Sed quoniam
et censu et ratione exploratum est, ordinari
<pb n="1135"/>
cum eo posse omnes senum temporum pedes, erit
post eum locus et iambo, et tria tempora silenda remanebunt;
erit et cretico, et unum tacebitur; hac
conditione erit et bacchio. At si in duas breves primam
cretici, et secundam bacchii solverimus, erit et
paeoni quarto. Quod autem de molosso, id etiam de
caeteris sex temporum pedibus dixerim. Jam proceleumaticum
arbitror ad caeteros qui quatuor temporibus
constant, esse referendum, nisi cum tres breves
post eum locamus. Quod ita est ac si anapaestum
locemus, propter ultimam syllabam quae cum silentio
longa accipi solet. Primo vero epitrito iambus recte
subjungitur, et bacchius et creticus et paeon quartus.
Hoc dictum sit et de secundo, ut tempora sileantur
aut quatuor, aut duo. Duos autem reliquos
epitritos recte possunt consequi spondeus et molossus:
ita ut primam spondei, et primam vel secundam
molossi in duas breves solvere liceat. Ergo in
his metris aut tria tempora, aut unum tacebitur.
Dispondeus restat, post quem si posuerimus spondeum,
quatuor tempora silenda erunt; si molossum,
duo, manente licentia solvendi longam in duas breves,
vel in spondeo, vel in molosso, excepta ultima.
Habes quod me excurrere voluisti. Nisi aliquid
forte emendabis.
</p>
          </div3>
        </div2>

<div2>
          <head>CAPUT XI.-- <hi>Iambus post dichorium male ponitur.</hi> </head>
<div3>
            <head>12.</head>
            <p>
 <hi>M.</hi> Imo non ego, sed tu, cum aurem ad judicandum
adhibueris: nam quaero a te, utrum cum dico
et plaudo istud metrum, <hi>Verus optimus;</hi> et hoc, <hi>Verus optimorum;</hi> 
 et hoc, <hi>Veritatis inops:</hi> tam jucunde
hoc tertium quam illa superiora tuus sensus accipiat;
quod ea repetendo, et cum debitis silentiis plaudendo
facile judicabit. <hi>D.</hi> Manifestum est quod jucunde
illa, hoc injucunde accipiat. <hi>M.</hi> Non ergo recte
post dichorium iambus ponitur. <hi>D.</hi> Ita est. <hi>M.</hi> Recte
autem poni posse post caeteros assentitur quisquis
haec metra cum disciplina interponendorum silentiorum
repetierit.
</p>
            <l>Fallacem cave.</l> 
<l>Male castum cave.</l> 
<l>Mutiloquum cave.</l> 
<l>Fallaciam cave.</l> 
<l>Et invidum cave.</l> 
<l>Et infirmum cave.</l> 
<p> <hi>D.</hi> Sentio quod dicis, et approbo. <hi>M.</hi> Vide etiam
utrum te nihil offendat, cum interposito duorum temporum
silentio, hoc metrum repetitum inaequale pergit.
Num enim ita sonet ut ista?
<l>Veraces regnant.</l> 
<l>Sapientes regnant.</l> 
<l>Veriloqui regnant.</l> 
<l>Prudentia regnat.</l> 
<l>Boni in bonis regnant.</l> 
<l>Pura cuncta regnant.</l>
            </p>
<p> <hi>D.</hi> Imo haec aequaliter et suaviter, illud autem absurde. <hi>M.</hi> 
 Hoc ergo tenebimus in metris sex temporum
pedum, dichorium iambo, antispastum spondeo
male claudi. <hi>D.</hi> Tenebimus sane.</p>
          </div3>
<div3>
            <head>13.</head>
            <p>
 <hi>M.</hi> Quid? causam cur ita sit nonne approbabis,
<pb n="1136"/>
si animadverteris levatione ac positione in duas partes
dividi pedem, ita ut si qua in eo syllaba media est,
vel una vel duae, aut uni parti attribuantur priori vel
posteriori, aut in utramque partiantur? <hi>D.</hi> Novi quidem
istuc, et verum est: sed quid ad rem? <hi>M.</hi> Hoc
quoque attende quod dicam, tum videbis facilius quod
requiris. Nam manifestum tibi esse arbitror, alios
esse sine mediis syllabis pedes, ut pyrrhichius, et
caeteri binarum syllabarum; alios in quibus medium
aut primae parti, aut extremae, aut utrique, aut neutri,
spatio conveniat: primae, ut in anapaesto, vel in
palimbacchio, vel in paeone primo: extremae, ut in
dactylo vel in bacchio, vel in paeone quarto: utrique,
ut in tribracho, sive in molosso, sive in choriambo,
sive in quolibet ionico: neutri, ut in cretico, sive in
paeonibus secundo et tertio, sive in diiambo, dichorio,
antispasto. Nam qui pedes in tres aequales partes
dividi possunt, media pars in his convenit cum
prima et extrema; qui autem non possunt, aut cum
prima tantum, aut cum extrema, aut cum neutra. <hi>D.</hi> 
Et hoc aeque scio, et quo tendat exspecto. <hi>M.</hi> Quo tandem
putas, nisi ut videas iambum post dichorium ideo
male poni cum silentio, quia medium ejus est, nec
primae parti aequale nec extremae, et idcirco a levatione
ac positione discordat? Hoc etiam de spondeo
intelligitur, qui similiter post antispastum cum silentio
non amat poni. An quidquam tibi adversum ista
dicendum est? <hi>D.</hi> Mihi vero nihil? nisi quod ista offensio
quae fit auribus, cum ita hi pedes collocantur, in
comparatione fit ejus suavitatis, quae oblectat auditum,
cum post caeteros senum temporum hi cum silentio
ponuntur pedes. Nam si aliis tacitis me consuleres
quemadmodum sonarent, exemplis subjectis,
aut post dichorium iambus, aut post antispastum spondeus,
cum silentio positi; dicam quod sentio, fortasse
approbarem et laudarem. <hi>M.</hi> Non equidem
resisto tibi. Satis est mihi tamen, quod haec collocatio
in comparatione talium numerorum, sed melius sonantium,
sicut dicis, offendit: eo enim est improbanda,
quod cum ejusdem generis etiam illi sint pedes,
quos his semipedibus clausos labi jucundius confitemur,
ab iis discrepare non debuit. Sed nonne tibi
videtur secundum istam rationem, nec post epitritum
secundum iambum cum silentio poni oportere? Nam
et in hoc pede iambus ita medium locum tenet, ut
nec prioris nec posterioris partis temporibus aequetur. <hi>D.</hi> 
 Cogit me superior ratio concedere.
</p>
          </div3>
        </div2>

<div2>
          <head>CAPUT XII.-- <hi>Summa omnium metrorum.</hi> </head>
<div3>
            <head>14.</head>
            <p>
 <hi>M.</hi> Age nunc, redde mihi omnium metrorum
numerum, si placet, quae jam tractavimus; id est eorum
quae a suis plenis pedibus incipiunt, clauduntur
autem aut suis pedibus plenis, ita ut silentium, cum
ad caput reditur, non interponamus; aut non plenis
pedibus cum silentio, quos tamen eis congruere ratio
docuit; incipiente numero a duobus non plenis usque
ad octo plenos, ita tamen ut triginta duo tempora non
excedantur. <hi>D.</hi> Operosum quidem est quod imponis,
est tamen operae pretium. Sed memini nos paulo ante
jam pervenisse ad septuaginta septem metra a
<pb n="1137"/>
pyrrhichio usque ad tribrachum, cum illi binarum
syllabarum pedes quatuordecim singuli crearent, quae
fiunt simul quinquaginta et sex. Tribrachus autem
viginti et unum, propter geminam divisionem. His
igitur septuaginta et septem addimus quatuordecim
dactyli, et anapaesti totidem: pleni enim si locentur
nullo silentio, incipiente metro a duobus usque ad
octo pedes, septena pariunt; additis vero semipedibus
cum silentio, incipiente metro ab uno pede, et
semipede perveniente ad septem et semis, alia septena.
Et fiunt jam omnia centum et quinque. Bacchius
vero non potest metrum suum ad octo pedes perducere,
ne triginta duo tempora transeat, neque quisquam
quinum temporum pes; sed possunt isti usque
ad sex pervenire. Bacchius ergo et qui ei par est, non
modo temporibus, sed etiam divisione paeon secundus,
a duobus pedibus usque ad sex procedentes cum
integri ordinantur sine silentio, quina metra pariunt;
cum silentio autem incipientes ab uno semipede, et
ad quinque semipedes pervenientes, alia quina cum
una longa post eos ponitur, et item quina cum brevis
et longa: quindena igitur creant, quae in summam
redacta triginta sunt. Et fiunt jam metra omnia centum
et triginta quinque. Creticus vero, et qui pariter
dividuntur, paeones primus et quartus, quoniam post
illos et unam longam, et iambum, et spondeum, et
anapaestum licet ponere, ad septuaginta quinque perveniunt:
cum enim tres sint pedes, quina creant sine
silentio, cum silentio autem viginti, quae simul, ut
dictum est, fiunt quinque et septuaginta, quibus additis
superiori summae, decem et ducenta complentur.
Palimbacchius et qui ei divisione concordat tertius
paeon, quina pariunt integri sine silentio: cum silentio
autem quina cum una longa, quina cum spondeo,
quina cum anapaesto. Haec addimus ad majorem summam,
et habemus metra omnia ducenta quinquaginta.</p>
          </div3>
<div3>
            <head>15.</head>
            <p>
 Molossus et caeteri sex temporum pedes, qui
cum illo simul septem fiunt, quaterna creant integri:
cum silentio autem quoniam et una longa post unumquemque
eorum locari potest, et iambus, et spondeus,
et anapaestus, et bacchius, et creticus, et paeon quartus;
vicena et octona complent, quae simul fiunt centum
nonaginta sex, quae ducta cum illis quaternis ducenta
viginti quatuor complentur: sed hinc octo deducendi
sunt, quia post dichorium iambus, et post
antispastum spondeus male ordinantur. Reliqua sunt
ducenta sexdecim, quae addita majori summae, faciunt
metra omnia quadringenta sexaginta sex. Proceleumatici
ratio haberi non potuit cum his pedibus quibus
congruit, propter semipedes qui post hunc plures
ponuntur. Nam et una syllaba longa post eum poni
potest cum silentio, sicut post dactylum et ejus consortes
ut duo, et tres breves ut unum tempus sileatur;
quo efficitur ut ultima brevis pro longa accipiatur.
Epitriti metra gignunt terna integri, incipiente
metro a duobus pedibus, perveniente ad quatuor: si
enim addas quintum, triginta duo tempora, quod non
oportet, excedes. Cum silentio vero primus et secundus
<pb n="1138"/>
epitritus terna post locato iambo, terna bacchio,
terna cretico, terna paeone quarto; quae fiunt cum
illis ternis quae sunt sine silentio, triginta. Tertius vero
et quartus epitriti tres ante silentium gignunt, cum
spondeo terna, et terna cum anapaesto, terna cum
molosso, terna cum ionico minore, terna cum choriambo;
quae fiunt simul cum illis ternis, quae sine
silentio genuerunt, triginta et sex. Ergo epitriti omnes
sexaginta et sex metra pariunt: quae cum viginti
et uno proceleumatici, superiori summae addita, faciunt
quingenta quinquaginta tria. Dispondeus restat
gignens et ipse tria integer; adhibito autem silentio
cum spondeo tria, et tria cum anapaesto, tria cum molosso,
tria cum ionico a minore, tria cum choriambo:
quae in summam ducta cum illis tribus quae creat integer,
fiunt decem et octo. Ita erunt metra omnia
quingenta septuaginta et unum.
</p>
          </div3>
        </div2>

<div2>
          <head>CAPUT XIII.-- <hi>Ratio metiendi metra et silentia interponendi.</hi> </head>
<div3>
            <head>16.</head>
            <p>
 <hi>M.</hi> Essent quidem, nisi tria detrahenda essent,
quia post secundum epitritum dictum est iambum male
poni. Sed hoc quidem bene se habet: quare jam
dic mihi, quomodo tibi aurem tangat metrum hoc, <hi>Triplici vides, ut ortu Triviae rotetur ignis.  D. </hi> 
 Persuaviter. <hi>M.</hi> 
 Potesne dicere quibus pedibus constet? <hi>D.</hi> 
Non possum: neque enim invenio quomodo sibi congruant
quos metior: sive enim pyrrhichium a capite
constituam, sive anapaestum, sive paeonem tertium,
non his conveniunt qui sequuntur: et invenio hic quidem
creticum post tertium paeonem, ut reliqua sit
longa syllaba, quam creticus post se non respuit collocari;
sed his pedibus hoc metrum constare recte
non posset, nisi interposito silentio trium temporum:
nunc vero nihil siletur, cum hoc repetendo permulcet
auditum. <hi>M.</hi> Vide igitur, utrum incipere debeat a pyrrhichio,
deinde metiamur dichorium, tum spondeum,
qui complet tempora, quorum duo sunt in principio:
potest item caput tenere anapaestus, deinde diiambus
metiri, ut extrema longa collocata cum quatuor temporibus
anapaesti perficiat sex tempora, quae cum diiambo
conveniunt, ex quo intelligas licet, partes pedum
non solum in fine poni, sed etiam in capite metrorum. <hi>D.</hi> 
 Jam intelligo.</p>
          </div3>
<div3>
            <head>17.</head>
            <p>
 <hi>M.</hi> Quid, si demam unam ultimam longam, ut
tale sit metrum, <hi>Segetes meus labor:</hi> nonne animadvertis
cum silentio duorum temporum repeti? Ex quo
manifestum est, et aliquam partem pedis posse in
principio metri poni, et aliquam in fine, et aliquam
in silentio. <hi>D.</hi> Et hoc manifestum est. <hi>M.</hi> Sed hoc
fieri si dichorium metiaris integrum in hoc metro;
nam si diiambum, et a capite anapaestus ponatur,
cernis patrem pedis in principio positam, quae habet
jam quatuor tempora: duo autem quae debentur, silentur
in fine. Ex quo discimus, posse metrum incipere
a parte pedis, et desinere ad plenum pedem,
sed nunquam sine silentio. <hi>D.</hi> Et hoc perspicuum
est.
<pb n="1139"/>
</p>
          </div3>
<div3>
            <head>18. </head>
            <p>
 <hi>M.</hi> Quid? hoc metrum potesne metiri et dicere
quibus pedibus constet?
</p>
            <l>Jam satis terris nivis, atque dirae</l>
<l>Grandinis misit Pater, et rubente</l>
<l>Dextera sacras jaculatus arces.</l>
            <p>  <hi>
              <note>(Horat. lib. 1 Carminum, ode 2.)</note> 
 D.</hi> 
 Possum constituere in capite creticum, et duos
metiri reliquos senum temporum pedes, unum ionicum
a majori, alterum dichorium, et silere unum
tempus quod adjungitur cretico ut sex tempora compleantur. <hi>M.</hi> 
 Nonnihil defuit considerationi tuae:
nam cum dichorius est in fine, restante silentio, ultima
ejus quae brevis est, pro longa accipitur. An hoc
negabis? <hi>D.</hi> Imo fateor. <hi>M.</hi> Non ergo constitui decet
in fine dichorium, nisi nullo in repetitione consequente
silentio, ne non jam dichorius, sed epitritus secundus
sentiatur. <hi>D.</hi> Manifestum est. Quomodo ergo metiemur
hoc metrum? <hi>D.</hi> Nescio.
</p>
          </div3>
        </div2>

<div2>
          <head>CAPUT XIV.-- <hi>Persequitur rationem adhibendi silentia in metiendis metris.</hi> </head>
<p> <hi>M.</hi> Attende ergo utrum bene sonet, cum ita pronuntio,
ut post tres primas syllabas unum tempus sileam:
ita enim in fine nihil debebitur, ut decenter
ibi possit esse dichorius. <hi>D.</hi> Jucundissime sonat.</p>
<div3>
            <head>19.</head>
            <p>
 <hi>M.</hi> Hoc quoque igitur adjungamus arti, ut non
solum in fine, sed et ante finem cum oportet sileamus.
Tunc autem oportet, cum id quod debetur implendis
temporibus pedum, aut indecenter siletur in
fine propter ultimam brevem, ut in hoc quod dictum
est; aut cum duo constituuntur non pleni pedes,
unus in capite, alter in fine, qualis iste est,
</p>
            <l>Gentiles nostros inter oberrat equos.</l>
            <p> 
Sensisti enim, ut opinor, me post quinque syllabas
longas, moram duorum temporum siluisse, et tantumdem
in fine silendum est, dum reditur ad caput.
Si enim hoc metrum ad legem sex temporum metiaris;
erit tibi primus spondeus, secundus molossus,
tertius choriambus, quartus anapaestus. Spondeo igitur
debentur duo tempora ut sex temporum pedem
impleat, et anapaesto: itaque duo silentur post molossum
ante finem, et duo post anapaestum in fine. Si
autem ad legem temporum quatuor; una longa erit
in capite, deinde duos metimur spondeos, deinde
duos dactylos, et post una longa concludet. Silemus
itaque duo tempora post geminum spondeum
ante finem, et duo in fine, ut ambo pedes impleantur,
quorum dimidias partes in capite atque in extremo
posuimus.</p>
          </div3>
<div3>
            <head>20.</head>
            <p>
 Nonnunquam tamen quod duobus non plenis
pedibus debetur in principio ac fine collocatis, finali
tantum silentio redditur; si tantum sit ut dimidii
spatium pedis non excedat, qualia haec duo sunt:
</p>
            <l>Silvae laborantes, geluque</l>
<l>Flumina constiterint acuto.</l>
            <p> 
Horum enim prius incipit a palimbacchio, inde excurrit
in molossum, et bacchio terminatur: silentur ergo
duo tempora; quorum unum bacchio, alterum palimbacchio
cum reddideris, sena ubique tempora implebuntur.
<pb n="1140"/>
Hoc autem posterius dactylo inchoatur,
inde pergit in choriambum, clauditur bacchio: tria
igitur tempora silere oportebit; hinc unum bacchio,
duo dactylo redhibebimus, ut in omnibus sint sena
tempora.</p>
          </div3>
<div3>
            <head>21.</head>
            <p>
 Prius autem redditur quod debetur implendo
extremo pedi, quam in principio constituto. Nec aliter
omnino fieri aures sinunt. Nec mirum: id enim
cum repetimus, adjungitur capiti quod prorsus extremum
est. Itaque in hoc metro quod dictum est, <hi>Flumina
constiterint acuto:</hi> cum tria tempora senis utique
implendis debeantur, si ea non silentio velis, sed
voce reddere, possintque reddi et per iambum, et
per chorium, et per tribrachum, quia omnes terna
tempora possident; nullo modo ea per chorium reddi
sensus ipse permittit, in quo prior est longa syllaba,
brevis posterior: id enim prius sonare debet, quod
bacchio debetur extremo, id est brevis syllaba; non
longa, quae dactylo primo. Licet hoc explorare his
exemplis:
</p>
            <l>Flumina constiterint acuto gelu.</l> 
<l>Flumina constiterint acute gelida.</l> 
<l>Flumina constiterint in alta nocte.</l>
            <p> 
Cui dubium est, duo illa suaviter repeti, hoc autem
tertium nullo modo?</p>
          </div3>
<div3>
            <head>22.</head>
            <p>
 Item cum singula tempora singulis debentur
pedibus minus plenis, si ea voce reddere velis, non
sinit sensus in unam syllabam coarctari; mira omnino
justitia. Non enim convenit, quod separatim reddendum
est, non etiam constitui separatim. Quocirca in
illo metro, <hi>Silvae laborantes, geluque,</hi> si unam longam
pro silentio fini addas, sicuti est, <hi>Silvae laborantes
gelu duro,</hi> non probant aures; sicut probant cum dicimus, <hi>Silvae laborantes gelu et frigore.</hi> 
 Quod satiatissime
sentis, cum singula repetis.</p>
          </div3>
<div3>
            <head>23.</head>
            <p>
 Item non oportet cum duo minus pleni pedes
ponuntur, majorem in principio quam in fine poni;
nam et hoc condemnat auditus, tanquam si dicas, <hi>Optimum tempus adest tandem,</hi> 
 ut primus pes sit creticus,
secundus choriambus, tertius spondeus; ut tria
tempora sileamus, quorum duo debentur ultimo spondeo
ad sena implenda, et unum primo cretico. At si
ita dicatur, <hi>Tandem tempus adest optimum,</hi> eadem
interposita trium temporum mora in silentio, quis
non sentiat jucundissime repeti? Quare aut tanti spatii
decet esse in fine minus plenum pedem, quanti est
in principio, ut illud, <hi>Silvae laborantes, geluque:</hi> aut
minorem in principio, et in fine majorem, veluti est, <hi>Flumina constiterint acuto.</hi> 
 Neque injuria, quia ubi
est aequalitas, nulla discordia: ubi autem dispar est
numerus, si a minore ad majorem veniamus, ut
in numerando solet, facit rursus ipse ordo concordiam.</p>
          </div3>
<div3>
            <head>24.</head>
            <p>
 Ex quo illud est etiam consequens, ut cum ii
de quibus agitur, minus pleni ponuntur pedes, si duobus
locis interponitur silentium, id est ante finem et in
fine; tantum ante finem sileatur quantum debetur extremo,
tantum autem in fine quantum scilicet primo:
quia medium tendit ad finem; a fine vero ad principium
<pb n="1141"/>
redeundum est. Si autem utrique tantumdem debetur,
nulla controversia est quin tantum ante finem
quantum in fine silendum sit. Sileri autem oportet non
nisi ubi terminatur pars orationis. In iis autem numeris
qui non verbis fiunt, sed aliquo pulsu vel flatu, vel
ipsa etiam lingua, nullum in hac re discrimen est, post
quam vocem percussionemve sileatur; modo ut legitimum
secundum supradictas rationes intercedat silentium.
Quamobrem et a duobus potest minus plenis
pedibus metrum incipere, si tamen utriusque conjunctum
spatium minus non sit, quam posset esse
unius et dimidii pedis; nam supra diximus, tum recte
poni duos minus plenos pedes, cum id quod debetur
ambobus, non transit spatio pedem dimidium: exemplum
est, <hi>Montes acuti;</hi> ut aut in fine tria tempora
sileamus, aut unum tempus post spondeum, et duo in
fine. Aliter enim hoc metrum convenienter metiri
non potest.
</p>
          </div3>
        </div2>

<div2>
          <head>CAPUT XV.-- <hi>Item de silentio in metris interponendo.</hi> </head>
<div3>
            <head>25.</head>
            <p>
 Sit hoc etiam in disciplina, ut cum ante finem
silemus, non ibi pars orationis brevi syllaba terminetur,
ne secundum illam saepe commemoratam regulam,
pro longa eam sensus accipiat, sequente silentio.
Itaque in hoc metro, <hi>Montibus acutis,</hi> non possumus
silere post dactylum tempus unum, quod post spondeum
in superiore poteramus; ne non jam dactylus,
sed creticus sentiatur: atque ita non duobus minus
plenis pedibus, quod nunc demonstramus, sed pleno
dichorio et ultimo spondeo metrum constare videatur,
duum temporum silentio in fine reddendo.</p>
          </div3>
<div3>
            <head>26.</head>
            <p>
 Sed illud notandum est, in principio posito minus
pleno pedi, aut ibidem reddi debitum per silentium,
sicuti est, <hi>Jam satis terris nivis atque dirae:</hi> aut
in fine, velut, <hi>Segetes meus labor.</hi> Minus autem pleno
pedi qui in fine ponitur, aut ibidem restitui silentio,
quod debetur, ut in illo, <hi>Ite igitur Camoenae:</hi> aut in
aliquo de mediis loco, veluti in hoc, <hi>Ver blandum viget
arvis, adest hospes hirundo.</hi> Unum enim tempus
quod debetur ultimo bacchio, vel post totum numerum
sileri potest, vel post primum ejus numeri pedem
molossum, vel secundum ionicum a minore. Quod
vero mediis forte minus plenis pedibus debiti est, non
nisi ibidem reddi potest: ut est,
</p>
            <l>Tuba terribilem sonitum dedit aere curvo.</l>
            <p> 
Si enim sic metiamur hoc metrum, ut primum faciamus
anapaestum, secundum ionicum quemlibet in
syllabis quinque, soluta scilicet longa vel prima vel
ultima in duas breves, tertium choriambum, ultimum
bacchium: tria erunt tempora in debito, unum extremo
bacchio reddendum, et duo anapaesto primo, ut
sena compleantur. Sed hoc totum spatium trium temporum
in fine sileri potest. At si ab integro pede incipias,
quinque syllabas primas pro quolibet ionico
<pb n="1142"/>
metitus, sequitur choriambus: inde jam pedem integrum
non invenies: quocirca unius longae spatio silere
oportebit: quo annumerato, choriambus alter implebitur;
bacchio reliquo metrum clausuro, cui tempus
unum debitum silebis in fine.</p>
          </div3>
<div3>
            <head>27.</head>
            <p>
 Unde jam esse opinor perspicuum, cum in mediis
siletur locis, aut ea restitui tempora quae in fine
debentur, aut ea quae ibi debentur ubi siletur. Sed aliquando
non est necesse ut sileatur in mediis, cum
potest aliter metrum metiri, ut in eo quod paulo ante
posuimus. Aliquando autem necesse est, ut in hoc, <hi>Vernat temperies, aurae tepent, sunt deliciae:</hi> 
 nam manifestum
est istum numerum, aut quaternorum temporum,
aut senorum pedibus currere. Si quaternorum,
silendum est unum tempus post syllabam octavam, et
in fine duo; metiatur primo spondeus, secundo dactylus,
tertio spondeus, quarto dactylus annumerato
post longam silentio, quia post brevem non oportet,
quinto spondeus, sexto dactylus, ultima longa qua
numerus clauditur, cui duo tempora debita silentur in
fine. Si autem senorum temporum hic metimur pedes,
primus erit molossus, secundus ionicus a minore,
tertius creticus qui fit dichorius adjuncto silentio
unius temporis, quartus ionicus a majore et longa
ultima, post quam quatuor tempora silebuntur. Posset
aliter, ut una longa in principio locaretur, quam sequeretur
ionicus a majore, deinde molossus, deinde
bacchius, qui fieret antispastus adjuncto silentio unius
temporis; ultimus choriambus metrum clauderet, ita
ut quatuor temporum in fine silentium redderetur uni
longae in principio constitutae. Sed aures istam dimensionem
repudiant; quia pars pedis in principio
collocata, nisi major quam dimidia fuerit, non recte
illi post plenum pedem finali silentio redditur ubi debetur:
sed aliis interpositis pedibus, scimus quidem
quantum debeatur; sed non comprehenditur sensu,
ut tanto spatio sileatur, nisi minus debeatur in silentio
quam positum est in sono: quia cum majorem
partem pedis vox peregerit, minor quae reliqua est,
ubicumque facile occurrit.</p>
          </div3>
<div3>
            <head>28.</head>
            <p>
 Quamobrem metri quod sub hoc exemplo posuimus, <hi>Vernat temperies, aurae tepent, sunt deliciae:</hi> 
cum sit una necessaria, quam diximus, dimensio, si
post decimam ejus syllabam tempus unum sileatur, et
quatuor in fine; est alia voluntaria, si quis post
sextam syllabam velit silere duo tempora, et unum
post undecimam, et duo in fine: ut sit in principio
spondeus, sequatur hunc choriambus, tertio spondeo
silentium duum temporum annumeretur, ut vel molossus
vel a minore ionicus fiat, quartus bacchius
adjuncto itidem silentio unius temporis fiat antispastus,
quinto choriambo numerus terminetur in voce,
duobus temporibus in fine per silentium redditis in
principio locato spondeo. Est item alia. Si enim velis,
post sextam syllabam unum tempus silebis, et post
decimam unum, post undecimam tantumdem, et duo
in fine: ut sit primus spondeus, secundus choriambus,
tertius palimbacchius fiat antispastus uno silentii
tempore annumerato, quartus spondeus fiat dichorius
<pb n="1143"/>
unius temporis interjecto, et unius temporis consequente
silentio, choriambus ultimus numerum claudat,
ita ut silcamus duo tempora in fine, quae primo
debentur spondeo. Est et tertia dimensio, si post primum
spondeum tempus unum sileatur, et reliqua quae
in proximo superiore serventur; nisi quod in hujus
fine unum tempus silebitur, quia spondeus ille qui solet
in principio locari, consequente unius temporis
silentio factus est palimbacchius, ut plus uno tempore
nihil ei debeatur, quod in fine silendum est. Unde jam
perspicis metris interponi silentia, quaedam necessaria,
quaedam voluntaria: et necessaria quidem, cum
aliquid pedibus debetur implendis; voluntaria vero,
cum pleni sunt pedes atque integri.</p>
          </div3>
<div3>
            <head>29.</head>
            <p>
 Quod autem superius dictum est, amplius quatuor
temporibus silendum non esse, de necessariis
silentiis dictum est, ubi debita tempora explentur.
Nam in iis quae voluntaria silentia nominavimus, licet
etiam pedem sonare, et pedem silere: quod si paribus
intervallis fecerimus, non erit metrum, sed rhythmus,
nullo certo fine apparente unde redeatur ad
caput. Quamobrem si exempli gratia silentiis velis
distinguere, ut post primum pedem alterius pedis
tempora sileas, non hoc perpetuo servandum est. Licet
autem varietate qualibet connumeratis silentiis
usque ad legitima tempora metrum producere, velut
in hoc, <hi>Nobis verum in promptu est, tu si verum dicis.</hi> 
Licet hic post primum spondeum quatuor tempora silere,
et alia quatuor post sequentes duos: post tres
autem finales nihil silebitur; jam enim triginta duo
tempora terminata sunt. Sed multo est aptius, et quodammodo
justius, ut vel in fine tantum, vel etiam
in medio et fine sileatur, quod subtracto uno pede
fieri potest, ut ita sit: <hi>Nobis verum in promptu est,
tu dic verum.</hi> Hoc et in metris caeterorum pedum
tenendum est, scilicet necessariis silentiis, sive
finalibus sive mediis reddi debita, ut pedes impleantur:
non autem sileri oportere amplius quam pedis
partem, quam levatio positiove occupant. Voluntariis
autem silentiis et partes pedum et integros pedes silere
conceditur, sicut exemplis supra editis monstravimus.
Sed hactenus interponendorum silentiorum
ratio tractata sit.
</p>
          </div3>
        </div2>

<div2>
          <head>CAPUT XVI.-- <hi>De pedum commixtione, et de metrorum copulatione.</hi> </head>
<div3>
            <head>30.</head>
            <p>
 Nunc de pedum commixtione, et de ipsorum
metrorum copulatione pauca dicamus: quoniam jam
multa dicta sunt cum quaereremus, quos sibimet oporteat
misceri pedes; et quod ad metrorum attinet copulationem,
nonnulla dicenda sunt cum de versibus
disserere coeperimus: junguntur enim sibi pedes
atque miscentur secundum regulas, quas in secundo
sermone aperuimus. In hoc autem illud sciendum est,
metri quaeque genera quae a poetis jam celebrata sunt,
habuisse auctores et inventores suos, a quibus quasdam
certas leges positas convellere prohibemur; non
<pb n="1144"/>
enim oportet, cum illi eas ratione fixerint aliquid ibi
mutare quamvis secundum rationem sine aurium offensione
possimus. Cujus rei cognitio non arte, sed
historia traditur; unde creditur potius quam cognoscitur.
Neque enim si Phaliscus, nescio qui, metra ita
composuit, ut haec sonant,
</p>
            <l>Quando flagella ligas, ita liga,</l>
<l>Vitis et ulmus uti simul eant;</l>
            <p>
scire hoc possumus; sed tantummodo credere audiendo
et legendo. Illud est disciplinae, quod ad nos
pertinet; videre utrum hoc tribus dactylis constet et
pyrrhichio ultimo, ut plerique musicae imperiti autumant;
non enim sentiunt pyrrhichium poni non posse
post dactylum: an ut ratio docet, primus pes sit in
hoc metro choriambus, secundus ionicus longa syllaba
in duas soluta breves, ultimus iambus, post quem
tria tempora silebuntur: quod semidocti homines
sentire possent, si a docto secundum utramque legem
pronuntiaretur et plauderetur. Ita enim naturali et
communi sensu judicarent, quid disciplinae norma
praescriberet.</p>
          </div3>
<div3>
            <head>31.</head>
            <p>
 Verumtamen quod poeta ille hos numeros immobiles
esse voluit, cum hoc metro utimur, custodiendum
est: non enim fraudat auditum; quanquam
aeque nihil fraudaret, si vel pro choriambo diiambum,
vel ipsum ionicum nulla in breves facta solutione
poneremus, et quidquid aliud congruisset. In hoc igitur
metro nihil mutabitur; non ea ratione qua inaequalitatem
vitamus, sed ea qua observamus auctoritatem.
Docet sane ratio, alia institui metra immobilia,
id est in quibus mutari nihil oportet, ut hoc ipsum
est de quo satis locuti sumus; alia mobilia, in quibus
locare pedes alios pro aliis licet, sicuti est: <hi>Trojae qui
primus ab oris, arma virumque cano.</hi> Nam hic pro
spondeo anapaestum quolibet loco licet ponere. Alia
nec tota immobilia, nec tota mobilia, ut est:
</p>
            <l>Pendeat ex humeris dulcis chelys,</l>
<l>Et numeros edat varios, quibus</l>
<l>Assonet omne virens late nemus,</l>
<l>Et tortis errans qui flexibus.</l>
            <p>  <note>(Terentianus ex Pomponio.)</note> 
Vides hic enim ubique et spondeos et dactylos poni
posse, praeter ultimum pedem, quem metri auctor
semper esse dactylum voluit. Et in iis quidem generibus
tribus nonnihil valere auctoritatem vides.</p>
          </div3>
<div3>
            <head>32.</head>
            <p>
 Quod autem in pedum commixtione ad rationem
solam pertinet de iis rebus quae sentiuntur judicantem;
sciendum est eas partes pedum, quae post
certos pedes silentio restante suaviter locantur, ut
iambus post dichorium atque secundum epitritum, et
spondeus post antispastum, etiam post alios pedes
male locari, quibus isti permixti fuerint: nam manifestum
est iambum post molossum bene poni, sicut
hoc exemplum indicat saepe repetitum cum silentio in
fine temporum trium, <hi>Ver blandum viret floribus:</hi> at
si pro molosso primum dichorium constituas, ut est, <hi>Vere terra viret floribus,</hi> 
 respuit hoc auditus atque condemnat.
<pb n="1145"/>
Id etiam in caeteris sensu explorante facile
est experiri. Ratio namque certissima est, cum sibi
copulantur qui inter se sunt copulabiles pedes, eas
partes debere in fine subjungi quae omnibus conveniunt
in illa serie collocatis, ne inter socios quodammodo
discordiae aliquid oriatur.</p>
          </div3>
<div3>
            <head>33.</head>
            <p>
 Illud magis mirandum est, quod cum spondeus
et diiambum et dichorium suaviter claudat, tamen cum
hi duo pedes sive soli, sive cum aliis copulabilibus
quoquo modo mixtis in una serie fuerint, spondeus in
fine, approbante sensu, poni non potest. Quis enim
dubitet aures libenter accipere ista singula repetita, <hi>Timenda res non est:</hi> 
 et item separatim, <hi>Jam timere
noli?</hi> At si ita jungas, <hi>Timenda res, jam timere noli;</hi> 
nisi in soluta oratione audire nolim. Nec absurdum
minus est, si quolibet loco alium connectas, veluti
molossum hoc modo: <hi>Vir fortis, timenda res, jam timere
noli.</hi> Vel ita: <hi>Timenda res, vir fortis, jam timere
noli.</hi> Vel etiam ita: <hi>Timenda res, jam timere vir fortis
noli.</hi> Cujus absurditatis causa est, quod pes diiambus
etiam ad duplum et simplum plaudi potest, ut ad simplum
et duplum dichorius: spondeus autem duplae
parti eorum aequalis est; sed cum eum ille trahit ad
primam, hic ad extremam, existit nonnulla discordia;
et ita ratio tollit admirationem.</p>
          </div3>
<div3>
            <head>34.</head>
            <p>
 Nec minus miraculum edit antispastus, cui si
nullus alius pedum, aut certe solus diiambus misceatur,
patitur iambo metrum claudi, cum aliis autem positus
nullo modo; et cum dichorio quidem propter
ipsum dichorium; itaque hoc minime miror. Cum
caeteris vero senum temporum pedibus, cur memoratum
trium temporum pedem in fine repudiet, nescio
quae est causa secretior fortasse quam ut a nobis erui
atque ostendi queat: sed hoc ita esse his exemplis
probo. Nam ista duo metra, <hi>Potestate placet, potestate
potentium placet,</hi> nemo ambigit suaviter singula repeti
cum silentio trium temporum in fine. At ista insuaviter
cum eodem silentio: <hi>Potestate praeclara placet. Potestate
tibi multum placet. Potestate jam tibi sic placet.
Potestate multum tibi placet. Potestatis magnitudo placet.</hi> 
Quod ad sensum attinet, peregit officium suum in
hac quaestione, et quid acceperit, et quid exploserit
indicavit: sed de causa cur ita sit, ratio consulenda
est. Ac mea quidem in tanta obscuritate nihil aliud
videt, nisi cum diiambo antispastum dimidiam partem
priorem habere communem: nam uterque a
brevi et longa incipit; posteriorem autem cum dichorio:
longa enim et brevi ambo finiuntur. Itaque antispastus
vel solus tanquam suam priorem dimidiam,
vel cum diiambo cum quo eam communiter habet,
collocatus, patitur in fine metri esse iambum; et cum
dichorio pateretur, si eidem dichorio talis terminus
conveniret: cum caeteris autem non patitur, quibus
tali societate non jungitur.
</p>
          </div3>
        </div2>

<div2>
          <head>CAPUT XVII.-- <hi>De metrorum copulatione.</hi> </head>
<div3>
            <head>35.</head>
            <p>
 Quod vero ad metrorum copulationem attinet,
satis est in praesentia videre, posse sibi diversa metra
<pb n="1146"/>
copulari, quae tamen plausu, id est levatione ac positione
conveniant. Diversa sunt autem vel quantitate,
ut cum majora copulantur minoribus, qualia ista sunt,
videlicet:
</p>
            <l>Jam satis terris nivis atque dirae</l>
<l>Grandinis misit Pater, et rubente</l>
<l>Dextera sacras jaculatus arces,</l>
<l rend="indent">Terruit urbem.</l>
            <p>  <note>(Horat. lib. 1 Carminum, ode 2.)</note> 
Nam hoc quartum, quod uno choriambo et una in fine
longa terminatur, quam parvum sit tribus superioribus
inter se aequalibus subjectum vides. Vel pedibus
sicuti haec:
</p>
            <l>Grato Pyrrha sub antro,</l>
<l>Cui flavam religas comam.</l>
            <p>  <note>(Horat. lib. 1 Carminum, ode 5.)</note> 
Cernis quippe horum duorum superius constare spondeo
et choriambo, et longa ultima, quae ad sex tempora
implenda spondeo debebatur: hoc autem posterius
spondeo et choriambo, et duabus ultimis brevibus,
quae item cum primo spondeo implent sex tempora.
Paria sunt ergo ista temporibus, sed in pedibus
nonnihil diversitatis tenent.</p>
          </div3>
<div3>
            <head>36.</head>
            <p>
 Est et alia differentia istarum copulationum,
quod alia ita copulentur, ut nulla sibi silentia interponi
velint, sicut haec duo recentissima; alia inter se
sileri aliquid postulent, sicut haec:
</p>
            <l>Vides ut alta stet nive candidum</l>
<l>Soracte, nec jam sustineant onus</l>
<l rend="indent">Silvae laborantes, geluque</l>
<l rend="indent">Flumina constiterint acuto.</l>
            <p>  <note>(Horat. lib. 1 Carminum, ode 9.)</note> 
Nam si haec singula repetantur, priora duo unum tempus
in fine sileri flagitant, tertium duo, quartum tria.
Copulata vero a primo ad secundum transeuntem,
unum tempus silere cogunt; a secundo ad tertium
duo, a tertio ad quartum tria. A quarto autem si ad
primum redeas, tempus unum silebis. Sed quae est ratio
est redeundi ad primum, eadem est ad aliam talem
copulationem transeundi. Hoc genus copulationum
recte nos appellamus circuitum, qui <foreign xml:lang="greek">περιόδος</foreign> graece dicitur.
Circuitus ergo minor esse non potest, quam
qui duobus membris constat, id est duobus metris:
nec esse majorem voluerunt eo qui usque ad quatuor
membra procedit. Licet igitur minimum bimembrem,
medium trimembrem, et ultimum quadrimembrem
vocare; hos enim Graeci <foreign xml:lang="greek">δίκωλον, τρίκωλον, τετράκωλον</foreign>
vocant. De quo toto genere quoniam diligentius tractaturi
sumus, ut dixi, in eo sermone qui nobis de versibus
erit, nunc interim hoc satis sit.</p>
          </div3>
<div3>
            <head>37.</head>
            <p>
 Sane arbitror jam te intelligere, innumerabilia
genera esse metrorum, quae quingenta sexaginta octo
inveneramus, cum et de silentiis non nisi finalibus
exempla essent data, et nulla pedum commixtio facta
esset, et nulla solutio longarum in duas breves, quae
pedem ultra syllabas quatuor porrigeret. At si adhibita
omni silentiorum interpositione, et omni pedum
commixtione, et omni solutione longarum colligere
numerum metrorum velis; tantus existit, ut nomen
ejus fortasse non suppetat. Sed haec exempla quae a
<pb n="1147"/>
nobis sunt posita, et quaecumque alia poni possunt,
quanquam ea et poeta in efficiendo approbet, et in
audiendo natura communis; tamen nisi ea docti et
<pb n="1148"/>
exercitati hominis pronuntiatio commende auribus,
sensusque audientium non sit tardior quam humanitas
postulat, non possunt ea quae tractavimus vera judicari.
Sed quiescamus aliquantulum, et de versu deinceps
disseramus. <hi>D.</hi> Ita fiat.
</p>
          </div3>
        </div2>
      </div1>

<div1>
        <head> <hi>LIBER QUINTUS.</hi> in quo de versu disseritur.</head>
<div2>
          <head>CAPUT PRIMUM.-- <hi>Quomoao differant rhythmus, metrum et versus.</hi> </head>
<div3>
            <head>1.</head>
            <p>
 <hi>M.</hi> Quid sit versus, inter doctos veteres non
<pb n="1147"/>parva luctatione quaesitum est, nec fructus defuit.
Nam inventa res est, et ad notitiam posterorum mandata
litteris, gravi atque certa non tantum auctoritate,
verum etiam ratione firmata est. Interesse igitur
animadverterunt inter rhythmum et metrum aliquid,
ut omne metrum rhythmus, non etiam omnis rhythmus
metrum sit. Omnis enim legitima pedum connexio
numerosa est; quam quoniam metrum habet,
non esse numerus nullo modo potest, id est non esse
rhythmus. Sed quoniam non est idem, quamvis legitimis
pedibus, nullo tamen certo fine provolvi, et
item legitimis progredi pedibus, sed certo fine coerceri;
haec duo genera etiam vocabulis discernenda
erant, ut illud superius rhythmus tantum proprio
jam nomine, hoc autem alterum ita rhythmus ut metrum
etiam vocaretur. Rursus, quoniam eorum numerorum
qui certo fine clauduntur, id est metrorum,
alia sunt in quibus non habetur ratio cujusdam divisionis
circa medium, alia in quibus sedulo habetur;
erat etiam haec differentia notanda vocabulis. Quapropter
illud, ubi non habetur haec ratio, rhythmi genus
proprie metrum vocatum est: hoc autem ubi habetur,
versum nominaverunt. Cujus appellationis
originem fortasse progredientibus nobis ratio ipsa
monstrabit. Neque hoc ita praescriptum putes, ut illa
etiam metra versus vocare non liceat. Sed aliud est
cum abutimur nomine, licentia cujusdam vicinitatis;
aliud, cum rem vocabulo suo enuntiamus. Sed nominum
commemoratio hactenus facta sit; in quibus, ut
jam didicimus, concessio interloquentium et vetustatis
auctoritas totum valet. Caetera, si placet, more
nostro investigemus sensu nuntio, indice ratione; ut illos
etiam veteres auctores non instituisse ista quasi quae
in natura rerum integra et perfecta non fuerint, sed ratiocinando
invenisse, et appellando notasse cognoscas.
</p>
          </div3>
        </div2>

<div2>
          <head>CAPUT II.-- <hi>Metra in duas partes divisibilia caeteris praestant.</hi> </head>
<div3>
            <head>2.</head>
            <p>
 Quare primum a te quaero, utrum ob aliud pes
aurem mulceat, nisi quod in eo duae illae partes, quarum
una in levatione, altera in positione est, numerosa
sibi concinnitate respondent? <hi>D.</hi> Jam hoc quidem
mihi ante persuasum est atque compertum. <hi>M.</hi> Quid?
metrum, quod manifestum est pedum collatione confici,
num ex eo rerum genere esse arbitrandum est
<pb n="1148"/>
quod dividi non potest; cum omnino et nihil individuum
per tempus tendi queat, et quod ex dividuis
pedibus constat, absurdissime individuum putetur? <hi>D.</hi> 
 Nullo modo hoc genus divisionem recipere abnuerim. <hi>M.</hi> 
 At omnia quae recipiunt divisionem, nonne
pulchriora sunt si eorum partes aliqua parilitate concordent,
quam si discordes et dissonae sint? <hi>D.</hi> Nulli
dubium est. <hi>M.</hi> Quid? ipsius parilis divisionis qui
tandem numerus auctor est? an dualis? <hi>D.</hi> Ita est. <hi>M.</hi> 
 Ut ergo in duas partes concinentes dividi pedem
et eo ipso aurem delectare comperimus; si etiam metrum
tale inveniamus, nonne caeteris non talibus jure
anteponetur? <hi>D.</hi> Assentior.
</p>
          </div3>
        </div2>

<div2>
          <head>CAPUT III.-- <hi>Versus unde dictus.</hi> </head>
<div3>
            <head>3.</head>
            <p>
 <hi>M.</hi> Recte sane. Quare jam illud responde, cum
in omnibus quae aliqua temporis parte metimur, aliud
praecedat, aliud subsequatur, aliud incipiat, aliud
terminet; nihilne tibi videatur inter partem praecedentem
atque incipientem, et illam quae subsequatur
ac terminet, interesse oportere. <hi>D.</hi> Interesse arbitror. <hi>M.</hi> 
 Dic ergo quid intersit inter has duas partes
versus, quarum una est, <hi>Cornua velatarum;</hi> altera vero
est, <hi>vertimus antennarum <note>(Aeneid. lib. 3, v. 549)</note>
            </hi>.
Non enim ut idem poeta, <hi>obvertimus,</hi> sed si ita versus
enuntietur, <hi>Cornua velatarum vertimus antennarum;</hi> 
nonne saepius repetendo efficitur incertum, quae pars
prior sit, quae posterior? Neque enim minus idem stat
versus, cum ita profertur: <hi>Vertimus antennarum cornua
velatarum. D. </hi> Plane incertum fieri video. <hi>M.</hi> Censesne
vitandum? <hi>D.</hi> Censeo. <hi>M.</hi> Vide igitur utrum hic
satis vitatum sit. Una pars versus est et ea praececedens, <hi>Arma virumque cano;</hi> 
 altera subsequens, <hi>Trojae qui primus ab oris;</hi> 
 quae usque adeo inter se differunt,
ut si ordinem vertas, et hoc modo pronunties, <hi>Trojae qui primus ab oris, arma virumque cano,</hi> 
alios pedes metiri necesse sit. <hi>D.</hi> Intelligo. <hi>M.</hi> At
vide, utrum ista ratio in aliis servata sit. Nam cujus
dimensionis est pars incipiens, <hi>Arma virumque cano,</hi> 
ejusdem esse agnoscis, <hi>Italiam fato. Littora multum
ille et. Vi superum saevae. Multa quoque et bello. Inferretque
deos. Albanique patres.</hi> Ne multa, persequere
caeteros quantum voles, has priores partes versuum
ejusdem dimensionis invenies, id est quinto semipede
articulatas. Rarissime omnino si non hoc ita est;
ita ut posteriores sint istae non minus inter se pariles: <hi>Trojae qui primus ab oris. Profugus Lavinaque venit.
Terris jactatus et alto. Memorem Junonis ob iram. Passus
<pb n="1149"/>
dum conderet urbem. Latio genus unde Latinum.
Atque altae moenia Romae.  D. </hi> 
 Manifestissimum est.</p>
          </div3>
<div3>
            <head>4.</head>
            <p>
 <hi>M.</hi> Quinque igitur et septem semipedes versum
heroicum in duo membra partiuntur, quem sex pedibus
quaternorum temporum constare notissimum est:
et sine concinnitate quidem duorum membrorum,
sive ista, sive aliqua alia, versus nullus est. In quibus
omnibus hoc ratio demonstravit esse servandum,
ut non possit pars prior in posteriore, et posterior in
priore loco poni. Quod si aliter fuerit, non jam versus,
nisi nominis abusione, dicetur: erit autem
rhythmus et metrum, qualia rarissime longis carminibus
interponere quae versibus contexuntur, non indecorum
est: quale idem ipsum est quod paulo ante
commemoravi: <hi>Cornua velatarum vertimus antennarum.</hi> 
Quamobrem non mihi versus ex eo appellatus videtur,
ut nonnulli putant, quod a certo fine ad ejusdem numeri
caput reditur, ut nomen ductum sit ab iis qui se
vertunt dum via redeunt; nam hoc illi cum his etiam
metris, quae versus non sunt, apparet esse commune:
sed magis fortasse a contrario nomen invenit, ut
quemadmodum grammatici deponens verbum quod <hi>r</hi> 
litteram non deponit, sicuti est, <hi>lucror,</hi> et, <hi>conqueror,</hi> 
appellaverunt; ita quod duobus membris confit, quorum
neutrum in alterius loco salva lege numerorum
constituitur, quia verti non potest, versus vocetur.
Sed utramlibet harum originem vocabuli tu licet probes,
vel utramque improbes, et aliam quaeras, aut
contemnas mecum totum hoc quaestionis genus; nihil
ad hoc tempus pertinet. Cum enim satis res ipsa
quae hoc nomine significatur, appareat, non est de
verbi stirpe laborandum. Nisi quid habes ad haec. <hi>D.</hi> 
 Ego vero nihil, sed perge ad caetera.
</p>
          </div3>
        </div2>

<div2>
          <head>CAPUT IV.-- <hi>Terminus versuum varius.</hi> </head>
<div3>
            <head>5.</head>
            <p>
 <hi>M.</hi> Sequitur ut de versus termino requiramus.
Nam et hunc aliqua differentia notatum atque insignitum
esse voluerunt, vel potius ipsa ratio. An tu non
arbitraris melius esse ut finis, quo provolutio numeri
coercetur, non perturbata temporum aequalitate, tamen
 emineat; quam si cum caeteris partibus quae
finem non faciunt, confundatur? <hi>D.</hi> Quis dubitat hoc
esse melius, quod est evidentius? <hi>M.</hi> Considera ergo,
utrum recte insignem finem versus heroici spondeum
pedem quidam esse voluerint. Nam in quinque aliis
locis vel hunc vel dactylum licet ponere; in fine autem
non nisi spondeum; nam quod trochaeum putant,
propter indifferentiam fit ultimae syllabae, de qua in
metris satis locuti sumus. Sed secundum hos iambicus
senarius aut non erit versus, aut erit sine ista
finis eminentia; utrumque autem absurdum est. Nam
neque quisquam unquam, sive doctissimorum hominum,
sive mediocriter, vel etiam tenuiter eruditorum
versum esse dubitavit, <hi>Phaselus ille quem videtis hospites
(Catullus</hi> ); et quidquid in verbis est tali numerositate
formatum: et gravissimi auctores eo quo peritissimi,
nullum sine insigni fine versum putandum
esse censuerunt.
<pb n="1150"/>
</p>
          </div3>
<div3>
            <head>6. </head>
            <p>
 <hi>D.</hi> Verum dicis. Quare aliam termini hujus
notam quaerendam esse autumo, non hanc quae in
spondeo ponitur approbandam. <hi>M.</hi> Quid hoc? num
dubitas, quaecumque ista sit, aut in pedis esse,
aut in temporis differentia, aut in utroque? <hi>D.</hi> Qualiter
potest? <hi>M.</hi> Quid tandem horum trium probas?
Ego enim, quoniam idipsum finire versum
ne longius quam oportet excurrat, non pertinet
nisi ad temporis modum; non arbitror aliunde istam
notam debere sumi quam ex tempore. An tibi aliud
placet? <hi>D.</hi> Imo assentior. <hi>M.</hi> Videsne etiam illud,
cum tempus hic differentiam habere non possit, nisi
quod aliud est longius, aliud brevius; quia cum versus
finitur, id agitur ne pergat longius, in breviore
tempore notam finis esse oportere? <hi>D.</hi> Video quidem:
sed quo pertinet quod additum est, Hic? <hi>M.</hi> Eo scilicet
quod non ubique temporis differentiam in sola
brevitate ac longitudine accipimus. An tu aestatis ac
hiemis differentiam, aut esse temporis negas, aut in
spatio potius breviore vel longiore, ac non in vi frigoris
calorisque constituis, vel humoris et siccitatis,
et si quid tale aliud? <hi>D.</hi> Jam intelligo, et hanc quam
quaerimus termini notam, a temporis brevitate ducendam
esse consentio.</p>
          </div3>
<div3>
            <head>7.</head>
            <p>
 <hi>M.</hi> Attende igitur hunc versum, <hi>Roma, Roma,
cerne quanta sit deum benignitas,</hi> qui trochaicus dicitur,
et metire illum, atque responde quod inveneris
de membris ejus et numero pedum. <hi>D.</hi> De pedibus
quidem facile responderim: liquet enim eos septem
et semis esse. De membris autem non satis aperta
res est; multis enim locis partem orationis finiri video:
verumtamen opinor esse istam partitionem in
octavo semipede, ut praecedens membrum sit, <hi>Roma,
Roma, cerne quanta;</hi> subsequens autem, <hi>sit deum benignitas.
 M. </hi> Quot semipedes habet? <hi>D.</hi> Septem. <hi>M.</hi> 
Ipsa ratio te duxit omnino. Cum enim nihil sit aequalitate
melius, eamque in dividendo appetere oporteat;
si minus potuerit obtineri, vicinitas ejus quaerenda est,
ne ab ea longius aberremus. Itaque cum hic versus
omnes quindecim semipedes habeat, non potuit
aequius quam in octo et septem dividi: nam eadem
est in septem et octo vicinitas. Sed ita non servaretur
nota finis in tempore breviore, ut eam servandam ratio
ipsa praecipit: nam si talis versus esset, <hi>Roma
cerne quanta sit tibi deum benignitas,</hi> ut inciperet
membrum in his semipedibus septem, <hi>Roma cerne
quanta sit,</hi> et in his octo alterum terminaretur, <hi>tibi
deum benignitas;</hi> non posset versum semipes claudere:
octo enim semipedes quatuor integros pedes faciunt.
Simul incideret alia deformitas, ut non eosdem pedes
in membro extremo quos in primo metiremur, et
prius membrum potius finiretur nota brevioris temporis,
id est semipede, quam posterius, cui hoc finis
jure debetur. Nam in illo tres trochaei semis, <hi>Roma
cerne quanta sit:</hi> in hoc quatuor iambi scanderentur, <hi>tibi deum benignitas.</hi> 
 Nunc vero et trochaeos in utroque
membro scandimus, et semipede versus clauditur, ut
spatii brevioris notam terminus teneat. Nam sunt in
<pb n="1151"/>
priore quatuor, <hi>Roma, Roma cerne quanta;</hi> in posteriore
autem tres semis, <hi>sit deum benignitas.</hi> An contradicere
aliquid paras? <hi>D.</hi> Nihil omnino, et libenter assentior.</p>
          </div3>
<div3>
            <head>8.</head>
            <p>
 <hi>M.</hi> Teneamus igitur has leges inconcussas, si
placet, ut neque membrorum duorum tendens ad
aequalitatem partitio versui desit, sicuti huic deest, <hi>Cornua velatarum obvertimus antennarum.</hi> 
 Neque ipsa
aequalitas membrorum conversibilem, ut ita dicam,
faciat partitionem, ut in hoc facit, <hi>Cornua velatarum
vertimus antennarum.</hi> Neque cum ista vitatur conversio,
nimis a se membra discedant, sed quantum possunt
proximis numeris prope aequentur, ne dicamus
haec ita posse dividi, ut octo semipedes praecedant, <hi>Cornua velatarum vertimus;</hi> 
 et quatuor subsequantur,
id est, <hi>antennarum.</hi> Nec membrum posterius paris numeri
semipedes habeat, sicuti est, <hi>tibi deum benignitas,</hi> 
ne pleno pede versus finitus non habeat terminum breviore
tempore notatum. <hi>D.</hi> Habeo jam ista, et mando
memoriae quantum valeo.
</p>
          </div3>
        </div2>

<div2>
          <head>CAPUT V.-- <hi>Heroici finis.</hi> </head>
<div3>
            <head>9.</head>
            <p>
 <hi>M.</hi> Quoniam igitur jam tenemus, non debere versum
finiri pleno pede, quomodo nobis heroicum versum
metiendum putas, ut et membrorum lex illa servetur,
et haec termini nota? <hi>D.</hi> Video duodecim esse
semipedes; et quia propter illam conversionem vitandam
senos semipedes habere membra non possunt;
neque a se longe oportet discedere ut sint tres et novem,
aut novem et tres; neque paris numeri semipedes
posteriori membro dandi sunt ut sint octo et
quatuor, aut quatuor et octo, ne pleno pede versus
finiatur: in quinque et septem, aut septem et quinque
divisio facienda est. Nam et hi numeri sunt ambo impares
proximi, et certe propinquius sibi accedunt
membra quam in quaternario et octonario numeris
accederent. Quod ut firmissimum teneam, video partem
orationis in quinto semipede semper aut pene
semper terminari, ut est in primo Virgilii versu, <hi>Arma virumque cano:</hi> 
 et in secundo, <hi>Italiam fato:</hi> et
in tertio, <hi>Littora multum ille et:</hi> in quarto item, <hi>Vi
superum saevae:</hi> atque ita deinceps in toto pene carmine. <hi>M.</hi> 
 Verum dicis: sed videndum tibi est, quos
pedes metiaris, ut nihil superiorum legum jam inconcusse
constitutarum violare audeas. <hi>D.</hi> Quanquam
mihi satis ratio appareat, tamen novitate conturbor.
Non enim solemus in hoc genere nisi spondeum pedem
et dactylum scandere, quod nemo fere est tam
indoctus quin audierit, etiamsi minus id facere possit.
Hanc ergo pervulgatissimam consuetudinem, nunc
si sequi voluero, lex illa termini est abroganda; praecedens
enim membrum semipede clauderetur, posterius
autem pleno pede; quod contra esse debuit. Sed
quia illam legem iniquissimum est tollere, et in numeris
jam didici posse fieri, ut a non pleno pede ordiamur
; restat ut non hic dactylum cum spondeo,
sed anapaestum locari judicemus; ut incipiat versus a
longa una syllaba, deinde duo pedes vel spondei vel
<pb n="1152"/>
anapaesti vel alterni membrum superius terminent;
tum tres rursus alterum vel anapaesti vel quolibet
loco spondeus, sive omnibus, et in fine una syllaba,
qua versus legitime terminatur. Probasne et id?</p>
          </div3>
<div3>
            <head>10.</head>
            <p>
 <hi>M.</hi> Ego quoque rectissimum esse judico, sed
non facile ista populo persuadentur. Tanta enim est
vis consuetudinis, ut ea inveterata, si falsa opinione
genita est, nihil sit inimicius veritati. Namque ad faciendum
versum nihil interesse intelligis, utrum in
hoc genere anapaestus cum spondeo, an dactylus collocetur:
ad metiendum tamen rationabiliter, quod
non aurium sed mentis est proprium, vera et certa ratione
hoc, non irrationabili opinione discernitur: neque
nunc a nobis primum inventa est, sed multo est
hac inveterata consuetudine antiquius animadversa.
Quare si eos legant qui vel in graeca vel in latina lingua
disciplinae hujus doctissimi fuerunt, non mirabuntur
nimis qui forte hoc audierint: quanquam pudet
imbecillitatis, cum rationi roborandae hominum
auctoritas quaeritur, cum ipsius rationis ac veritatis auctoritate,
quae profecto est omni homine melior, nihil
deberet esse praestantius. Non enim ut in producenda
corripiendave syllaba non nisi auctoritatem veterum
hominum quaerimus, ut quemadmodum sunt usi verbis
quibus nos quoque loquimur, ita et nos utamur; quia in
hujuscemodi re et nullam observationem sequi desidiae
est, et novam instituere licentiae: ita in metiendo versu
inveterata voluntas hominum, ac non aeterna rerum
ratio cogitanda est, cum et moderatam ejus longitudinem
prius naturaliter aure sentiamus, deinde approbemus
rationabili consideratione numerorum, et eum
insigni fine claudendum esse judicet quisquis judicat
certius eum quam caetera metra esse finiendum, eumque
finem in breviore tempore notandum esse manifestum
sit; siquidem temporis longitudinem coercet et
frenat quodammodo.
</p>
          </div3>
        </div2>

<div2>
          <head>CAPUT VI.-- <hi>Rursus de fine versus.</hi> </head>
<div3>
            <head>11.</head>
            <p>
 Quae cum ita sint, qui potest posterius ejus membrum
nisi non pleno terminari pede? Prioris autem
membri exordium aut plenum pedem esse, ut in illo
trochaico, <hi>Roma, Roma, cerne quanta sit deum benignitas;</hi> 
aut partem pedis oportet, ut in heroico, <hi>Arma virumque
cano, Trojae qui primus ab oris.</hi> Quapropter,
omni jam dubitatione sublata, etiam istum versum
metire, si placet, et mihi de membris ejus pedibusque
responde, <hi>Phaselus ille quem videtis, hospites.  D. </hi> Membra
quidem hujus in quinque et septem semipedes video
distributa, ut prius sit, <hi>Phaselus ille;</hi> posterius
autem, <hi>quem videtis, hospites:</hi> pedes vero iambos cerno.
<pb n="1153"/> <hi>M.</hi> 
 Quaero, nihilne caves pede pleno versum terminare? <hi>D.</hi> 
 Verum dicis, et ubi fuerim nescio. Quis enim non
videret sicut in heroico exordiendum esse a semipede?
quod cum in hoc genere fit, non jam iambis, sed trochaeis
versum metimur, ut eum legitime semipes claudat.</p>
          </div3>
<div3>
            <head>12.</head>
            <p>
 <hi>M.</hi> Ita est ut dicis: sed vide quid tibi de hoc
respondendum putes, quem asclepiadaeum vocant, <hi>Maecenas atavis edite regibus 
 <note>(Horat. lib. 1 Carminum,
od. 1)</note>
            </hi>. Nam pars orationis in sexta syllaba terminatur,
neque inconstanter, sed in omnibus fere hujus generis
versibus. Itaque ejus primum est membrum, <hi>Maecenas
atavis:</hi> secundum, <hi>edite regibus,</hi> quod quanam
ratione fiat dubitari potest. Si enim metiaris in hoc
pedes quaternorum temporum, erunt quinque in
priore, in posteriore autem membro quatuor semipedes:
lex autem vetat membrum posterius pari numero
constare semipedum, ne pleno pede versus terminetur.
Restat ut pedes consideremus senorum temporum,
ex quo fit ut membrum utrumque ternis semipedibus
constet. Nam ut integro pede praecedens membrum
finiatur, a duabus longis incipiendum est: deinde
totus choriambus versum dividit, ut sequente etiam
alio choriambo membrum posterius inchoetur, claudente
versum semipede in duabus brevibus syllabis:
tot enim tempora cum spondeo in capite locato, implent
sex temporum pedem. Nisi quid habes ad haec. <hi>D.</hi> 
 Nihil prorsus. <hi>M.</hi> Placet ergo, totidem semipedibus
constare utrumque membrum. <hi>D.</hi> Cur non placeat?
Neque enim metuenda est hic illa conversio,
quia posito posteriore membro in praecedentis loco,
ita ut quod est primum, secundum fiat, non eadem lex
manebit pedum. Quapropter nulla causa est, cur idem
semipedum numerus in hoc genere membris negetur;
cum sine ullo conversionis vitio parilitas ista possit
teneri, finis etiam insignioris lege servata, cum versus
non pleno pede terminatur, quod constantissime servandum
est.
</p>
          </div3>
        </div2>

<div2>
          <head>CAPUT VII.-- <hi>Quomodo semipedum imparilitas in versuum membris ad parilitatem referatur. Conciliantur membra semipedum quatuor et trium. Membra semipedum quinque et trium.</hi> </head>
<div3>
            <head>13.</head>
            <p>
 <hi>M.</hi> Rem ipsam omnino vidisti: quare jam quoniam
comperit ratio versuum esse duo genera, unum
in quo idem numerus semipedum, aliud in quo dispar
in membris sit; diligenter consideremus, si placet,
quonam modo ista imparilitas semipedum ad quamdam
parilitatem referatur, obscuriore aliquantum, sed
sane subtilissima ratione numerorum. Nam quaero
ex te, cum duo et tria dicam, quot numeros dicam. <hi>D.</hi> 
 Duos scilicet. <hi>M.</hi> Ergo et duo unus, et tria unus
est numerus; et quemlibet alium dixerimus. <hi>D.</hi> Ita
est. <hi>M.</hi> Nonne tibi ex hoc videtur unum cum quolibet
numero non absurde posse conferri? Siquidem unum
duo esse non possemus dicere; duo autem unum
esse quodammodo: et item tria et quatuor unum
esse, non falso dici potest. <hi>D.</hi> Assentior. <hi>M.</hi> Attende
aliud: dic mihi, duo ter ducta, quid faciunt in summa?
<pb n="1154"/> <hi>D.</hi> 
 Sex. <hi>M.</hi> Num sex et tria totidem sunt? <hi>D.</hi> Nullo
modo. <hi>M.</hi> Nunc tria quater ducas velim, summamque
respondeas, <hi>D.</hi> Duodecim. <hi>M.</hi> Vides item duodecim
plures esse quam quatuor. <hi>D.</hi> Et longe sane. <hi>M.</hi> Jam
ne immorer, figenda regula est: A duobus, et
deinceps quoslibet numeros duos constitueris, minor
per majorem multiplicatus, eum excedat necesse
est. <hi>D.</hi> Quis hoc dubitaverit? Quid enim tam parvum
in plurali numero quam duo? quem tamen numerum
si millies duxero, ita excedet mille, ut duplum fiat. <hi>M.</hi> 
 Verum dicis: sed constitue unum, et quemlibet
deinde majorem numerum, et quemadmodum in illis
faciebamus, minorem per majorem multiplica, num
eodem modo major superabitur? <hi>D.</hi> Non plane, sed
majori minor aequabitur. Nam unum bis, duo; et unum
decies, decem; et unum millies, mille; et per quemlibet
alium numerum multiplicavero, unum necesse est aeque
tur. <hi>M.</hi> Habet ergo unum cum caeteris numeris jus
quoddam aequalitatis; non modo quod quicumque
numerus est, sed etiam quod toties ductus tantumdem
facit. <hi>D.</hi> Manifestissimum est.</p>
          </div3>
<div3>
            <head>14.</head>
            <p>
 <hi>M.</hi> Age nunc, refer animum ad semipedum
numeros, quibus in versu fiunt membra inaequalia, et
miram quamdam aequalitatem ista quam tractavimus
ratione reperies. Nam, ut opinor, versus minimus
inaequali semipedum numero in membris est duobus,
habens semipedes quatuor et tres, ut in hoc, <hi>Hospes
ille quem vides;</hi> cujus primum membrum quod est, <hi>Hospes ille,</hi> 
 secari aequaliter potest in duas partes
binorum semipedum: secundum autem quod est, <hi>quem vides,</hi> 
 ita dividitur, ut una pars duos semipedes
habeat, altera unum; quod ita est, quasi duo et duo
sint, jure illo aequalitatis, de quo satis egimus, quod
habet unum cum omnibus numeris. Ex quo fit ut ista
divisione tantum sit quodammodo superius membrum
quantum posterius. Itaque ubi fuerint quatuor et quinque
semipedes, sicut hoc est, <hi>Roma, Roma, cerne
quanta sit;</hi> non ita probatur, et propterea metrum
erit potius quam versus, quia ita sunt membra inaequalia
ut ad nullam aequalitatis legem sectione aliqua
possint referri. Cernis quippe, ut opinor, superioris
membri quatuor semipedes, <hi>Roma, Roma,</hi> in binos
posse discedere: quinque autem posteriores, <hi>cerne
quanta sit,</hi> in duos et tres semipedes dividi; ubi nullo
jure apparet aequalitas. Neque enim possunt aliquo
modo tantum valere quinque semipedes propter duos
et tres, quantum quatuor valent; quomodo invenimus
superius in breviore versu tantum valere tres semipedes
propter unum et duo, quantum quatuor valent.
An aliquid non es assecutus, aut non placet? <hi>D.</hi> 
 Imo vero et manifesta omnia et rata sunt.</p>
          </div3>
<div3>
            <head>15.</head>
            <p>
 <hi>M.</hi> Age, nunc quinque et tres semipedes consideremus,
qualis est ille versiculus, <hi>Phaselus ille
quem vides:</hi> et videamus quomodo ista inaequalitas
aliquo aequalitatis jure teneatur: nam hoc genus non
solum metrum, sed etiam versum esse, omnes consentiunt.
<pb n="1155"/>
Itaque cum primum membrum in semipedes
duos et tres secueris, et secundum in duos et unum;
conjungas particulas quas in utroque pares inveneris,
quia et in primo membro habemus duo, et in secundo
restant duae particulae, una in tribus semipedibus de
priore membro, altera in uno de posteriore. Has
ergo et sociabiliter jungimus, quia unum cum omnibus
habet societatem; et in summa unum et tria,
quatuor fiunt, quod est tantumdem quantum duo et
duo. Per hanc igitur sectionem etiam quinque et tres
semipedes ad concordiam rediguntur. Sed responde,
utrum intellexeris. <hi>D.</hi> Ita vero, et admodum probo.
</p>
          </div3>
        </div2>

<div2>
          <head>CAPUT VIII.-- <hi>Membra semipedum quinque et septem.</hi> </head>
<div3>
            <head>16.</head>
            <p>
 <hi>M.</hi> Sequitur ut de quinque et septem semipedibus
disseramus, quales sunt versus duo illi nobilissimi,
heroicus et quem iambicum vulgo vocant, etiam
ipse senarius. Nam, <hi>Arma virumque cano, Trojae qui
primus ab oris,</hi> ita dividitur ut primum ejus membrum
sit, <hi>Arma virumque cano,</hi> qui sunt quinque; et secundum, <hi>Trojae qui primus ab oris,</hi> 
 qui sunt septem semipedes.
Et, <hi>Phaselus ille quem videtis, hospites,</hi> primum
membrum habet, <hi>Phaselus ille,</hi> in semipedibus
quinque; secundum in septem, <hi>quem videtis, hospites.</hi> 
Sed tanta illa nobilitas in lege ista aequalitatis
laborat. Cum enim superiores quinque semipedes in
duos et tres diviserimus, posteriores autem septem in
tres et quatuor; congruent sibi quidem particulae ternorum
semipedum: sed si duae reliquae ita convenirent,
ut una earum constaret uno semipede, alia quinque;
conjungerentur lege illa qua unum cum omnibus numeris
conjungi potest, et in summa sex fierent, quod
sunt etiam tres et tres: nunc vero quia duo et quatuor
inveniuntur, summam quidem reddent senariam;
sed nullo aequalitatis jure tantum valent duo quantum
quatuor, ut in hujuscemodi quasi necessitudine copulentur.
Nisi forte quis dixerit satis esse ad aliquam
regulam parilitatis, quod ut tres et tres, ita duo et
quatuor sex fiunt. Cui rationi repugnandum non arbitror:
est enim et haec aliqua aequalitas. Sed illud
nollem ut majore congruentia quinque et tres quam
quinque et septem semipedes convenirent. Non enim
tantum nomen est illius versus quantum istorum; et
vides in illo non modo tantam summam inventam
collatis uno et tribus, quanta est in duobus et duobus;
sed etiam multo concordiores partes esse, cum
junguntur unum et tria, propter illam unius cum caeteris
omnibus numeris amicitiam, quam cum duo et
quatuor copulantur, sicut in istis est. An tibi aliquid
obscurum est? <hi>D.</hi> Nihil prorsus. Sed nescio quomodo
me offendit, quod isti senarii cum sint celebratiores
caeteris generibus, et principatum quemdam in versibus
habere dicantur, aliquid in membrorum concordia
minus habent, quam illi famae obscurioris versus. <hi>M.</hi> 
 Bono animo esto: nam ego tibi tantam in illis ostendam
concordiam, quantam soli ex omnibus habere
meruerunt, ut videas, non injuria eos esse praelatos.
<pb n="1156"/>
Sed quia ipsa tractatio aliquanto est longior, quamvis
omnino jucundior, restare nobis debet extrema, ut
cum de caeteris, quantum satis videbitur, disputaverimus,
jam omni cura liberati, ad horum scrutanda
penetralia veniamus. <hi>D.</hi> Mihi vero placet: sed jam
vellem ut ista quae priora suscepimus, explicata essent,
ut jam illud audirem commodius. <hi>M.</hi> Istorum
comparatione quae ante disseruimus, fiunt illa dulciora
quae exspectas.
</p>
          </div3>
        </div2>

<div2>
          <head>CAPUT IX.-- <hi>Membra semipedum sex et septem. Membra semipedum octo et septem. Membra semipedum novem et septem.</hi> </head>
<div3>
            <head>17.</head>
            <p>
 Nunc itaque considera, utrum in duobus membris
quorum primum exhibeat semipedes sex, alterum
septem, reperiatur ea aequalitas ut rite esse versus
queat. Nam post quinque et septem semipedes
hunc esse discutiendum vides. Hujus autem exemplum
est: <hi>Roma, cerne quanta sit deum benigniias</hi>. <hi>D.</hi> 
 Video primum membrum posse in partes distribui,
quae habeant ternos semipedes, secundum in tres et
quatuor. Quare junctis aequalibus fiunt sex semipedes,
tres vero et quatuor septem sunt, et non aequantur
illi numero. Sed si duo et duo in ea parte ubi
quatuor sunt, et duo et unum in ea parte ubi tres
sunt, consideremus, junctis partibus quae binos habent,
fit summa quaternaria: junctis autem illis
quarum in una duo sunt, in alia unum, si etiam ista
tanquam sint quatuor accipiamus, propter unius cum
caeteris numeris concordiam, octo simul fiunt, magisque
excedunt summam senariam, quam cum septem
fuissent.</p>
          </div3>
<div3>
            <head>18.</head>
            <p>
 <hi>M.</hi> Ita est, ut dicis: et ideo isto genere copulationis
a lege versuum separato, attende ut ordo postulat,
in ea nunc membra, quorum primum habet
octo semipedes, septem secundum. Ista vero copulatio
habet quod quaerimus. Nam praecedentis membri partem
dimidiam cum parte subsequentis majore, quae
dimidiae proxima est, jungens, quoniam quaterni semipedes
sunt, octonarii numeri summam facio. Restant
ergo quatuor semipedes de priore, tres de posteriore
membro. Duo inde, et duo hinc copulati, fiunt
quatuor. Duo rursus inde residui, et unus hinc, ad
legem illius convenientiae copulati, qua unum reliquis
par est, quodammodo sumuntur pro quatuor. Ita jam
octonarius superiori octonario congruit. <hi>D.</hi> Sed cur
hujus exemplum non audio? <hi>M.</hi> Quia saepe commemoratum
est: tamen ne suo loco praetermissum putes,
ipsum est, <hi>Roma, Roma, cerne quanta sit deum
benignitas;</hi> vel hoc etiam, <hi>Optimus beatus ille qui procul
negotio.</hi> </p>
          </div3>
<div3>
            <head>19.</head>
            <p>
 Quare jam inspice novem et septem semiped um
connexionem, cujus exemplum est: <hi>Vir optimus beatus
ille qui procul negotio.  D. </hi> Facilis est cognitu ista congruentia:
superius enim membrum in quatuor et quinque,
posterius in tres et quatuor semipedes dividitur.
<pb n="1157"/>
Pars ergo superioris minor cum parte posterioris majore
conjuncta, octonarium numerum facit: et major superioris
cum minore posterioris, item octonarium: nam
illa conjunctio est quatuor et quatuor, ista quinque
et tres semipedes. Huc accedit, quod quinque in duo
et tres semipedes, tres autem in duo et unum si diviseris,
apparet alia convenientia duorum cum duobus,
et unius cum tribus, quia unum cum omnibus numeris
superius commemorata lege confertur. Sed nisi me
ratio fallit, nihil restat ulterius quod de membrorum
copulatione requiramus: jam enim ad octo perventum
est pedes, quem numerum versui, sicut satis cognovimus,
non fas est excedere. Quare jam age, illa
senariorum versuum heroici et iambici vel trochaici,
quo intentionem meam et excitasti et distulisti, pande
secreta.
</p>
          </div3>
        </div2>

<div2>
          <head>CAPUT X.-- <hi>De senariorum versuum excellentia: eos decentissimos non esse, nisi vel heroici sint vel iambici.</hi> </head>
<div3>
            <head>20.</head>
            <p>
 <hi>M.</hi> Faciam, imo faciet ipsa ratio, quae mihi
tibique communis est. Sed meministine, quaeso, cum
ageremus de metris, dixisse nos et ipso sensu admodum
probasse, illos pedes quorum partes ad sesqua
conveniunt, sive in duobus et tribus, ut est creticus
vel paeones, sive in tribus et quatuor, ut epitriti, exclusos
a poetis propter minoris venustatis sonum, solutae
orationis severitatem decorare congruentius, cum his
clausulae colligantur? <hi>D.</hi> Memini: sed quorsum haec
spectant? <hi>M.</hi> Quoniam illud volo prius intelligamus,
hujuscemodi pedibus a poetarum tractatione sejunctis,
non remanere, nisi eos quibus ad tantumdem, ut spondeus
est; aut eos quibus ad duplum, ut iambus; aut
eos quibus ad utrumque partes conveniunt, ut choriambus. <hi>D.</hi> 
 Ita est. <hi>M.</hi> At si haec est poetarum materies,
et soluta oratio versibus inimica est, non versus
ullus nisi ex hoc genere pedum faciendus est. <hi>D.</hi> Assentior.
Video enim poemata versibus quam aliis lyricorum
poetarum metris fieri grandiora, sed adhuc
quo ratio ista tendat, ignoro.</p>
          </div3>
<div3>
            <head>21.</head>
            <p>
 <hi>M.</hi> Ne propera: disputamus enim jam de senariorum
versuum excellentia, et prius tibi cupio demonstrare,
si potero, decentissimos senarios, nisi
duorum istorum generum esse non posse, quae omnium
etiam sunt celeberrima, quorum unum est heroicum,
ut, <hi>Arma virumque cano, Trojae qui primus ab oris,</hi> 
quod usus metitur spondeo et dactylo, subtilior ratio
spondeo et anapaesto: alterum quod iambicum dicitur,
et eadem ratione invenitur trochaicum. Nam credo
tibi manifestum esse longis syllabis, nisi breves interponantur,
obtundi quodam modo spatia sonorum;
item nisi brevibus longae, nimis concisa et quasi tremula
fieri; neutra esse temperata, quamvis temporum
aequalitate aures impleant. Quamobrem nec illi versus
qui sex pyrrhichios, et sex proceleumaticos habent,
aspirant ad heroici dignitatem, nec illi ad trochaici
qui sex tribrachos habent. Huc accedit, quia
in istis quos caeteris ipsa ratio praeponit, si membra
praeposteres, totum ita commutabitur, ut alios etiam
<pb n="1158"/>
pedes necessario metiamur. Itaque inconversibiliores,
ut ita dicam, sunt quam illi qui aut omnibus brevibus,
aut longis omnibus constant. Et ideo sive quinque
et septem, sive septem et quinque semipedibus
membra in his temperatioribus ordinentur, nihil
interest: neutro enim horum ordine converti versus
potest sine tanta commutatione, ut aliis pedibus currere
videatur. In illis autem si carmen coeptum erit
talibus versibus, quorum priora membra quinos semipedes
habeant, non oporteat eos miscere in quibus
septeni priores sunt, ne jam liceat omnes convertere:
non enim a conversione revocat ulla pedum commutatio.
Sed tamen heroicis conceditur spondeos omnes
rarissime interponere, quod quidem posterior aetas
haec nostra minime probavit. Trochaicis autem sive
iambicis, cum pedem tribrachum quolibet loco interponere
liceat, habere tamen in hujuscemodi carminibus
versum solutum in omnes breves, turpissimum
judicatum est.</p>
          </div3>
<div3>
            <head>22.</head>
            <p>
 Remotis igitur epitritis pedibus a lege versuum
senaria, non solum quod solutae orationi sunt aptiores,
verum etiam quod si sex fuerint, triginta et duo
tempora excedunt, sicut dispondei; remotis etiam
quinum temporum pedibus, quod sibi eos libentius ad
clausulas vindicavit oratio; molossis item et aliis temporum
senum, quamvis in poematis venustissime vigeant,
ab hoc de quo nunc agimus numero temporum
exclusis; restant versus omnium brevium syllabarum,
qui vel pyrrhichios vel proceleumaticos vel tribrachos
habent, et omnium longarum qui spondeos. Qui quanquam
admittantur ad senarium modum, dignitati tamen
et temperationi horum qui brevibus longisque
variantur; et ob hoc multo minus converti possunt,
cedant necesse est.
</p>
          </div3>
        </div2>

<div2>
          <head>CAPUT XI.-- <hi>Senarii quomodo commodius metiendi.</hi> </head>
<div3>
            <head>23.</head>
            <p>
 Sed quaeri potest cur meliores versus judicati
sint senarii, in quibus anapaestum subtilis illa ratio
metitur, et ii in quibus trochaeum; quam si dactylum
ibi, et hic iambum metiretur. Sine praejudicio enim
sententiae, quoniam nunc de numeris agimus, si versus
ita esset: <hi>Trojae qui primus ab oris arma virumque
cano,</hi> vel de illo genere: <hi>Qui procul malo pius beatus
ille;</hi> uterque horum nec minus senarius esset, nec
minus brevium longarumque syllabarum temperatione
moderatus, nec magis converti poterat; et in utroque
membra ita ordinata sunt, ut et in quinto et in septimo
semipede pars orationis terminetur: cur ergo
meliores istis putentur, si potius ita sint, <hi>Arma virumque
cano, Trojae qui primus ab oris. Beatus ille qui
procul pius malo?</hi> In qua quaestione facilius et proclivius
dixerim forte evenisse, ut isti prius animadverterentur
et frequentarentur; aut si id non est fortuitum,
melius credo visum fuisse, ut heroicus duabus
longis, quam duabus brevibus et longa clauderetur,
quod in longis aures commodius acquiescunt: ille autem
alter in finali semipede longam syllabam potius
haberet quam brevem. Res quidem sic se habet, ut
<pb n="1159"/>
quicumque horum priores eligerentur, necessario aliis
auferrent locum, qui membris iisdem praeposteratis
fieri possent. Quocirca si melior judicatus est, cujus
exemplum est, <hi>Arma virumque cano, Trojae qui primus
ab oris;</hi> inepte jam fieret isto converso aliud genus, sicuti
est, <hi>Trojae qui primus ab oris, arma virumque cano.</hi> 
Quod etiam de trochaico genere intelligendum est. Nam
si est honestior, <hi>Beatus ille qui procul negotio:</hi> quod
genus isto praeposterato fieret, ut est, <hi>Qui procul negotio
beatus ille,</hi> fieri profecto non oportet: tamen si quis
audeat et faciat tales versus, manifestum est eum alia
genera senariorum esse facturum, quibus sint ista
meliora.</p>
          </div3>
<div3>
            <head>24.</head>
            <p>
 Hi ergo senariorum omnium pulcherrimi, non
potuerunt ambo obtinere sinceritatem suam adversus
hominum licentiam. Nam in trochaico genere, non
senario solo, sed unde minus incipit usque ad magnitudinem
extremam quae octo pedes habet, miscendos
poetae putaverunt quatuor temporum pedes omnes,
qui adhibentur ad numeros: et Graeci quidem alternis
locis primo et tertio, et ita deinceps, si a semipede
versus incipit: sin ab integro trochaeo, secundo et
quarto loco, atque ita deinceps servatis intervallis,
memorati longiores collocantur pedes. Quae corruptio
ut tolerabilis fieret, non singulos pedes in duas partes,
quarum una levationis, altera positionis est,
plaudendo diviserunt; sed unum pedem levantes, alterum
ponentes, unde ipsum senarium trimetrum vocant,
ad epitritorum divisionem plausum retulerunt.
Sed si hoc saltem constanter teneretur, quamvis pedes
epitriti magis orationis sint quam poematis, nec
jam senarius, sed ternarius versus inveniretur; non
tamen omnimodo illa numerorum labefactaretur aequalitas.
Nunc vero quatuor temporum pedes, dummodo
in locis memoratis ponantur, licet non solum in omnibus
ponere, sed ubi libet eorum, et quoties libet.
Nostri vero veteres, nec ipsa locorum intervalla intermiscendis
hujuscemodi pedibus, servare potuerunt.
Quare in hoc genere poetae ista corruptione atque licentia
plane assecuti sunt, quod eos voluisse arbitrandum
est, ut essent in fabulis poemata solutae orationi
simillima. Sed quoniam satis dictum est cur inter senarios
isti versus magis nobilitati sint, nunc videamus
cur ipsi senarii meliores sint versus quam caeteri
in quolibet alio pedum numero constituti. Nisi quid
habes adversus ista quae disseras. <hi>D.</hi> Prorsus assentior:
et jam illam membrorum aequalitatem, cui me
attentissimum paulo ante reddidisti, si vel nunc fas
est, cognoscere vehementer exspecto.
</p>
          </div3>
        </div2>

<div2>
          <head>CAPUT XII.-- <hi>Senarii versus cur aliis praestantiores.</hi> </head>
<div3>
            <head>25.</head>
            <p>
 <hi>M.</hi> Totus ergo adesto, atque responde, utrum
tibi videatur quaelibet longitudo posse in quotlibet partes
secari. <hi>D.</hi> Satis mihi ista persuasa sunt: nec dubitari
posse arbitror, quin omnis longitudo quae linea
dicitur, habeat dimidiam sui partem, ac per hoc in
duas lineas decussatim secari queat: et quia ipsae duae
<pb n="1160"/>
lineae quae ista sectione fiunt, procul dubio lineae
sunt, etiam in ipsis hoc fieri posse manifestum est.
Itaque et quantulacumque longitudo in quotlibet partes
secari potest. <hi>M.</hi> Expeditissime atque verissime.
Quare nunc illud vide, utrum recte asseveretur, omnem
longitudinem ad latitudinem porrigendam, quae
ab ipsa oritur, tantum valere quantum latitudinis quadratum
occupat. Si enim minus aut amplius in latum
spatium proceditur quam longa est linea unde proceditur,
quadratum non fit; sin tantum, nihil aliud quam
quadratum fit. <hi>D.</hi> Intelligo et assentior: quid enim
verius? <hi>M.</hi> Illud ergo jam sequi, ut opinor, vides, ut
si pro linea in longum ordinati calculi pares ponantur,
non perveniat illa longitudo ad quadratam formam,
nisi per eumdem numerum multiplicati calculi fuerint:
ut si verbi gratia duos calculos ponas, quadratum non
facias, nisi aliis duobus ad latitudinem adjunctis: sin
tres, sex adjungendi sunt, sed terni distributi ad duos
ordines similiter in latitudinem: si enim ad longitudinem
additi fuerint, nulla figura fit. Longitudo enim
sine latitudine figura non est. Atque ita proportione
licet considerare alios numeros: ut enim bis bina, et
ter terna quadratas figuras in numeris faciunt, ita quater
quaterna, quinquies quina, sexies sena, atque ita
per infinitum in caeteris. <hi>D.</hi> Etiam ista rata et manifesta
sunt. <hi>M.</hi> Attende nunc utrum sit aliqua temporis
longitudo. <hi>D.</hi> Quis dubitaverit nullum esse tempus
sine aliqua longitudine? <hi>M.</hi> Quid? versus potestne non
obtinere aliquam temporis longitudinem? <hi>D.</hi> Imo necesse
est obtineat. <hi>M.</hi> Quid in ea longitudine pro calculis
melius collocamus? pedesne, qui duas in partes,
id est levationem et positionem necessario distribuuntur
; an ipsos semipedes potius, qui singulas levationes
positionesque obtinent? <hi>D.</hi> Semipedes congruentius
judico pro illis calculis poni.</p>
          </div3>
<div3>
            <head>26.</head>
            <p>
 <hi>M.</hi> Age, nunc commemora membrum versus
heroici brevius, quot semipedes habeat. <hi>D.</hi> Quinque. <hi>M.</hi> 
 Dic exemplum. <hi>D. Arma virumque cano.  M. </hi> Num
igitur aliud desideras, nisi ut alii septem semipedes
cum istis quinque aliqua aequalitate conveniant? <hi>D.</hi> 
Nihil prorsus aliud. <hi>M.</hi> Quid? septem semipedes possuntne
aliquem versum complere per se? <hi>D.</hi> Possunt
vero: nam tot semipedes habet primus ac minimus
versus, annumerato in fine silentio. <hi>M.</hi> Recte dicis:
sed ut versus esse possit, quomodo in duo membra
dividitur? <hi>D.</hi> In quatuor scilicet, et tres semipedes. <hi>M.</hi> 
 Duc ergo in legem quadrati has partes singulas, et
vide quid faciant quatuor quater. <hi>D.</hi> Sexdecim. <hi>M.</hi> 
Quid tria ter? <hi>D.</hi> Novem. <hi>M.</hi> Quid totum simul? <hi>D.</hi> 
Viginti quinque. <hi>M.</hi> Septem ergo semipedes quoniam
possunt habere duo membra, singulis membris suis
ad quadratorum rationem relatis, vigesimum quintum
numerum in summa faciunt; et est una pars versus
heroici. <hi>D.</hi> Ita est. <hi>M.</hi> Altera igitur pars quae habet
quinque semipedes, quoniam non potest in duo membra
<pb n="1161"/>
dividi, et debet aliqua aequalitate concinere, nonne
tota in quadratum ducenda est? <hi>D.</hi> Nihil aliud omnino
censeo, et jam tandem agnosco aequalitatem mirabilem.
Quinque enim quinquies ducta eadem viginti
quinque consummant. Nec ergo immerito senarii versus
caeteris celebratiores nobilioresque facti sunt:
dici enim vix potest quantum inter illorum aequalitatem
in membris imparibus, et aliorum omnium
intersit.
</p>
          </div3>
        </div2>

<div2>
          <head>CAPUT XIII.-- <hi>Epilogus.</hi> </head>
<div3>
            <head>27.</head>
            <p>
 <hi>M.</hi> Non te ergo fefellit pollicitatio mea, vel
potius ipsa nos, quam uterque nostrum sequitur, ratio.
Quare ut istum jam sermonem concludamus aliquando,
cernis certe cum sint metra pene innumerabilia,
versum tamen esse non posse, nisi duobus membris
sibimet concinnatis, aut totidem semipedibus, sed
non conversibilibus terminatis, ut est, <hi>Maecenas atavis
edite regibus;</hi> aut dispari numero etiam semipedum,
sed tamen aliqua aequalitate conjunctis, ut sunt quatuor
et tres, aut quinque et tres, vel quinque et septem,
aut sex et septem, aut octo et septem, vel septem
et novem. A pleno enim pede trochaicus, ut est, <hi>Optimus beatus ille qui procul negotio;</hi> 
 et a non pleno
potest versus exordiri, ut est, <hi>Vir optimus beatus ille
qui procul negotio:</hi> terminari autem nisi non pleno
prorsus non potest. Sed isti non pleni pedes, sive integros
semipedes habeant, sicuti est iste quem nunc
posui; sive minus quam dimidium pedem, sicut in illo
choriambico duae ultimae breves, <hi>Maecenas atavis edite
regibus;</hi> sive plus quam dimidium, ut in ejus capite
duae primae longae, aut in fine alterius choriambici
bacchius, cujus exemplum est, <hi>Te domus Evandri</hi>, <hi>te
sedes celsa Latini</hi>. Omnes ergo isti non pleni pedes
semipedes nuncupantur.
<pb n="1162"/>
</p>
          </div3>
<div3>
            <head>28. </head>
            <p>
Jam vero non solum talia poemata versibus fiunt,
ut in his unum genus teneatur, qualia Epicorum poetarum
sunt, vel etiam Comicorum; sed illos quoque
ambitus quos <foreign xml:lang="greek">περιόδους</foreign> Graeci vocant, non tantum illis
metris quae lege versuum non tenentur, Lyrici poetae
faciunt, sed etiam versibus. Nam ille Flacci,
</p>
            <l>Nox erat, et coelo fulgebat luna sereno</l>
<l>Inter minora sidera.</l>
            <p>  <note>(Horat. Epod. ode 15)</note> 
bimembris ambitus est, et versibus constans. Qui duo
versus sibimet convenire non possunt, nisi uterque ad
senorum temporum referatur pedes. Nam modus heroicus
cum modo iambico vel trochaico non concinit,
quia illi pedes ad tantumdem, hi ad duplum partiuntur.
Fiunt ergo ambitus aut omnibus metris non cum
versibus, ut illi sunt de quibus in superiori sermone
disputatum est, cum de ipsis metris ageremus; aut
tantum versibus, ut ii de quibus nunc dictum est;
aut ut et versibus, et aliis metris temperentur, quale
illud est:
</p>
            <l>Diffugere nives, redeunt jam gramina campis,</l>
<l>Arboribusque comae.</l>
            <p>  <note>(Id. lib. 4 Carminum, ode 7.)</note> 
Quo autem ordine locentur vel versus cum aliis metris,
vel majora membra cum minoribus, nihil interest
ad aurium voluptatem, dummodo non brevior
quam bimembris, non amplior quam quadrimembris
sit ambitus. Sed jam si nihil habes quod contradicas,
finis sit hujus disputationis, ut deinceps quod ad hanc
partem musicae attinet quae in numeris temporum est,
ab his vestigiis ejus sensibilibus, ad ipsa cubilia, ubi
ab omni corpore aliena est, quanta valemus sagacitate
veniamus.
</p>
          </div3>
        </div2>
      </div1>

<div1>
        <head> <hi>LIBER SEXTUS.</hi> In quo ex mutabilium numerorum in inferioribus rebus consideratione evehitur animus ad immutabiles numeros, qui in ipsa sunt immutabili veritate.</head>
<div2>
          <head>CAPUT PRIMUM.-- <hi>Superiores libri quibus scripti sint, quove consilio.</hi> </head>
<div3>
            <head>1.</head>
            <p>
 <hi>M.</hi> Satis diu pene atque adeo plane pueriliter
<pb n="1161"/>per quinque libros in vestigiis numerorum ad moras
temporum pertinentium morati sumus: quam nostram
nugacitatem apud benevolos homines facile fortassis
excuset officiosus labor; quem non ob aliud suscipiendum
putavimus, nisi ut adolescentes, vel cujuslibet
aetatis homines, quos bono ingenio donavit Deus, non
praepropere, sed quibusdam gradibus a sensibus carnis
atque a carnalibus litteris, quibus eos non haerere
difficile est, duce ratione avellerentur, atque um Deo
et Domino rerum omnium, qui humanis mentibus
nulla natura interposita praesidet, incommutabilis veritatis
amore adhaerescerent. Illos igitur libros qui
<pb n="1162"/>
leget, inveniet nos cum grammaticis et poeticis animis,
non habitandi electione, sed itinerandi necessitate
versatos. Ad hunc autem librum cum venerit, si,
ut spero et supplex deprecor, Deus et Dominus noster
propositum meum voluntatemque gubernaverit, et eo
quo est intenta perduxerit, intelliget non vilis possessionis
esse vilem viam, per quam nunc cum imbecillioribus,
nec nos ipsi admodum fortes ambulare maluimus,
quam minus pennatos per liberiores auras
praecipitare. Ita nos, quantum arbitror, aut nihil aut
non multum peccasse judicabit, si tamen de numero
spiritualium virorum iste fuerit. Nam turba caetera de
scholis linguarum tumultuantium, et ad plaudentium
strepitum vulgari levitate laetantium, si forte irruerit
in has litteras, aut contemnet omnes, aut illos quinque
libros sufficere sibi arbitrabitur: istum vero in
<pb n="1163"/>
quo fructus illorum est, vel abjiciet quasi non necessarium,
vel differet quasi post necessarium. Reliquos
vero qui ad ista intelligenda cruditi non sunt, si sacramentis
Christianae puritatis imbuti, in unum et
verum Deum summa charitate nitentes, cuncta puerilia
transvolaverunt, fraterne admoneo ne ad ista descendant,
et cum hic laborare coeperint, de tarditate
sua conquerantur, ignorantes itinera difficilia et molesta
pedibus suis, volando se posse etiam ignorata
transire. Si autem ii legunt qui et infirmis aut inexercitatis
gressibus hac ambulare non possunt, et nullas
pietatis alas habent, quibus ista neglecta praetervolent,
non se inserant inconvenienti negotio; sed praeceptis
saluberrimae religionis, et nido fidei Christianae
pennas nutriant, quibus subvecti laborem ac pulverem
hujus itineris evadant, magis ipsius patriae quam
viarum flexuosarum amore flagrantes. His enim haec
scripta sunt, qui litteris saecularibus dediti, magnis
implicantur erroribus, et bona ingenia in nugis conterunt,
nescientes quid ibi delectet. Quod si animadverterent,
viderent qua effugerent illa retia, et quisnam
esset beatissimae securitatis locus.
</p>
          </div3>
        </div2>

<div2>
          <head>CAPUT II.-- <hi>Sonorum numeri quotuplicis generis, et an quodque eorum genus sine alio esse possit. Primum genus numerorum in ipso sono. Secundum genus in ipso sensu audientis.</hi> </head>
<div3>
            <head>2.</head>
            <p>
 <hi>M.</hi> Quamobrem tu cum quo mihi nunc ratio est,
familiaris meus, ut a corporeis ad incorporea transeamus,
responde, si videtur, cum istum versum pronuntiamus, <hi>Deus creator omnium,</hi> 
 istos quatuor iambos
quibus constat, et tempora duodecim ubinam esse
arbitreris, id est, in sono tantum qui auditur, an
etiam in sensu audientis qui ad aures pertinet, an in
actu etiam pronuntiantis, an quia notus versus est,
in memoria quoque nostra hos numeros esse fatendum
est? <hi>D.</hi> In his omnibus puto. <hi>M.</hi> Nusquamne
amplius? <hi>D.</hi> Quid aliud restet non video, nisi forte
interior et superior aliqua vis sit unde ista procedunt. <hi>M.</hi> 
 Non ego quaero quid suspicandum sit:
quare si haec quatuor genera ita tibi apparent, ut nullum
aliud videas quod aeque manifestum sit, discernamus
ea, si placet, ab invicem, et videamus utrum
singula esse sine invicem possint. Nam credo non te
esse negaturum fieri posse, ut in aliquo loco aliquis
sonus existat hujuscemodi morulis et dimensionibus
verberans aerem vel stillicidio vel aliquo alio pulsu
corporum, ubi nullus adsit auditor. Quod cum fit,
num praeter illud primum genus, cum ipse sonus hos
numeros habet, ullum horum quatuor reperitur? <hi>D.</hi> 
Nullum aliud video.</p>
          </div3>
<div3>
            <head>3.</head>
            <p>
 <hi>M.</hi> Quid iste alter, qui est in sensu audientis?
potestne esse si nihil sonet? Non enim quaero utrum
habeant illae aures vim percipiendi si quidquam sonuerit,
qua utique non carent si desit sonus: non
enim et cum silentium est, nihil a surdis differunt;
sed quaero utrum ipsos numeros habeant, etiamsi nihil
<pb n="1164"/>
sonet. Siquidem aliud est habere numeros, aliud
posse sentire numerosum sonum. Nam et si sentientem
corporis locum digito tangas, quotieslibet tangitur,
toties sentitur tactu ille numerus: et cum sentitur,
non eo caret sentiens: sed utrum insit etiam tangente
nullo, non sensus ille, sed numerus, similiter
quaeritur. <hi>D.</hi> Non facile dixerim, carere sensum numeris
talibus in se constitutis, etiam antequam aliquid
sonet: non enim aliter aut eorum mulceretur concinnitate,
aut absurditate offenderetur. Idipsum ergo
quidquid est, quo aut annuimus aut abhorremus, non
ratione sed natura, cum aliquid sonat, ipsius sensus
numerum voco. Non enim tunc fit in auribus meis,
cum sonum audio, haec vis approbandi et improbandi.
Aures quippe non aliter bonis sonis quam malis patent. <hi>M.</hi> 
 Vide potius ne ista duo sint minime confundenda.
Nam si versus quilibet modo correptius, modo
productius pronuntietur, spatium temporis non idem
teneat necesse est, quamvis eadem pedum ratione
servata. Ut ergo ipso suo genere aures mulceat, illa
vis facit qua concinna adsciscimus, et absurda respuimus.
Ut autem breviore tempore sentiatur cum
celerius, quam cum tardius promitur, non interest
aliquid nisi quamdiu aures tangantur sono. Affectio
ergo haec aurium cum tanguntur sono, nullo modo
talis est ac si non tangantur. Ut enim differt audire
ab eo quod est non audire, ita differt hanc vocem audire
ab eo quod est alteram audire. Haec igitur affectio
nec ultra porrigitur, nec infra cohibetur; quoniam
est mensura ejus soni qui facit eam. Altera est ergo
in iambo, altera in tribracho; productior in productiore
iambo, correptior in correptiore; nulla in silentio.
Quae si numerosa voce fit, etiam ipsa numerosa
sit necesse est. Neque esse potest, nisi cum
adest effector ejus sonus: similis est enim vestigio in
aqua impresso, quod neque ante formatur quam corpus
impresseris, neque remanet cum detraxeris. Naturalis
vero illa vis quasi judiciaria, quae auribus
adest, non desinit esse in silentio, nec nobis eam
sonus infert, sed ab ea potius, sive probandus, sive
improbandus excipitur. Quare ista duo, nisi fallor,
distinguenda sunt; et fatendum numeros, qui sunt in
ipsa passione aurium, cum aliquid auditur, sono inferri,
auferri silentio. Ex quo colligitur numeros qui
sunt in ipso sono, posse esse sine istis qui sunt in eo
quod est audire, cum hi sine illis esse non possint.
</p>
          </div3>
        </div2>

<div2>
          <head>CAPUT III.-- <hi>Tertium genus numerorum in ipso actu pronuntiantis. Quartum genus numerorum in ipsa memoria.</hi> </head>
<div3>
            <head>4.</head>
            <p>
 <hi>D.</hi> Assentior. <hi>M.</hi> Attende igitur hoc tertium
genus, quod est in ipso usu et operatione pronuntiantis;
et vide utrum possint esse hi numeri sine
illis qui sunt in memoria. Nam et taciti apud nosmetipsos
possumus aliquos numeros cogitando peragere
ea mora temporis, qua etiam voce peragerentur. Hos
in quadam operatione animi esse manifestum est,
quae quoniam nullum edit sonum, nihilque passionis
infert auribus, ostendit hoc genus sine illis duobus
<pb n="1165"/>
esse posse, quorum unum in sono est, alterum in audiente,
quando audit. Sed utrum existeret, nisi adjuvante
memoria, quaerimus. Quanquam si anima hos
numeros agit, quos in venarum pulsu invenimus,
soluta quaestio est: nam et in operatione hos esse
manifestum est. et nihil ad eos adjuvamur memoria.
Quod si de his incertum est, utrum operantis animae
sint; de istis certe quos reciproco spiritu agimus,
nulli dubium est, quin et temporum intervallis numeri
sint, et eos sic anima operetur, ut etiam voluntate
adhibita multis modis variari queant: nec tamen ut
agantur, ulla opus est memoria. <hi>D.</hi> Videtur mihi hoc
genus sine tribus caeteris esse posse. Quamvis enim
pro temperatione corporum varios venarum pulsus,
et respirationis intervalla fieri non ambigam; tamen
operante anima fieri, negare quis audeat? Qui cursus
et si pro diversitate corporum aliis celerior est, aliis
tardior; nisi tamen adsit anima quae id agat, nullus
est. <hi>M.</hi> Considera igitur et quartum genus, eorum
scilicet numerorum qui sunt in memoria: nam si eos
recordatione depromimus, et cum in alias cogitationes
deferimur, hos rursum relinquimus velut in suis secretis
reconditos, non, opinor, occultum est eos esse
posse sine caeteris. <hi>D.</hi> Non dubito eos esse sine caeteris;
sed tamen nisi auditi, vel cogitati, non mandarentur
memoriae: et ideo quanquam illis desinentibus
maneant, iisdem tamen praecedentibus imprimuntur.
</p>
          </div3>
        </div2>

<div2>
          <head>CAPUT IV.-- <hi>Quintum genus numerorum in ipso naturali judicio sentiendi. Ex quinque recensitis numerorum generibus quodnam antecellat.</hi> </head>
<div3>
            <head>5.</head>
            <p>
 <hi>M.</hi> Non resisto tibi, et vellem jam quaerere,
quod tandem horum quatuor generum praestantissimum
judices: nisi arbitrarer dum illa tractamus,
nescio unde apparuisse nobis quintum genus, quod
est in ipso naturali judicio sentiendi, cum delectamur
parilitate numerorum, vel cum in eis peccatur, offendimur.
Non enim contemno quod tibi visum est, sine
quibusdam numeris in eo latentibus, hoc sensum
nostrum nullo modo agere potuisse. An forte ad
istorum quatuor aliquod genus hanc tantam vim pertinere
arbitraris? <hi>D.</hi> Ego vero ab illis omnibus hoc
genus distinguendum puto. Siquidem aliud est sonare,
quod corpori tribuitur, aliud audire, quod in corpore
anima de sonis patitur, aliud operari numeros vel
productius vel correptius, aliud ista meminisse, aliud
de his omnibus vel annuendo vel abhorrendo quasi
quodam naturali jure ferre sententiam.</p>
          </div3>
<div3>
            <head>6.</head>
            <p>
 <hi>M.</hi> Age, nunc dic mihi quinque horum quod
maxime excellat. <hi>D.</hi> Hoc quintum puto. <hi>M.</hi> Recte
putas: non enim de illis posset, nisi excelleret, judicare.
Sed rursus quaero, caeterorum quatuor quod
maxime probes. <hi>D.</hi> Illud profecto quod est in memoria;
quia video ibi diuturniores esse numeros, quam
cum sonant, vel cum audiuntur, vel cum aguntur. <hi>M.</hi> 
 Praeponis ergo factos facientibus: nam istos qu
sunt in memoria, ab illis aliis imprimi paulo ante
dixisti. <hi>D.</hi> Nollem praeponere: sed rursus quomodo
non praeponam diuturniora minus diuturnis, non video.
<pb n="1166"/> <hi>M.</hi> 
 Non te istuc moveat. Non enim sicut aeterna
temporalibus, ita ea quae diutius abolentur, iis quae
breviore tempore transeunt, praeferenda sunt. Quia
et sanitas unius diei profecto est melior, quam multorum
dierum imbecillitas. Et si optanda optandis
comparemus, melior est unius diei lectio, quam plurium
scriptio, si eadem res uno die legatur, quae
pluribus scribitur. Ita numeri qui sunt in memoria,
etsi diutius manent quam illi a quibus imprimuntur,
non eos tamen anteponere oportet eis quos agimus,
non in corpore, sed in anima: utrique enim praetereunt,
alii cessatione, alii oblivione. Sed illi quos
operamur, etiam nondum cessantibus nobis successione
sequentium videntur auferri, dum primi secundis,
et secundi tertiis, atque ita deinceps priores posterioribus
praetereundo concedunt locum, donec
ultimos perimat ipsa cessatio. Oblivione vero plures
simul numeri, quamvis paulatim, absterguntur: nam
nec ipsi aliquandiu manent integri. Quod enim post
annum, verbi gratia, in memoria non invenitur, etiam
post unum diem jam minus est: sed non sentitur ista
diminutio: non tamen falso ex eo conjicitur, quia non
utique pridie quam compleatur annus repente totum
evolat: unde intelligi datur, ab illo tempore quo inhaeret
memoriae, incipere labi. Hinc est illud quod
plerumque dicimus, Tenuiter memini, cum aliquid
post tempus recordando repetimus, antequam plane
totum excidat. Quapropter utrumque hoc numerorum
genus mortale est. Verumtamen facientes factis jure
anteponuntur. <hi>D.</hi> Accipio, et probo.</p>
          </div3>
<div3>
            <head>7.</head>
            <p>
 <hi>M.</hi> Jam ergo tria reliqua intuere, et eorum quoque
quod sit optimum et caeteris praeferendum, edissere. <hi>D.</hi> 
 Non est hoc facile. Nam ex illa regula qua
factis facientes oportet anteferre, cogor sonantibus
numeris palmam dare: hos enim sentimus audientes,
et cum hos sentimus, hos patimur. Hi ergo faciunt
eos qui sunt in aurium passione cum audimus: hi autem
rursus quos sentiendo habemus, faciunt alios in
memoria, quibus a se factis recte praeferuntur. Sed
hic quia et sentire et meminisse animae est, non moveor,
si aliquid quod in anima fit, alicui quod item in
ea fit anteponam. Illud me conturbat, quomodo sonantes
numeri, qui certe corporei sunt, vel quoquo
modo in corpore, magis laudandi sint quam illi, qui,
cum sentimus, in anima esse reperiuntur. Sed rursus
conturbat quomodo non magis laudandi sint, cum hi
faciant, illi ab his fiant. <hi>M.</hi> Mirare potius quod facere
aliquid in anima corpus potest. Hoc enim fortasse
non posset, si non peccato primo corpus illud quod
nulla molestia et summa facilitate animabat et gubernabat,
in deterius commutatum, et corruptioni subjaceret
et morti: quod tamen habet sui generis pulchritudinem,
et eo ipso dignitatem animae satis commendat,
cujus nec plaga, nec morbus sine honore alicujus
decoris meruit esse. Quam plagam summa Dei Sapientia,
mirabili et ineffabili sacramento dignata est assumere,
cum hominem sine peccato, non sine peccatoris
conditione suscepit. Nam et nasci humanitus, et pati
et mori voluit. Nihil horum merito, sed excellentissima
<pb n="1167"/>
bonitate; ut nos caveremus magis superbiam, qua
dignissime in ista cecidimus, quam contumelias quas
indignus excepit; et animo aequo mortem debitam solveremus,
si propter nos potuit etiam indebitam sustinere;
et quidquid secretius atque purgatius in tali
sacramento a sanctis et melioribus intelligi potest.
Ergo animam in carne mortali operantem, passionem
corporum sentire non mirum est. Nec quia ipsa est
corpore melior, melius putandum est omne quod in
ea fit, quam omne quod fit in corpore. Credo enim
tibi videri verum falso esse praeponendum. <hi>D.</hi> Quis
dubitaverit? <hi>M.</hi> Num vero est arbor, quam videmus
in somnis? <hi>D.</hi> Nullo modo. <hi>M.</hi> At ejus forma in anima
fit, hujus autem, quam nunc videmus, in corpore
facta est. Quare cum et verum falso, et anima corpore
melior sit, verum in corpore melius est quam falsum
in anima. Sed ut hoc in quantum verum, non in quantum
in corpore fit, melius est; ita illud in quantum falsum,
non in quantum in anima fit, fortasse est deterius.
Nisi quid habes ad haec. <hi>D.</hi> Nihil equidem. <hi>M.</hi> Audi
aliud quod sit, ut puto, vicinius quam melius. Neque
enim negabis, quod decet esse melius, quam id quod
non decet. <hi>D.</hi> Imo fateor. <hi>M.</hi> At in qua veste decens
est mulier, in eadem virum indecentem esse posse, quis
ambigat? <hi>D.</hi> Et hoc manifestum est. <hi>M.</hi> Quid si ergo
forma ista numerorum decet in sonis, qui allabuntur
auribus, et dedecet in anima, cum eos sentiendo ac
patiendo habet, num magnopere mirandum est? <hi>D.</hi> 
 Non opinor. <hi>M.</hi> Quid ergo dubitamus sonantes numeros
atque corporeos praeponere iis qui ab ipsis
fiunt, quamvis in anima fiant, quae corpore est melior?
quia numeros numeris, efficientes factis, non
corpus animae praeponimus. Corpora enim tanto meliora
sunt, quanto numerosiora talibus numeris. Anima
vero istis quae per corpus accipit, carendo fit melior,
cum sese avertit a carnalibus sensibus, et divinis sapientiae
numeris reformatur ( <hi>a</hi> ). Ita quippe in Scripturis
sanctis dicitur: <hi>Circumivi ego, ut scirem et considerarem
et quaererem sapientiam et numerum <note>(Eccle. VII,
26)</note>
            </hi>. Quod nullo modo arbitrandum est de his numeris
dictum, quibus etiam flagitiosa theatra personant:
sed de illis, credo, quos non a corpore accipit anima,
sed acceptos a summo Deo ipsa potius imprimit corpori.
Quod quale sit, non hoc loco est considerandum.
</p>
          </div3>
        </div2>

<div2>
          <head>CAPUT V.-- <hi>Anima an a corpore patiatur, et quomodo sentiat.</hi> </head>
<div3>
            <head>8.</head>
            <p>
 Verumtamen ne illud occurrat, arboris vitam
meliorem esse quam nostram, quoniam non accipit
sentiendo a corpore numeros (nullus enim ei sensus
est); diligenter considerandum est utrum revera nihil
sit aliud quod dicitur audire, nisi aliquid a corpore in
anima fieri. Sed perabsurdum est fabricatori corpori
materiam quoquo modo animam subdere. Nunquam
enim anima est corpore deterior; et omnis materia
fabricatore deterior. Nullo modo igitur anima fabricatori
<pb n="1168"/>
corpori est subjecta materies. Esset autem,
si aliquos in ea numeros corpus operaretur.
Non ergo, cum audimus, fiunt in anima numeri ab iis
quos in sonis cognoscimus. An aliquid renuis? <hi>D.</hi> Quid
est ergo quod in audiente contingit? <hi>M.</hi> Quidquid illud
sit quod fortasse invenire aut explicare non possumus,
num ad hoc valebit, ut animam corpore meliorem
esse dubitemus? Aut cum hoc fatemur, poterimusne
operanti corpori et numeros imponenti eam
subdere; ut illud sit fabricans, haec autem materies
de qua et in qua numerosum aliquid fabricetur? Quod
si credimus, deteriorem illam credamus necesse est.
Quo quid miserius, quid detestabilius credi potest?
Quae cum ita sint, conabor equidem, quantum Deus
adjuvare dignabitur, quidnam ibi lateat conjectare atque
disserere. Sed si hoc propter utriusque aut alterius
nostrum infirmitatem minus pro voluntate successerit,
vel nos ipsi alias sereniores id investigabimus,
vel intelligentioribus investiganda deferemus, vel aequo
animo latere patiemur: non tamen ideo ista certiora
de manibus debemus amittere. <hi>D.</hi> Tenebo istud inconcussum
si potero, et tamen latebram istam non
esse impenetrabilem nobis velim.</p>
          </div3>
<div3>
            <head>9.</head>
            <p>
 <hi>M.</hi> Cito dicam quid sentio: tu vero aut sequere,
aut etiam praecede, si valebis, ubi me cunctari et haesitare
animadverteris. Ego enim ab anima hoc corpus
animari non puto, nisi intentione facientis. Nec ab
isto quidquam illam pati arbitror, sed facere de illo et
in illo tanquam subjecto divinitus dominationi suae:
aliquando tamen cum facilitate, aliquando cum difficultate
operari, quanto pro ejus meritis magis minusve
illi cedit natura corporea. Corporalia ergo quaecumque
huic corpori ingeruntur aut objiciuntur extrinsecus,
non in anima, sed in ipso corpore aliquid faciunt,
quod operi ejus aut adversetur, aut congruat. Ideoque
cum renititur adversanti, et materiam sibi subjectam
in operis sui vias difficulter impingit, fit attentior
ex difficultate in actionem; quae difficultas
propter attentionem, cum eam non latet, sentire dicitur,
et hoc vocatur dolor aut labor. Cum autem congruit
quod infertur, aut adjacet, facile totum id vel
ex eo quantum opus est, in sui operis itinera traducit.
Et ista ejus actio qua suum corpus convenienti extrinsecus
corpori adjungit, quoniam propter quiddam
adventitium attentius agitur, non latet; sed propter
convenientiam, cum voluptate sentitur. At cum desunt
ea quibus corporis detrimenta reficiat, egestas consequitur;
et hac actionis difficultate cum fit attentior,
et talis ejus operatio non eam latet, fames aut sitis,
aut tale aliquid appellatur. Cum autem supersunt ingesta,
et ex eorum onere nascitur difficultas operandi,
neque hoc sine attentione fit; et cum talis actio non
latet, cruditas sentitur: attente etiam operatur cum
ejicit superfluum, si leniter, cum voluptate; si aspere,
cum dolore. Morbidam quoque perturbationem corporis
attente agit, succurrere appetens labenti atque
diffluenti; et hac actione non latente morbos et aegrotationes
sentire dicitur.
<pb n="1169"/>
</p>
          </div3>
<div3>
            <head>10. </head>
            <p>
Et ne longum faciam, videtur mihi anima cum
sentit in corpore, non ab illo aliquid pati, sed in ejus
passionibus attentius agere, et has actiones sive faciles
propter convenientiam, sive difficiles propter inconvenientiam,
non eam latere: et hoc totum est
quod sentire dicitur. Sed iste sensus, qui etiam dum
nihil sentimus, inest tamen, instrumentum est corporis,
quod ea temperatione agitur ab anima, ut in eo
sit ad passiones corporis cum attentione agendas paratior,
similia similibus ut adjungat, repellatque quod
noxium est. Agit porro, ut opinor, luminosum aliquid
in oculis, aerium serenissimum et mobilissimum in
auribus, caliginosum in naribus, in ore humidum, in
tactu terrenum et quasi lutulentum. Sed sive hac sive
alia distributione ista conjiciantur; agit haec anima
cum quiete, si ea quae insunt in unitate valetudinis,
quasi familiari quadam consensione cesserunt. Cum
autem adhibentur ea quae nonnulla, ut ita dicam, alteritate
corpus afficiunt; exserit attentiores actiones,
suis quibusque locis atque instrumentis accommodatas:
tunc videre, vel audire, vel olfacere, vel gustare,
vel tangendo sentire dicitur; quibus actionibus congrua
libenter associat, et moleste obsistit incongruis.
Has operationes passionibus corporis puto animam
exhibere cum sentit, non easdem passiones
recipere.</p>
          </div3>
<div3>
            <head>11.</head>
            <p>
 Quapropter cum de sonorum numeris in praesentia
quaeratur, et sensus aurium vocetur in dubium,
non oportet per caetera diutius evagari. Referamus
itaque nos ad id de quo agitur, et videamus utrum
sonus in auribus aliquid faciat. An tu id negabis? <hi>D.</hi> 
 Nihil minus. <hi>M.</hi> Quid? easdem aures animatum
membrum esse nonne concedis? <hi>D.</hi> Concedo. <hi>M.</hi> Cum
ergo id quod in eo membro simile est aeri, moveatur
aere percusso; animam illam quae ante istum sonum
vitali motu in silentio corpus aurium vegetabat, num
putamus aut cessare posse ab opere movendi quod
animat, aut eodem modo movere commotum extrinsecus
aerem auris suae, quo movebat antequam ille
illaberetur sonus? <hi>D.</hi> Non videtur nisi aliter. <hi>M.</hi> Hoc
ergo aliter movere, nonne fatendum est facere esse,
non pati? <hi>D.</hi> Ita est. <hi>M.</hi> Non igitur absurde credimus
motus suos animam, vel actiones, vel operationes, vel
si quo alio nomine commodius significari possunt, non
latere cum sentit.</p>
          </div3>
<div3>
            <head>12.</head>
            <p>
 Hae autem operationes, vel praecedentibus corporum
passionibus adhibentur; ut sunt cum illae oculorum
nostrorum lucem formae interpellant, aut in
aures influit sonus, aut naribus exhalationes, palato
sapores, caetero corpori quaelibet solida et corpulenta
admoventur extrinsecus, vel in ipso corpore de loco
in locum migrat aliquid sive transit, vel totum ipsum
corpus suo alienove pondere movetur: hae sunt operationes
quas adhibet anima praecedentibus passionibus
corporis; quae delectant eam associantem, offendunt
resistentem. Cum autem ab eisdem suis operationibus
<pb n="1170"/>
aliquid patitur, a seipsa patitur, non a corpore;
sed plane cum se accommodat corpori: et ideo apud
seipsam minus est, quia corpus semper minus quam
ipsa est.</p>
          </div3>
<div3>
            <head>13.</head>
            <p>
 Conversa ergo a Domino suo ad servum suum,
necessario deficit: conversa item a servo suo ad Dominum
suum, necessario proficit, et praebet eidem
servo facillimam vitam, et propterea minime operosam
et negotiosam, ad quam propter summam quietem
nulla detorqueatur attentio; sicut est affectio
corporis quae sanitas dicitur: nulla quippe attentione
nostra opus habet, non quia nihil tunc agit anima in
corpore, sed quia nihil facilius agit. Nam in omnibus
operibus nostris tanto quidquam attentius, quanto
difficilius operamur. Haec autem sanitas tunc firmissima
erit atque certissima, cum pristinae stabilitati,
certo suo tempore atque ordine, hoc corpus fuerit
restitutum, quae resurrectio ejus antequam plenissime
intelligatur, salubriter creditur. Oportet enim
animam et regi a superiore, et regere inferiorem.
Superior illa solus Deus est, inferius illa solum corpus,
si ad omnem et totam animam intendas. Ut ergo
tota esse sine Domino, sic excellere sine servo non
potest. Ut autem Dominus ejus magis est quam ipsa,
ita servus minus. Quare intenta in Dominum intelligit
aeterna ejus, et magis est, magisque est etiam ipse
servus in suo genere per illam. Neglecto autem Domino
intenta in servum carnali qua ducitur concupiscentia,
sentit motus suos quos illi exhibet, et
minus est: nec tamen tantum minus, quantum ipse
servus, etiam cum maxime est in natura propria. Hoc
autem delicto dominae multo minus est quam erat,
cum illa ante delictum magis esset.</p>
          </div3>
<div3>
            <head>14.</head>
            <p>
 Quocirca mortali jam et fragili, cum magna
difficultate atque attentione dominatur. Hinc illi error
incurrit, ut voluptatem corporis, quia ejus attentioni
cedit materies, pluris aestimet quam ipsam sanitatem,
cui attentione nulla opus est. Nec mirum, si aerumnis
implicatur, praeponens curam securitati. Convertenti
se autem ad Dominum, major cura oritur, ne avertatur;
donec carnalium negotiorum requiescat impetus,
effrenatus consuetudine diuturna, et tumultuosis recordationibus
conversioni ejus sese inserens: ita sedatis
motibus suis quibus in exteriora provehebatur,
agit otium intrinsecus liberum, quod significatur sabbato;
sic cognoscit solum Deum esse Dominum suum,
cui uni summa libertate servitur. Non autem illos
carnales motus, ut cum libet exserit, ita etiam cum
libet exstinguit. Non enim sicut peccatum in ejus potestate
est, ita etiam poena peccati. Magna quippe res
est ipsa anima, nec ad opprimendos lascivos motus
suos idonea sibi remanet. Valentior enim peccat, et
post peccatum divina lege facta imbecillior, minus
potens est auferre quod fecit. <hi>Infelix ego homo, quis
<pb n="1171"/>
me liberabit de corpore mortis hujus? Gratia Dei per
Jesum Christum Dominum nostrum <note>(Rom. VII, 24, 25)</note>
            </hi>.
Motus igitur animae servans impetum suum, et nondum
exstinctus, in memoria esse dicitur: et cum in
aliud intenditur animus, quasi non inest animo pristinus
motus, et revera minor fit, nisi antequam intercidat,
quadam similium vicinitate renovetur.</p>
          </div3>
<div3>
            <head>15.</head>
            <p>
 Sed velim scire, utrum te adversus ista nihil
moveat. <hi>D.</hi> Probabiliter mihi dicere videris, nec ausim
resistere. <hi>M.</hi> Cum igitur ipsum sentire movere
sit corpus adversus illum motum qui in eo factus est,
nonne existimas ideo nos non sentire cum ossa et
ungues et capilli secantur, non quia ista in nobis
omnino non vivunt, non enim aliter aut continerentur
aut nutrirentur aut crescerent, aut etiam vim suam
in serenda prole monstrarent; sed quia minus libero
aere penetrantur, mobili scilicet elemento, quam ut
motus ibi possit ab anima fieri tam celer, quam est ille
adversus quem fit cum sentire dicitur. Talis quaedam
vita cum in arboribus atque stirpibus caeteris esse intelligatur,
nullo modo eam non solum nostrae quae ratione
etiam praepollet, sed ne ipsi quidem belluinae
decet praeponere. Aliud est enim summa stoliditate,
aliud summa sanitate corporis nihil sentire. Nam in
altero instrumenta desunt, quae adversus passiones
corporis moveantur, in altero ipsae passiones. <hi>D.</hi> Probo
et assentior.
</p>
          </div3>
        </div2>

<div2>
          <head>CAPUT VI.-- <hi>Inter genera numerorum ordo, et eorum nomina.</hi> </head>
<div3>
            <head>16.</head>
            <p>
 <hi>M.</hi> Redi ergo mecum ad propositum, atque
responde de tribus illis generibus numerorum, quorum
alterum in memoria est, alterum in sentiendo,
alterum in sono, quodnam tibi videatur excellere. <hi>D.</hi> 
 Sonum duobus illis postpono quae in anima sunt
et vivunt quodammodo: sed horum duorum quod
praestantius judicem, incertus sum, nisi forte quoniam
illos qui sunt in actione, non ob aliud praeponendos
iis qui sunt in memoria dixeramus, nisi quod
illi facientes sunt, isti ab his facti; eadem ratione istos
etiam qui dum audimus insunt in anima, oportet iis
anteponere qui ab iisdem in memoria fiunt, sicuti et
dudum mihi videbatur. <hi>M.</hi> Non puto absurdam responsionem
tuam: sed quoniam disputatum est, hos
etiam qui sunt in sentiendo numeros operationes esse
animae; quomodo eos ab illis discernis, quos in actu
esse animadvertimus, etiam cum in silentio non recordans
agit aliquid anima per temporalia spatia numerosum?
an quod illi sunt moventis sese animae ad
corpus suum, hi vero in audiendo moventis sese
animae adversus passiones corporis sui? <hi>D.</hi> Accipio
istam differentiam. <hi>M.</hi> Quid? in sententia manendumne
arbitraris, ut praestantiores illi judicentur qui
sunt ad corpus, quam illi qui sunt adversus passiones
corporis? <hi>D.</hi> Liberiores mihi videntur illi qui sunt in
silentio, quam ii qui non solum ad corpus, sed ad passiones
etiam corporis exseruntur. <hi>M.</hi> Distincta a nobis,
et quibusdam meritorum gradibus ordinata video quinque
<pb n="1172"/>
genera numerorum, quibus, si placet, imponamus
congrua vocabula, ne in reliquo sermone pluribus
verbis quam rebus uti necesse sit. <hi>D.</hi> Placet vero. <hi>M.</hi> 
 Vocentur ergo primi judiciales, secundi progressores,
tertii occursores, quarti recordabiles, quinti sonantes. <hi>D.</hi> 
 Teneo, et his nominibus utar libentius.
</p>
          </div3>
        </div2>

<div2>
          <head>CAPUT VII.-- <hi>Numeri judiciales an sint immortales.</hi> </head>
<div3>
            <head>17.</head>
            <p>
 <hi>M.</hi> Attende igitur deinceps, et dic mihi, quinam
istorum immortales tibi videantur, an omnes suis
temporibus labi atque occidere existimes. <hi>D.</hi> Judiciales
solos immortales puto; caeteros video vel transire
cum fiunt, vel de memoria oblivione deleri. <hi>M.</hi> Tam
certus es de istorum immortalitate, quam de interitu
caeterorum; an diligentius, utrum vere hi immortales
sint, oportet quaerere? <hi>D.</hi> Quaeramus sane. <hi>M.</hi> Dic
ergo, cum aliquanto correptius sive productius, dum
serviam temporum legi qua simplo ad duplum pedes
conveniunt, versum pronuntio, num offendo ulla
fraude judicium sensus tui? <hi>D.</hi> Non omnino. <hi>M.</hi> Quid?
sonus ille qui correptioribus et quasi fugacioribus syllabis
editur, num potest plus temporis occupare quam
sonat? <hi>D.</hi> Qui potest? <hi>M.</hi> Judiciales ergo illi numeri
si vinculo temporis in tanto spatio tenerentur, quanto
isti sonantes digesti sunt; possentne ad eorum sonantium
qui paulo productius eadem iambica lege funduntur,
aspirare judicium? <hi>D.</hi> Nullo modo. <hi>M.</hi> Igitur
apparet hos mora temporum, qui judicando praesident,
non teneri. <hi>D.</hi> Prorsus apparet.</p>
          </div3>
<div3>
            <head>18.</head>
            <p>
 <hi>M.</hi> Recte annuis. Sed si nulla tenerentur, quantolibet
productius, legitimis intervallis iambicos proferrem
sonos, nihilominus ad judicandum adhiberentur:
nunc vero si ederem unam syllabam quanta mora
peraguntur (ne multum dicam) tres passus incedentis,
et aliam duplo, atque ita deinceps tam longos iambos
ordinarem; simpli et dupli lex illa nihilosecius servaretur:
nec tamen naturale illud judicium his dimensionibus
approbandis adhibere possemus. An tibi non
videtur? <hi>D.</hi> Negare non possum ita videri: nam mea
quidem sententia res in aperto est. <hi>M.</hi> Tenentur ergo
et hi judiciales nonnullis finibus temporalium spatiorum,
quos in judicando excedere nequeunt, et quidquid
excedit haec spatia, non assequuntur ut judicent:
atque ita si tenentur, quomodo sint immortales non
video. <hi>D.</hi> Nec ego video quid respondeam. Sed quanquam
de immortalitate horum jam minus praesumam,
non tamen quo pacto hinc mortales convincantur intelligo.
Fieri enim potest, ut quantacumque spatia
judicare possunt, semper id possint, quoniam non
sicut caeteros, aut oblivione aboleri possum dicere,
aut tamdiu esse vel in tantum extendi, quamdiu sonus
appellitur et in quantum extenduntur occursores illi,
aut quamdiu aguntur vel quantum producuntur quos
progressores vocavimus; nam utrique cum ipso tempore
operationis suae transeunt: hi autem judiciales,
utrum et in anima nescio, in ipsa certe hominis
natura manent, judicaturi de oblatis, quanquam a
certa brevitate usque ad certam longitudinem varientur,
approbando in his numerosa, et perturbata
damnando.
<pb n="1173"/>
</p>
          </div3>
<div3>
            <head>19. </head>
            <p>
 <hi>M.</hi> Saltem illud concedis, alios homines citius
offendi claudicantibus numeris, alios tardius, et plerosque
nonnisi ex comparatione integrorum judicare
vitiosos, cum et illos congruos et illos incongruos audierint. <hi>D.</hi> 
 Concedo. <hi>M.</hi> Unde tandem hanc differentiam
putas existere, nisi aut natura, aut exercitatione,
aut utroque? <hi>D.</hi> Sic arbitror. <hi>M.</hi> Quaero igitur utrum
possit aliquis aliquando productiora intervalla judicare
et approbare, quae alius non possit. <hi>D.</hi> Credo
esse posse. <hi>M.</hi> Quid? ille qui non potest, si se exerceat
congruenter, nec adeo tardus sit, nonne poterit? <hi>D.</hi> 
 Poterit vero. <hi>M.</hi> Num in tantum possunt isti proficere
ad productiora judicanda, ut horarum, vel dierum,
vel etiam mensium annorumve dupla et simpla
spatia, cum saltem somno interpediantur, sensu illo
judiciario possint comprehendere, et tanquam illos
iambos motionis nutibus approbare? <hi>D.</hi> Non possunt. <hi>M.</hi> 
 Quid ita non possunt, nisi quia unicuique animanti
in genere proprio, proportione universitatis, sensus
locorum temporumque tributus est; ut quomodo corpus
ejus proportione universi corporis tantum est,
cujus pars est, et aetas ejus proportione universi saeculi
tanta est, cujus pars est; ita sensus ejus actioni
ejus congruat, quam proportione agit universi motus,
cujus haec pars est? Sic habendo omnia magnus est
hic mundus, qui saepe in Scripturis divinis coeli et
terrae nomine nuncupatur, cujus omnes partes si proportione
minuantur, tantus est; et si proportione augeantur,
nihilominus tantus est: quia nihil in spatiis
locorum et temporum per seipsum magnum est, sed
ad aliquid brevius; et nihil rursus in his per seipsum
breve est, sed ad aliquid majus. Quapropter si humanae
naturae ad carnalis vitae actiones talis sensus
tributus est, quo majora temporum spatia judicare
non possit, quam intervalla postulant ad talis vitae
usum pertinentia; quoniam talis hominis natura mortalis
est, etiam talem sensum mortalem puto. Non
enim frustra consuetudo quasi secunda, et quasi affabricata
natura dicitur. Videmus autem velut quosdam
sensus novos in judicandis cujuscemodi rebus
corporeis consuetudine affectos, alia consuetudine deperire.
</p>
          </div3>
        </div2>

<div2>
          <head>CAPUT VIII.-- <hi>Numeri caeteri judicialium examini subjiciuntur.</hi> </head>
<div3>
            <head>20.</head>
            <p>
 Sed quoquo modo se habeant hi numeri judiciales,
eo certe praestant quod dubitamus, vel difficile
pervestigamus utrum mortales sint. De caeteris autem
quatuor generibus nec quaestio est quin mortales sint;
quorum etsi quosdam non comprehendunt, quia ultra
ipsorum jura porrecti sunt, genera tamen ipsa suo
examini vindicant. Nam et illi progressores cum aliquam
in corpore numerosam operationem appetunt,
latente istorum judicialium nutu modificantur. Quod
enim nos vel ambulantes ab imparibus passibus, vel
percutientes ab imparibus intervallis plagarum, vel
edentes vel bibentes ab imparibus malarum motibus,
scalpentes denique ab imparibus unguium ductibus;
<pb n="1174"/>
et ne per multas alias operationes percurram, quod
nos in qualibet attentione agendi aliquid per corporis
membra ab imparibus motibus refrenat et cohibet, et
quamdam parilitatem tacite imperat; idipsum est judiciale
nescio quid, quod conditerem animalis insinuat
Deum: quem certe decet credere auctorem omnis convenientiae
atque concordiae.</p>
          </div3>
<div3>
            <head>21.</head>
            <p>
 Et illi occursores numeri, qui certe non pro suo
nutu, sed pro passionibus corporis aguntur, in quantum
eorum intervalla potest memoria custodire, in
tantum his judicialibus judicandi offeruntur atque judicantur.
Numerus namque iste qui intervallis temporum
constat, nisi adjuvemur in eo memoria, judicari
a nobis nullo pacto potest. Quamlibet enim brevis syllaba,
cum et incipiat, et desinat, alio tempore initium
ejus, et alio finis sonat. Tenditur ergo et ipsa quantulocumque
temporis intervallo, et ab initio suo per
medium suum tendit ad finem. Ita ratio invenit tam
localia quam temporalia spatia infinitam divisionem
recipere; et idcirco nullius syllabae cum initio finis
auditur. In audienda itaque vel brevissima syllaba,
nisi memoria nos adjuvet, ut eo momento temporis
quo jam non initium, sed finis syllabae sonat, maneat
ille motus in animo, qui factus est cum initium ipsum
sonuit; nihil nos audisse possumus dicere. Hinc est
illud quod plerumque alia cogitatione occupati, coram
loquentes non nobis videmur audisse: non quia occursores
illos numeros non agit tunc anima, cum sine dubio
sonus ad aures perveniat, et illa in passione corporis
sui cessare non possit, nec possit nisi aliter
moveri quam si illa non fieret; sed quia intentione in
aliud subinde exstinguitur motionis impetus, qui si
maneret, in memoria utique maneret, ut nos et inveniremus
et sentiremus audisse. Quod si de una syllaba
brevi minus sequitur mens tardior quod invenit ratio,
de duabus certe nemo dubitat, quin eas simul nulla
anima possit audire. Non enim sonat secunda, nisi
prima destiterit: quod autem simul sonare non potest,
simul audiri qui potest? Ut igitur nos ad capienda
spatia locorum diffusio radiorum juvat, qui e brevibus
pupulis in aperta emicant, et adeo sunt nostri corporis,
ut quanquam in procul positis rebus quas videmus,
a nostra anima vegetentur; ut ergo eorum
effusione adjuvamur ad capienda spatia locorum: ita
memoria, quod quasi lumen est temporalium spatiorum,
quantum in suo genere quodammodo extrudi potest,
tantum eorumdem spatiorum capit. Cum autem
diutius aures pulsat sonus nullis distinctus articulis,
et ab aliquo tandem fine conjunctus alter duplo, aut
etiam tanto editur spatio; attentione in succedentem
perpetuo sonum motus ille animi, qui attentione ad
praeteritum et elapsum sonum cum transibat est factus,
reprimitur, id est non ita remanet in memoria.
Quapropter judiciales illi numeri, qui numeros in intervallis
temporum sitos, exceptis progressoribus
quibus etiam ipsum progressum modificant, judicare
non possunt nisi quos eis tanquam ministra memoria
<pb n="1175"/>
obtulerit; nonne ipsi existimandi sunt per certum
spatium temporis tendi? Sed interest quibus temporum
spatiis vel excidat nobis, vel meminerimus quod
judicant. Siquidem nec in ipsis corporum formis quae
ad oculos pertinent, possumus rotunda vel quadra,
vel quaecumque alia solida et determinata judicare, et
omnino sentire, nisi ea ob oculos versemus: cum
autem alia pars aspicitur, si exciderit quod est aspectum
in alia, frustratur omnino judicantis intentio,
quia et hoc aliqua mora temporis fit; cui variatae
opus est invigilare memoriam.</p>
          </div3>
<div3>
            <head>22.</head>
            <p>
 Recordabiles vero numeros multo evidentius
est, quod eadem ipsa offerente memoria, judicamus
his judicialibus. Nam si occursores, quantum ab ea
offeruntur, tantum judicantur; multo magis ii, ad
quos tanquam repositos post alias intentiones revocamur
recordatione, in ipsa memoria vivere inveniuntur.
Quid enim aliud agimus cum revocamus nos in memoriam,
nisi quodammodo quod reposuimus quaerimus?
Recurrit autem in cogitationem occasione similium
motus animi non exstinctus, et haec est quae
dicitur recordatio. Sic agimus numeros, vel in sola
cogitatione, vel etiam in membrorum motu, quos
jam egimus aliquando. Inde autem scimus non venisse,
sed redisse illos in cogitationem, quia cum memoriae
mandarentur, cum difficultate repetebantur, et indigebamus
aliqua praemonstratione ut sequeremur: qua
difficultate dempta, cum sese ipsi accommodate voluntati
offerunt, consequenter temporibus atque ordine
suo, tam facile ut qui vehementius inhaeserunt, etiam
aliunde cogitantibus nobis, jam quasi proprio nutu
peragantur, non eos utique novos esse sentimus. Est
etiam aliud unde nos sentire arbitror praesentem motum
animi aliquando jam fuisse, quod est recognoscere,
dum recentes motus ejus actionis in qua sumus
cum recordamur, qui certe vivaciores sunt, cum recordabilibus
jam sedatioribus quodam interiore lumine
comparamus: et talis agnitio, recognitio est et
recordatio. Judicantur ergo et recordabiles numeri
ab his judicialibus, nunquam soli, sed adjunctis activis,
aut occursoribus, aut utrisque, qui eos tanquam
e latebris suis in manifestum producant, et quasi redintegratos
qui jam abolebantur, rursum recordantur.
Ita cum occursores in tantum judicentur, in quantum
eos memoria judicantibus admoverit, possunt
vicissim et recordabiles qui sunt in memoria occursoribus
eos exhibentibus judicari: ut hoc intersit,
quod occursores ut judicentur, quasi recentia eorum
fugientium vestigia offert memoria; recordabiles autem
quando eos audiendo judicamus, quasi eadem
vestigia occursoribus transeuntibus revirescunt. Jam
porro de sonantibus numeris quid opus est dicere,
cum in occursoribus judicentur, si audiantur? Si vero
ibi sonant ubi non audiuntur, quis dubitet eos a nobis
non posse judicari? Sane ut in sonis per instrumentum
aurium, ita in saltationibus caeterisque visibilibus
motibus, quod ad temporales numeros attinet, eadem
<pb n="1176"/>
adjuvante memoria iisdem numeris judicialibus dijudicamus.
</p>
          </div3>
        </div2>

<div2>
          <head>CAPUT IX.-- <hi>Numeri alii in anima illis judicialibus praecellentes.</hi> </head>
<div3>
            <head>23.</head>
            <p>
 Haec cum ita sint, conemur, si possumus, istos
numeros judiciales transcendere, et quaeramus utrum
sint superiores. In his enim quanquam spatia temporum
jam minime videamus, non tamen adhibentur,
nisi ad ea judicanda quae in spatio temporis fiunt; nec
ipsa quidem omnia, sed quae possunt articulari memoriter.
Nisi quid habes forte quod contra haec velis dicere. <hi>D.</hi> 
 Movet me plurimum istorum judicialium vis
atque potentia: ipsi enim mihi videntur esse ad quos
omnium sensuum ministeria referuntur. Itaque his
excellentius utrum quidquam in numeris inveniri
possit, ignoro. <hi>M.</hi> Nihil deperit quod diligentius quaerimus.
Aut enim inveniemus superiores in anima humana,
aut hos in ea summos esse firmabimus, si tamen
illud claruerit, nullos in ea esse praestantiores.
Aliud est enim non esse, aliud non posse inveniri,
sive ab ullo homine, sive a nobis. Sed ego puto cum
ille a nobis propositus versus canitur, <hi>Deus creator
omnium;</hi> nos eum et occursoribus illis numeris audire,
et recordabilibus recognoscere, et progressoribus
pronuntiare, et his judicialibus delectari, et nescio
quibus aliis aestimare, et de ista delectatione quae
quasi sententia est judicialium istorum, aliam secundum
hos latentiores certiorem ferre sententiam. An
tibi unum atque idem videtur delectari sensu, et
aestimare ratione? <hi>D.</hi> Diversa esse fateor. Sed primo
ipso moveor vocabulo, cur non potius isti vocentur
judiciales quibus inest ratio, quam isti quibus inest
delectatio. Deinde vereor ne nihil sit aliud aestimatio
ista rationis, quam eorum de seipsis quaedam diligentior
judicatio: ut non alii sint numeri in delectatione,
alii in ratione; sed uni atque iidem alias judicent de
iis quae aguntur in corpore, cum eos, ut supra demonstratum
est, offert memoria; alias de seipsis remotius
a corpore atque sincerius.</p>
          </div3>
<div3>
            <head>24.</head>
            <p>
 <hi>M.</hi> De vocabulis quidem nihil satagas; res in
potestate est: placito enim, non natura imponuntur.
Quod autem eosdem esse arbitraris, nec duo genera
numerorum haec vis accipere; illud, ni fallor, te rapit,
quod eadem anima utrumque agit. Sed animadvertere
te opus est, et in progressoribus eamdem animam
corpus movere vel ad corpus moveri; et in occursoribus
hanc eamdem passionibus ejus ire obviam;
et in recordabilibus istam ipsam, donec quodammodo
detumescant, ipsis quasi fluctuare motionibus. Nos
ergo in istis generibus numerandis et distinguendis
unius naturae, id est, animae motus affectionesque
dispicimus. Quare si ut aliud est ad ea quae corpus patitur
moveri, quod fit in sentiendo; aliud movere
se ad corpus, quod fit in operando; aliud quod ex his
motibus in anima factum est continere, quod est meminisse;
ita est aliud annuere, vel renuere his motibus,
<pb n="1177"/>
aut cum primitus exseruntur, aut cum recordatione
resuscitantur, quod fit in delectatione convenientiae,
et offensione absurditatis talium motionum
sive affectionum; et aliud est aestimare utrum recte
an secus ista delectent, quod fit ratiocinando: necesse
est fateamur ita haec esse duo genera, ut illa sunt trio.
Et si recte nobis visum est, nisi quibusdam numeris
esset ipse delectationis sensus imbutus, nullo modo
eum potuisse annuere paribus intervallis, et perturbata
respuere: recte etiam videri potest ratio, quae
huic delectationi superimponitur, nullo modo sine
quibusdam numeris vivacioribus, de numeris quos infra
se habet posse judicare. Quae si vera sunt, apparet
inventa esse in anima quinque genera numerorum,
quibus cum addideris corporales illos quos sonantes
vocavimus, sex genera numerorum disposita et ordinata
cognosces. Jam nunc, si placet, illi qui nobis
subrepserant ad principatum obtinendum, sensuales
nominentur, et judicialium nomen, quoniam est honoratius,
hi accipiant qui excellentiores comperti
sunt: quanquam et sonantium nomen mutandum putem,
quoniam si corporales vocentur, manifestius significabunt
etiam illos qui sunt in saltatione, et in
caetero motu visibili. Si tamen ea quae dicta sunt probas. <hi>D.</hi> 
 Probo sane: nam et vera et manifesta mihi
videntur. Horum etiam emendationem vocabulorum
libenter accipio.
</p>
          </div3>
        </div2>

<div2>
          <head>CAPUT X.-- <hi>Rationis vis in perspiciendis quae ad Musicam pertinent, ubi nihil aliud quam aequalitas delectat.</hi> </head>
<div3>
            <head>25.</head>
            <p>
 <hi>M.</hi> Age, nunc aspice in vim potentiamque rationis,
quantum ex operibus ejus aspicere possumus.
Ipsa enim, ut id potissimum dicam quod ad hujus
operis susceptionem attinet, primo quid sit ipsa bona
modulatio consideravit, et eam in quodam motu libero,
et ad suae pulchritudinis finem converso esse
perspexit. Deinde vidit in motibus corporum aliud
esse quod brevitate et productione temporis variaretur,
in quantum magis esset minusve diuturnum, aliud
localium spatiorum percussione in quibusdam gradibus
celeritatis et tarditatis: qua divisione facta, illud
quod in temporis mora esset, modestis intervallis,
et humano sensui accommodatis articulatim varios
efficeret numeros, eorumque genera et ordinem usque
ad modulos versuum persecuta est. Postremo attendit
quid in his moderandis, operandis, sentiendis, retinendis
ageret anima, cujus caput ipsa esset: hosque
omnes animales numeros a corporalibus separavit:
seque ipsam haec omnia neque animadvertere, neque
distinguere, neque recte numerare sine quibusdam
suis numeris potuisse cognovit, eosque caeteris inferioris
ordinis judiciaria quadam aestimatione praeposuit.</p>
          </div3>
<div3>
            <head>26.</head>
            <p>
 Et nunc cum ipsa sua delectatione, quae in
temporum momenta perpendit, et talibus numeris
<pb n="1178"/>
modificandis nutus suos exhibet, sic agit; quid est
quod in sensibili numerositate diligimus? Num aliud
praeter parilitatem quamdam et aequaliter dimensa intervalla?
An ille pyrrhichius pes, sive spondeus, sive
anapaestus, sive dactylus, sive proceleumaticus, sive
dispondeus nos aliter delectaret; nisi partem suam
parti alteri aequali divisione conferret? Quid vero
iambus, trochaeus, tribrachus pulchritudinis habent,
nisi quod minore sua parte majorem suam partem in
tantas duas aequaliter dividunt? Jam porro sex temporum
pedes, num aliunde blandius sonant atque
festivius, nisi quod utraque lege partiuntur; scilicet
aut in duas aequales partes terna tempora possidentes,
aut in unam simplam ex aequalibus partem, et alteram
duplam, id est, ut major habeat bis minorem, et
eo modo ab illa dividatur aequaliter, duobus temporibus
quatuor tempora in bina demetiente ac secante?
Quid illi quinum septenumque temporum pedes? unde
solutae orationi, quam versibus videntur aptiores, nisi
quod eorum pars minor in partes aequales majorem
non dividit? Et hi tamen ipsi unde admittuntur in sui
generis ordine ad temporum numerositatem, nisi quia
et in quinque temporibus tantas duas particulas habet
pars minor, quantas major tres; et in septem tantas
tres minor, quantas major quatuor? Ita in omnibus
pedibus nulla pars minima est alicujus dimensionis
articulo notata, cui non caeterae quanta possunt aequalitate
consentiant.</p>
          </div3>
<div3>
            <head>27.</head>
            <p>
 Age, in conjunctis pedibus sive libera perpetuitate
porrigatur ista conjunctio, sicut in rhythmis;
sive ab aliquo certo fine revocetur, sicut in metris;
sive etiam in duo membra quadam lege sibimet congruentia
tribuatur, sicut in versibus; qua tandem alia
re, nisi aequalitate pes pedi amicus est? Unde molossi,
et ionicorum syllaba media quae longa est, non sectione,
sed nutu ipso pronuntiantis atque plaudentis
in duo paria momenta distribui potest; ut etiam ad
terna tempora pes totus conveniat, quando caeteris
qui eodem modo dividuntur, adjungitur; cur nisi
aequalitatis jure dominante, quod scilicet aequalis est
lateribus suis, quae binorum temporum sunt, cum
et ipsa sit duum temporum? Cur idem fieri in amphibracho
non potest, quando caeteris quatuor temporum
adjungitur, nisi quia tanta ibi non invenitur aequalitas
duplo medio, lateribus simplis? Cur in silentiorum intervallis
nulla fraude sensus offenditur, nisi quia eidem
juri aequalitatis, etiamsi non sono, spatio tamen
temporis quod debetur, exsolvitur? Cur sequente silentio
etiam brevis syllaba pro longa accipitur, non
instituto, sed ipso naturali examine quod auribus
praesidet; nisi quia in spatio temporis longiore sonum
coarctare in angustias eadem illa aequalitatis lege prohibemur?
Itaque syllabam ultra duo tempora producere,
ut etiam sono impleatur quod silentio impleri
potest, admittit natura audiendi et tacendi: ut autem
<pb n="1179"/>
minus quam duo tempora occupet syllaba, dum restat
spatium tacitis nutibus, quaedam fraus aequalitatis
est, quia minus quam in duobus esse aequalitas non
potest. Jam vero in ipsa aequalitate membrorum qua
variantur illi ambitus, quos Graeci <foreign xml:lang="greek">περιόδους</foreign> vocant,
versusque figurantur, quomodo ad eamdem aequalitatem
secretius reditur; nisi ut in ambitu brevius
membrum majori aequalibus pedibus ad plausum conveniat,
et in versu occultiore consideratione numerorum,
ea quae inaequalia membra junguntur, vim
aequalitatis habere inveniantur?</p>
          </div3>
<div3>
            <head>28.</head>
            <p>
 Quaerit ergo ratio, et carnalem animae delectationem,
quae judiciales partes sibi vindicabat,
interrogat, cum eam in spatiorum temporalium numeri
aequalitas mulceat, utrum duae syllabae breves
quascumque audierit vere sint aequales; an fieri possit,
ut una earum edatur productius, non usque ad
longae syllabae modum, sed infra quantumlibet, quo
tamen excedat sociam suam. Num negari potest, fieri
posse, cum haec delectatio ista non sentiat, et inaequalibus
velut aequalibus gaudeat? quo errore et inaequalitate
quid turpius? Ex quo admonemur ab his
avertere gaudium, quae imitantur aequalitatem, et
utrum impleant, comprehendere non possumus: imo
quod non impleant fortasse comprehendimus; et
tamen in quantum imitantur, pulchra esse in suo genere
et ordine suo, negare non possumus.
</p>
          </div3>
        </div2>

<div2>
          <head>CAPUT XI.-- <hi>Inferioribus non offendi, solis superioribus numeris delectari convenit. Differentia phantasiae et phantasmatis.</hi> </head>
<div3>
            <head>29.</head>
            <p>
 Non ergo invideamus inferioribus quam nos
sumus, nosque ipsos inter illa quae infra nos sunt,
et illa quae supra nos sunt, ita Deo et Domino nostro
opitulante ordinemus, ut inferioribus non offendamur,
solis autem superioribus delectemur. Delectatio quippe
quasi pondus est animae. Delectatio ergo ordinat animam. <hi>Ubi enim erit thesaurus tuus, ibi erit et cor tuum <note>(Matth. VI, 21)</note>
            </hi>:
ubi delectatio, ibi thesaurus: ubi
autem cor, ibi beatitudo aut miseria. Quae vero superiora
sunt, nisi illa in quibus summa, inconcussa,
incommutabilis, aeterna manet aequalitas? Ubi nullum
est tempus, quia nulla mutabilitas est; et unde
tempora fabricantur et ordinantur et modificantur
aeternitatem imitantia, dum coeli conversio ad idem
redit, et coelestia corpora ad idem revocat, diebusque
et mensibus et annis et lustris, caeterisque siderum
orbibus, legibus aequalitatis et unitatis et ordinationis
obtemperat. Ita coelestibus terrena subjecta,
orbes temporum suorum numerosa successione quasi
carmini universitatis associant.</p>
          </div3>
<div3>
            <head>30.</head>
            <p>
 In quibus multa nobis videntur inordinata et
perturbata, quia eorum ordini pro nostris meritis
assuti sumus, nescientes quid de nobis divina providentia
<pb n="1180"/>
pulchrum gerat. Quoniam si quis, verbi
gratia, in amplissimarum pulcherrimarumque aedium
uno aliquo angulo tanquam statua collocetur, pulchritudinem
illius fabricae sentire non poterit, cujus
et ipse pars erit. Nec universi exercitus ordinem miles
in acie valet intueri. Et in quolibet poemate si
quanto spatio syllabae sonant, tanto viverent atque
sentirent, nullo modo illa numerositas et contexti
operis pulchritudo eis placeret, quam totam perspicere
atque approbare non possent, cum de ipsis singulis
praetereuntibus fabricata esset atque perfecta.
Ita peccantem hominem ordinavit Deus turpem, non
turpiter. Turpis enim factus est voluntate, universum
amittendo quod Dei praeceptis obtemperans possidebat,
et ordinatus in parte est, ut qui legem agere
noluit, a lege agatur. Quidquid autem legitime, utique
juste; et quidquid juste, non utique turpiter agitur:
quia et in malis operibus nostris Dei opera bona
sunt. Homo namque in quantum homo est, aliquod
bonum est; adulterium autem in quantum adulterium
est, malum opus est: plerumque autem de adulterio
nascitur homo, de malo scilicet hominis opere
bonum opus Dei.</p>
          </div3>
<div3>
            <head>31.</head>
            <p>
 Quamobrem ut nos ad propositum, propter
quod haec sunt dicta, referamus, hi numeri rationis
pulchritudine praeminent, a quibus si prorsus abscinderemur,
cum inclinamur ad corpus, progressores
numeros sensuales non modificarent: qui rursus movendis
corporibus agunt sensibiles temporum pulchritudines:
atque ita sonantibus obvii etiam occursores
numeri fabricantur; quos omnes impetus suos
eadem anima excipiens, quasi multiplicat in seipsa,
et recordabiles facit: quae vis ejus memoria dicitur,
magnum quoddam adjutorium in hujus vitae negotiosissimis
actibus.</p>
          </div3>
<div3>
            <head>32.</head>
            <p>
 Haec igitur memoria quaecumque de motibus
animi tenet, qui adversus passiones corporis acti
sunt, <foreign xml:lang="greek">φαντασίαι</foreign> graece vocantur; nec invenio quid eas
latine malim vocare: quas pro cognitis habere atque
pro perceptis opinabilis vita est, constituta in ipso
erroris introitu. Sed cum sibi isti motus occursant, et
tanquam diversis et repugnantibus intentionis flatibus
aestuant, alios ex aliis motus pariunt; non jam
eos qui tenentur ex occursionibus passionum corporis
impressi de sensibus, similes tamen tanquam imaginum
imagines, quae phantasmata dici placuit. Aliter
enim cogito patrem meum quem saepe vidi, aliter
avum quem nunquam vidi. Horum primum phantasia
est, alterum phantasma. Illud in memoria invenio,
hoc in eo motu animi, qui ex iis ortus est quos habet
memoria. Quomodo autem oriantur haec, et invenire
et explicare difficile est. Arbitror tamen, quod si nunquam
humana corpora vidissem, nullo modo ea possem
visibili specie cogitando figurare. Quod autem ex
<pb n="1181"/>
eo quod vidi facio, memoria facio: et tamen aliud
est in memoria invenire phantasiam, aliud de memoria
facere phantasma. Quae omnia vis animae potest.
Sed vera etiam phantasmata habere pro cognitis,
summus error est. Quanquam sit in utroque genere
quod nos non absurde scire dicamus, id est, sensisse
nos talia, vel imaginari nos talia. Patrem denique me
habuisse et avum, non temere possum dicere: ipsos
autem esse quos animus meus in phantasia vel in
phantasmate tenet, dementissime dixerim. Sequuntur
autem nonnulli phantasmata sua tam praecipites,
ut nulla sit alia materies omnium falsarum opinionum,
quam habere phantasias vel phantasmata pro
cognitis, quae cognoscuntur per sensum. Quare his
potissimum resistamus, nec eis ita mentem accommodemus,
ut dum in his est cogitatio, intelligentia ea
cerni arbitremur.</p>
          </div3>
<div3>
            <head>33.</head>
            <p>
 Cur autem si hujusmodi numeri qui fiunt in
anima rebus temporalibus dedita, habent sui generis
pulchritudinem, quamvis eam transeundo actitent,
invideat huic pulchritudini divina providentia, quae
de nostra poenali mortalitate formatur, quam justissima
Dei lege meruimus: in qua tamen nos non ita
deseruit, ut non valeamus recurrere, et a carnalium
sensuum delectatione, misericordia ejus manum porrigente,
revocari. Talis enim delectatio vehementer
infigit memoriae quod trahit a lubricis sensibus. Haec
autem animae consuetudo facta cum carne, propter
carnalem affectionem, in Scripturis divinis caro nominatur.
Haec menti obluctatur, cum jam dici potest
apostolicum illud: <hi>Mente servio legi Dei, carne autem
legi peccati <note>(Rom. VII, 25)</note>
            </hi>. Sed in spiritualia mente
suspensa atque ibi fixa et manente, etiam hujus consuetudinis
impetus frangitur, et paulatim repressus
exstinguitur. Major enim erat cum sequeremur; non
tamen omnino nullus, sed certe minor est cum eum
refrenamus, atque ita certis regressibus ab omni
lasciviente motu, in quo defectus essentiae est animae,
delectatione in rationis numeros restituta ad Deum
tota vita nostra convertitur, dans corpori numeros
sanitatis, non accipiens inde laetitiam; quod corrupto
exteriore homine, et ejus in melius commutatione
continget.
</p>
          </div3>
        </div2>

<div2>
          <head>CAPUT XII.-- <hi>De numeris spiritualibus et aeternis.</hi> </head>
<div3>
            <head>34.</head>
            <p>
 Excipit autem memoria non solum carnales
motus animi, de quibus numeris supra jam diximus;
sed etiam spirituales, de quibus breviter dicam. Quo
enim simpliciores sunt, eo verborum minus, sed plurimum
serenae mentis desiderant. Aequalitatem illam
quam in sensibilibus numeris non reperiebamus certam
et manentem, sed tamen adumbratam et praetereuntem
agnoscebamus, nusquam profecto appeteret
animus nisi alicubi nota esset: hoc autem alicubi non
in spatiis locorum et temporum; nam illa tument, et
ista praetereunt. Ubi ergo censes, responde, quaeso,
<pb n="1182"/>
si potes. Non enim in corporum formis putas, quas
liquido examine aequales nunquam dicere audebis:
aut in temporum intervallis, in quibus similiter
utrum sit aliquid aliquanto quam oportet productius
vel correptius quod sensum fugiat, ignoramus. Illam
quippe aequalitatem quaero ubi esse arbitreris, quam
intuentes cupimus aequalia esse quaedam corpora vel
corporum motus, et diligentius considerantes eis
fidere non audemus. <hi>D.</hi> Ibi puto quod est corporibus
excellentius; sed utrum in ipsa anima, an etiam
supra animam nescio.</p>
          </div3>
<div3>
            <head>35.</head>
            <p>
 <hi>M.</hi> Si ergo quaeramus artem istam rhythmicam
vel metricam, qua utuntur qui versus faciunt, purasne
habere aliquos numeros, secundum quos fabricant
versus? <hi>D.</hi> Nihil alliud possum existimare. <hi>M.</hi> Quicumque
isti sunt numeri, praeterire tibi videntur cum
versibus, an manere? <hi>D.</hi> Manere sane. <hi>M.</hi> Consentiendum
est ergo, ab aliquibus manentibus numeris
praetereuntes aliquos fabricari? <hi>D.</hi> Cogit me ratio consentire. <hi>M.</hi> 
 Quid? hanc artem num aliud putas quam
affectionem quamdam esse animi artificis? <hi>D.</hi> ita
credo. <hi>M.</hi> Credisne hanc affectionem etiam esse in eo,
qui hujus artis imperitus est? <hi>D.</hi> Nullo modo. <hi>M.</hi> 
Quid? in illo qui oblitus est eam? <hi>D.</hi> Nec in illo quidem,
quia et ipse imperitus est, etiamsi fuit peritus
aliquando. <hi>M.</hi> Quid? si eum quisquam interrogando
commemoret? remigrare ad eum putas illos numeros
ab eo ipso qui interrogat; an illum intrinsecus apud
mentem suam movere se ad aliquid, unde sibi quod
amiserat redhibeatur? <hi>D.</hi> Apud semetipsum puto id
agere. <hi>M.</hi> Num etiam quae corripiatur syllaba, quaeve
producatur si penitus excidit, commoneri eum interrogando
arbitraris; cum hominum prisco placito et
consuetudine, aliis minor, aliis major mora syllabis
data sit? Nam profecto si natura vel disciplina id
fixum esset ac stabile, non recentioris temporis docti
homines nonnullas produxissent quas corripuerunt
antiqui, vel corripuissent quas produxerunt. <hi>D.</hi> Puto
et hoc posse, quoniam quantumvis quidque excidat,
potest interrogatione commemorante redire in memoriam. <hi>M.</hi> 
 Mirum si opinaris, quovis interrogante posse
te recordari quid ante annum coenaveris. <hi>D.</hi> Fateor
me non posse, nec illum jam existimo de syllabis
posse, quarum spatia penitus oblitus est, interrogando
admoneri. <hi>M.</hi> Cur ita, nisi quia in hoc nomine quod <hi>Italia</hi> 
 dicitur, prima syllaba pro voluntate quorumdam
hominum corripiebatur, et nunc pro aliorum voluntate
producitur? Ut autem unum et duo non sint
tria, et ut duo uni non duplo respondeant, nullus
mortuorum potuit, nullus vivorum potest, nullus posterorum
poterit facere. <hi>D.</hi> Nihil manifestius. <hi>M.</hi> 
Quid si ergo isto modo quo de uno et de duobus
apertissime quaesivimus, caetera omnia, quae ad illos
numeros pertinent et ille interrogetur, qui non obliviscendo,
sed quia nunquam didicit, imperitus est?
nonne eum censes similiter hanc artem exceptis syllabis
posse cognoscere? <hi>D.</hi> Quis dubitaverit? <hi>M.</hi> Quo
igitur se etiam istum moturum putas, ut menti
ejus imprimantur hi numeri, et illam faciant affectionem
<pb n="1183"/>
quae ars dicitur? an huic saltem ille interrogator
eos dabit? <hi>D.</hi> Eo modo etiam istum arbitror apud
semetipsum agere, ut ea quae interrogantur, vera
esse intelligat atque respondeat.</p>
          </div3>
<div3>
            <head>36.</head>
            <p>
 <hi>M.</hi> Age, nunc dic mihi utrum hi numeri de
quibus sic quaeritur, commutabiles esse tibi videantur. <hi>D.</hi> 
 Nullo modo. <hi>M.</hi> Ergo aeternos esse non negas. <hi>D.</hi> 
 Imo fateor. <hi>M.</hi> Quid? metus ille non sub erit, ne aliqua
nos in eis inaequalitas fallat? <hi>D.</hi> Nihil me omnino
est de istorum aequalitate securius. <hi>M.</hi> Unde ergo credendum
est animae tribui quod aeternum est et incommutabile,
nisi ab uno aeterno et incommutabili Deo? <hi>D.</hi> 
 Non video quid aliud credi oporteat. <hi>M.</hi> Quid tandem?
illud nonne manifestum est, eum qui alio interrogante
sese intus ad Deum movet, ut verum
incommutabile intelligat; nisi eumdem motum suum
memoria teneat, non posse ad intuendum illud verum,
nullo extrinsecus admonente revocari? <hi>D.</hi> Manifestum
est.
</p>
          </div3>
        </div2>

<div2>
          <head>CAPUT XIII.-- <hi>Animus unde fit ut a veritate incommutabili avertatur.</hi> </head>
<div3>
            <head>37.</head>
            <p>
 <hi>M.</hi> Quaero ergo quonam iste ab hujuscemodi
rerum contemplatione discedat, ut illum ad eam necesse
sit memoria revocari. An forte in aliud intentus
animus tali reditu indigere putandus est? <hi>D.</hi> Sic existimo. <hi>M.</hi> 
 Videamus, si placet, quid tantum illud sit
quo possit intendi, ut ab incommutabilis et summae
aequalitatis contemplatione avertatur. Nam tribus generibus
amplius nihil video. Aut enim ad aliquid par
atque ad ejusmodi aliud se intendit animus, cum hinc
avertitur, aut ad superius, aut ad inferius. <hi>D.</hi> De caeteris
duobus quaerendum est: nam quid sit superius
aeterna aequalitate non video. <hi>M.</hi> Videsne illud, obsecro,
quidnam ei par esse possit, quod tamen aliud
sit? <hi>D.</hi> Ne id quidem video. <hi>M.</hi> Restat ergo ut quaeramus,
quid sit inferius. Sed nonne tibi prius ipsa
anima occurrit, quae certe aequalitatem illam incommutabilem
esse confitetur, se autem agnoscit mutari eo
ipso quod alias hanc, alias aliud intuetur; et hoc modo
aliud atque aliud sequens varietatem temporis operatur,
quae in aeternis et incommutabilibus nulla est? <hi>D.</hi> 
Assentior. <hi>M.</hi> Haec igitur affectio animae vel motus,
quo intelligit aeterna, et his inferiora esse temporalia,
etiam in seipsa; et haec appetenda potius quae superiora
sunt, quam illa quae inferiora sunt novit: nonne
tibi prudentia videtur? <hi>D.</hi> Nihil aliud videtur.</p>
          </div3>
<div3>
            <head>38.</head>
            <p>
 <hi>M.</hi> Quid illud? num minus considerandum putas
quod nondum in ea simul est aeternis inhaerere,
cum jam in ea sit nosse his esse inhaerendum? <hi>D.</hi> Imo
maxime ut id consideremus peto, et unde accidat scire
cupio. <hi>M.</hi> Facile id videbis, si animadverteris quibus
rebus maxime animum soleamus intendere, et magnam
curam exhibere: nam eas opinor esse quas
multum amamus: an tu alias opinaris? <hi>D.</hi> Nullas
equidem alias. <hi>M.</hi> Dic, oro te, num possumus amare
nisi pulchra? Nam etsi quidam videntur amare deformia,
quos vulgo Graeci <foreign xml:lang="greek">σαπροφίλους</foreign> vocant, interest
<pb n="1184"/>
tamen quanto minus pulchra sint quam illa quae pluribus
placent. Nam ea neminem amare manifestum
est, quorum foeditate sensus offenditur. <hi>D.</hi> Ita est, ut
dicis. <hi>M.</hi> Haec igitur pulchra numero placent, in quo
jam ostendimus aequalitatem appeti. Non enim hoc
tantum in ea pulchritudine quae ad aures pertinet,
atque in motu corporum est, invenitur, sed in ipsis
etiam visibilibus formis, in quibus jam usitatius dicitur
pulchritudo. An aliud quam aequalitatem numerosam
esse arbitraris, cum paria paribus bina membra
respondent: quae autem singula sunt, medium locum
tenent, ut ad ea de utraque parte paria intervalla
serventur? <hi>D.</hi> Non aliter puto. <hi>M.</hi> Quid in ipsa luce
visibili quae omnium colorum habet principatum, nam
et color nos delectat in corporum formis; quid ergo
aliud in luce et coloribus, nisi quod nostris oculis
congruit, appetimus? Etenim a nimio fulgore aversamur,
et nimis obscura nolumus cernere, sicut etiam
in sonis et a nimium sonantibus abhorremus, et quasi
susurrantia non amamus. Quod non in temporum intervallis
est, sed in ipso sono, qui quasi lux est talium
numerorum, cui sic est contrarium silentium, ut coloribus
tenebrae. In his ergo cum appetimus convenientia
pro naturae nostrae modo, et inconvenientia
respuimus, quae aliis tamen animalibus convenire sentimus,
nonne hic etiam quodam aequalitatis jure laetamur,
cum occultioribus modis paria paribus tributa
esse cognoscimus? Hoc in odoribus et in saporibus,
et in tangendi sensu animadvertere licet, quae longum
est enucleatius persequi, sed explorare facillimum:
nihil enim est horum sensibilium, quod nobis non
aequalitate aut similitudine placeat. Ubi autem aequalitas
aut similitudo, ibi numerositas; nihil est quippe
tam aequale aut simile quam unum et unum: nisi quid
habes ad haec. <hi>D.</hi> Omnino assentior.</p>
          </div3>
<div3>
            <head>39.</head>
            <p>
 <hi>M.</hi> Quid? superior illa tractatio nonne persuasit
nobis agere haec animam in corporibus, non a corporibus
pati? <hi>D.</hi> Persuasit sane. <hi>M.</hi> Amor igitur agendi
adversus succedentes passiones corporis sui, avertit
animam a contemplatione aeternorum, sensibilis voluptatis
cura ejus avocans intentionem: hoc autem
agit occursoribus numeris. Avertit etiam amor de
corporibus operandi, et inquietam facit: hoc autem
agit progressoribus numeris. Avertunt phantasiae atque
phantasmata: et haec agit recordabilibus numeris.
Avertit denique amor vanissimae cognitionis talium
rerum: et hoc agit sensualibus numeris, quibus insunt
quasi regulae quaedam artis imitatione gaudentes:
et ex his curiositas nascitur ipso curae nomine inimica
securitati, et vanitate impos veritatis.</p>
          </div3>
<div3>
            <head>40.</head>
            <p>
 Generalis vero amor actionis, quae avertit a
vero, a superbia proficiscitur, quo vitio Deum imitari,
quam Deo servire anima maluit. Recte itaque scriptum
est in sanctis Libris: <hi>Initium superbiae hominis
apostatare a Deo;</hi> et, <hi>Initium omnis peccati superbia.</hi> 
Non potuit autem melius demonstrari quid sit superbia,
quam in eo quod ibi dictum est: <hi>Quid superbit
<pb n="1185"/>
terra et cinis, quoniam in vita sua projecit intima sua? <note>(Eccli. X, 14, 15, 9, 10.)</note>
            </hi> 
 Cum enim anima per seipsam
nihil sit; non enim aliter esset commutabilis, et pateretur
defectum ab essentia: cum ergo ipsa per se
nihil sit, quidquid autem illi esse est, a Deo sit; in
ordine suo manens, ipsius Dei praesentia vegetatur in
mente atque conscientia. Itaque hoc bonum habet
intimum. Quare superbia intumescere, hoc illi est in
extima progredi, et ut ita dicam, inanescere, quod est
minus minusque esse. Progredi autem in extima, quid
est aliud quam intima projicere; id est, longe a se facere
Deum, non locorum spatio, sed mentis affectu?</p>
          </div3>
<div3>
            <head>41.</head>
            <p>
 Iste autem animae appetitus est sub se habere
alias animas; non pecorum, quas divino jure concessum
est, sed rationales, id est, proximas suas, et
sub eadem lege socias atque consortes. De his autem
appetit operari anima superba, et tanto excellentior
videtur haec actio quam illa de corporibus, quanto
anima omnis omni corpore est melior. Sed operari de
animis rationalibus, non per corpus, sed per seipsum,
solus Deus potest. Peccatorum tamen conditione fit,
ut permittantur animae de animis aliquid agere, significando
eas moventes per alterutra corpora, vel
naturalibus signis, sicut est vultus vel nutus, vel placitis,
sicut sunt verba. Nam et jubentes et suadentes
signis agunt, et si quid est aliud praeter jussionem et
suasionem, quo animae de animis vel cum animis aliquid
agunt. Jure autem secutum est, ut quae superbia
caeteris excellere cupierunt, nec suis partibus atque
corporibus sine difficultate et doloribus imperent, partim
stultae in se, partim mortalibus membris aggravatae.
Et his igitur numeris et motibus quibus animae
ad animas agunt, honores laudesque appetendo avertuntur
a perspectione purae illius et sincerae veritatis.
Solus enim honorat Deus animam beatam faciens in
occulto coram se juste et pie viventem.</p>
          </div3>
<div3>
            <head>42.</head>
            <p>
 Motus igitur quos exserit anima de inhaerentibus
sibi, et subditis animis, progressoribus illis sunt
similes; agit enim tanquam de corpore suo. Illi autem
motus quos exserit, aggregare sibi aliquas vel subdere
cupiens, in occursorum numero deputantur. Agit
enim tanquam in sensibus id moliens, ut unum secum
flat, quod velut extrinsecus admovetur, et quod non
potest repellatur. Et hos utrosque motus excipit memoria,
et recordabiles facit, simili modo in phantasiis
et phantasmatibus actionum talium tumultuosissime
exaestuans. Nec illi tanquam examinatores numeri
desunt, qui sentiant quid in his actibus commode sive
incommode moveatur, quos item sensuales appellare
non pigeat, quia sensibilia signa sunt quibus hoc modo
animae ad animas agunt. His tot et tantis intentionibus
anima implicata, quid mirum, si a contemplatione
veritatis avertitur? Et quantum quidem ab his
respirat videt illam; sed quia nondum eas evicit, in
illa manere non sinitur. Ex quo fit ut non simul habeat
anima nosse in quibus consistendum sit, et posse
consistere: sed numquid tu forte adversus haec? <hi>D.</hi> Nihil
est quod contradicere audeam.
</p>
          </div3>
        </div2>

<div2>
          <head>CAPUT XIV.-- <hi>Ad Dei amorem provocatur anima ex numerorum et ordinis ratione quam in rebus diligit.</hi> </head>
<div3>
            <head>43.</head>
            <p>
 <hi>M.</hi> Quid ergo restat? An ut, quoniam sicut potuimus
<pb n="1186"/>inquinationem et aggravationem animae consideravimus,
videamus quaenam illi actio divinitus
imperetur, qua purgata atque exonerata revolet ad
quietem, et intret in gaudium Domini sui? <hi>D.</hi> Ita fiat. <hi>M.</hi> 
 Quid me putas hinc diutius debere dicere, cum divinae
Scripturae tot voluminibus et tanta auctoritate
et sanctitate praeditis, nihil nobiscum aliud agant, nisi
ut diligamus Deum et Dominum nostrum ex toto
corde, ex tota anima, et ex tota mente; et diligamus
proximum nostrum tanquam nosmetipsos? Ad hunc
igitur finem si omnes illos humanae actionis motus,
numerosque referamus, sine dubitatione mundabimur.
An aliud existimas? <hi>D.</hi> Nihil equidem aliud. Sed
quam hoc auditu breve est, tam factu difficile atque
arduum.</p>
          </div3>
<div3>
            <head>44.</head>
            <p>
 <hi>M.</hi> Quid ergo facile est? an amare colores, et
voces, et placentas, et rosas, et corpora leniter mollia?
haeccine amare facile est animae, in quibus nihil
nisi aequalitatem ac similitudinem appetit, et paulo
diligentius considerans, vix ejus extremam umbram
vestigiumque cognoscit; et Deum amare difficile est,
quem in quantum potest, adhuc saucia et sordida cogitans,
nihil in eo inaequale, nihil sui dissimile, nihil
disclusum locis, nihil variatum tempore suspicatur?
An exstruere moles aedificiorum, et hujuscemodi operibus
delectat extendi, in quibus si numeri placent
(non enim aliud invenio) quid in his aequale ac simile
dicitur, quod non derideat ratio disciplinae?
Quod si ita est, cur ab illa verissima aequalitatis arce
ad ista delabitur, et ruinis suis terrenas machinas
erigit? Non hoc promissum est ab illo qui fallere
ignorat. <hi>Jugum enim meum,</hi> inquit, <hi>leve est <note>(Matth. XI,
30)</note>
            </hi>. Laboriosior est hujus mundi amor. Quod enim
in illo anima quaerit, constantiam scilicet aeternitatemque,
non invenit: quoniam rerum transitu completur
infima pulchritudo, et quod in illa imitatur constantiam,
a summo Deo per animam trajicitur: quoniam
prior est species tantummodo tempore commutabilis,
quam ea quae et tempore et locis. Sicut itaque
praeceptum est animis a Domino quid diligant, ita per
Joannem apostolum quid non diligant. <hi>Nolite,</hi> inquit, <hi>diligere mundum: quia omnia quae in mundo sunt, concupiscentia
carnis est, et concupiscentia oculorum, et
ambitio saeculi 
 <note>(I Joan. II, 15, 16)</note>
            </hi>.</p>
          </div3>
<div3>
            <head>45.</head>
            <p>
 Sed qualis tibi homo videtur, qui omnes illos
numeros qui sunt de corpore, et adversus passiones
corporis, et qui ex his memoria continentur, non ad
carnalem voluptatem, sed ad salutem tantum corporis
refert: omnesque illos qui de adjunctis animis operantur,
vel qui ad adjungendas exseruntur, et qui ex
his inhaerent memoriae, non ad superbam excellentiam
suam, sed ad ipsarum animarum utilitatem redigit:
<pb n="1187"/>
illis etiam qui in utroque genere quasi moderatores
exploratoresque caeterorum transeuntium in
sensu praesident, non ad superfluam vel perniciosam
curiositatem, sed ad necessariam probationem vel improbationem
utitur: nonne et istos omnes numeros
agit, et nullis eorum laqueis implicatur? Quandoquidem
et salutem corporis ut non impediatur eligit, et
omnes eas actiones ad utilitatem proximi revocat,
quem propter communis juris naturale vinculum tanquam
seipsum diligere jussus est. <hi>D.</hi> Magnum quemdam
virum et vere humanissimum praedicas.</p>
          </div3>
<div3>
            <head>46.</head>
            <p>
 <hi>M.</hi> Non igitur, numeri qui sunt infra rationem
et in suo genere pulchri sunt, sed amor inferioris pulchritudinis
animam polluit: quae cum in illa non
modo aequalitatem, de qua pro suscepto opere satis
dictum est, sed etiam ordinem diligat, amisit ipsa ordinem
suum; nec tamen excessit ordinem rerum,
quandoquidem ibi est, et ita est, ubi esse, et quomodo
esse tales, ordinatissimum est. Aliud enim est
tenere ordinem, aliud ordine teneri. Tenet ordinem,
seipsa tota diligens quod supra se est, id est Deum,
socias autem animas tanquam seipsam. Hac quippe
dilectionis virtute inferiora ordinat, nec ab inferioribus
sordidatur. Quod autem illam sordidat, non
est malum, quia etiam corpus creatura Dei est, et
specie sua quamvis infima decoratur, sed prae animae
dignitate contemnitur; sicuti auri dignitas, etiam purgatissimi
argenti commixtione sordescit. Quapropter
quicumque de nostra quoque poenali mortalitate
numeri facti sunt, non eos abdicemus a fabricatione
divinae providentiae, cum sint in genere suo pulchri.
Neque amemus eos, ut quasi perfruendo talibus beati
efficiamur. His etenim, quoniam temporales sunt, tanquam
tabula in fluctibus, neque abjiciendo quasi onerosos,
neque amplectendo quasi fundatos, sed bene
utendo carebimus. A dilectione autem proximi tanta
quanta praecipitur, certissimus gradus fit nobis, ut inhaereamus
Deo, et non teneamur tantum ordinatione
illius, sed nostrum etiam ordinem inconcussum certumque
teneamus.</p>
          </div3>
<div3>
            <head>47.</head>
            <p>
 An fortasse ordinem non diligit anima illis etiam
numeris sensualibus attestantibus? Unde ergo primus
pes est pyrrhichius, secundus iambus, tertius trochaeus,
et deinceps caeteri? Sed jure hoc dixeris rationem
potius secutam esse, non sensum. Quid itaque,
illud nonne sensualibus numeris dandum est, quod
cum tantum temporis occupent, verbi gratia, octo
longae syllabae, quantum sexdecim breves, in eodem
tamen spatio breves longis potius misceri exspectant?
De quo sensu cum ratio judicat, et ei proceleumatici
pedes esse aequales spondeis pedibus renuntiantur,
nihil aliud hic valere invenit, quam ordinationis potentiam,
quia nec longae syllabae nisi brevium comparatione
longae sunt, nec breves rursum breves sunt
nisi comparatione longarum: ideoque iambicus versus
<pb n="1188"/>
quamlibet productius pronuntiatus, non amissa
regula simpli et dupli, nec nomen amittit: at ille versus
qui pyrrhichiis pedibus constat, paulatim addita
pronuntiandi mora, fit repente spondiacus, si non
grammaticam, sed musicam consulas. At vero si dactylicus
aut anapaesticus sit, quoniam longae mixtarum
brevium comparatione sentiuntur, qualibet mora pronuntietur,
servat nomen suum. Quid additamenta semipedum
non eadem lege in capite qua in fine servanda,
nec omnia quamvis ad eumdem plausum
coaptentur, adhibenda? quid duarum aliquando brevium
potius, quam unius longae in fine positio? nonne
ipso sensu modificantur? Nec in his aequalitatis numerus,
cui nihil deperit, sive illud sive aliud sit, sed
ordinis vinculum reperitur. Longum est percurrere
caetera ad eamdem vim pertinentia in numeris temporum.
Sed nempe etiam formas visibiles sensus ipse
aspernatur, aut pronas contra quam decet, aut capite
deorsum, et similia, in quibus non inaequalitas, manente
partium parilitate, sed perversitas improbatur.
Postremo in omnibus sensibus et operibus nostris,
cum insolita pleraque, et ob hoc injucunda quibusdam
gradibus appetitui nostro conciliamus, et ea primo
tolerabiliter, deinde libenter accipimus; nonne ordine
conteximus voluptatem, et nisi priora mediis, et media
postremis concorditer nexa sint, abhorremus?</p>
          </div3>
<div3>
            <head>48.</head>
            <p>
 Quamobrem neque in voluptate carnali, neque
in honoribus et laudibus hominum, neque in eorum
exploratione quae forinsecus corpus attingunt, nostra
gaudia collocemus, habentes in intimo Deum, ubi certum
est et incommutabile omne quod amamus. Ita fit,
ut et cum adsunt haec temporalia, non tamen eis implicemur,
et sine sensu doloris quae extra corpus sunt,
absint: ipsum autem corpus, aut nullo, aut non gravi
sensu doloris adimatur, et reformandum naturae suae
morte reddatur. Attentio namque animae ad corporis
partem inquieta negotia contrahit, et universali lege
neglecta privati cujusdam operis amor, quod ipsum
tamen ab universitate quam Deus regit non potest
alienari. Itaque subditur legibus qui non amat leges.
</p>
          </div3>
        </div2>

<div2>
          <head>CAPUT XV.-- <hi>Corporales numeros post resurrectionem aget anima quiete. Virtutes quatuor quibus hic anima perficitur.</hi> </head>
<div3>
            <head>49.</head>
            <p>
 Sed si de rebus incorporeis et eodem modo se
semper habentibus, plerumque attentissime cogitantes,
si quos forte illo tempore agimus numeros temporales
in quolibet corporis motu, facili sane atque
usitatissimo, sive deambulantes, sive psallentes, prorsus
nobis ignorantibus transeunt, quamvis nobis non
agentibus nulli essent: si denique in ipsis nostris
inanibus phantasmatibus cum occupati sumus, similiter
ista praetereunt agentibus nec sentientibus nobis
quanto magis quantoque constantius, <hi>cum corruptibile
hoc induerit incorruptionem, et mortale hoc induerit
immortalitatem <note>(I Cor. XV, 53)</note>
            </hi>, id est, ut hoc idem
planius eloquar, cum Deus vivificaverit mortalia corpora
nostra, sicut Apostolus dicit, <hi>propter spiritum
manentem in nobis <note>(Rom. VIII, 11)</note>
            </hi>: quanto ergo tunc
<pb n="1189"/>
magis in unum Deum et perspicuam intenti veritatem,
ut dictum est, <hi>facie ad faciem,</hi> numeros quibus agimus
corpora, nulla inquietudine sentiemus, et gaudebimus?
Nisi forte credendum est, animam cum de iis quae
per ipsam bona sunt, gaudere possit, de iis ex quibus
ipsa bona est, non posse gaudere.</p>
          </div3>
<div3>
            <head>50.</head>
            <p>
 Sed haec actio qua sese anima, opitulante Deo
et Domino suo, ab amore inferioris pulchritudinis
extrahit, debellans atque interficiens adversus se
militantem consuetudinem suam, ea victoria triumphatura
in semetipsa de potestatibus aeris hujus, quibus
invidentibus et praepedire cupientibus, evolat ad
suam stabilitatem et firmamentum Deum; nonne tibi
videtur ea esse virtus quae temperantia dicitur? <hi>D.</hi> 
Agnosco et intelligo. <hi>M.</hi> Quid porro? cum in hoc
itinere proficit, jam aeterna gaudia praesentientem ac
pene prehendentem, num amissio rerum temporalium,
aut mors ulla deterret jam valentem dicere inferioribus
sociis: <hi>Bonum est mihi dissolvi, et esse cum Christo:
manere autem in carne, necessarium propter vos? <note>(Philipp.
I, 23, 24.)</note> D.</hi> Sic existimo. <hi>M.</hi> At ista ejus
affectio qua nullas adversitates mortemve formidat,
quid aliud quam fortitudo dicenda est? <hi>D.</hi> Et hoc
agnosco. <hi>M.</hi> Jamvero ipsa ejus ordinatio qua nulli
servit nisi uni Deo, nulli coaequari nisi purissimis
animis, nulli dominari appetit nisi naturae bestiali atque
corporeae, quae tandem virtus tibi esse videtur? <hi>D.</hi> 
 Quis non intelligat hanc esse justitiam? <hi>M.</hi> Recte
intelligis.
</p>
          </div3>
        </div2>

<div2>
          <head>CAPUT XVI.-- <hi>De quatuor virtutibus an et quomodo sint in beatis.</hi> </head>
<div3>
            <head>51.</head>
            <p>
 Sed illud jam quaero, cum prudentiam superius
 eam esse constiterit inter nos, qua intelligit anima
ubi ei consistendum sit, quo sese attollit per temperantiam,
id est, conversionem amoris in Deum, quae
charitas dicitur, et aversionem ab hoc saeculo, quam
etiam fortitudo et justitia comitantur; utrum existimes
cum ad suae dilectionis et conatus fructum perfecta
sanctificatione pervenerit, perfecta etiam vivificatione
illa corporis sui, et deletis de memoria phantasmatum
turbis, apud Deum ipsum solo Deo vivere
coeperit, cum impletum fuerit, quod divinitus nobis
hoc modo promittitur: <hi>Dilectissimi, nunc filii Dei
sumus, et nondum apparuit quid erimus. Scimus quia
cum apparuerit, similes illi erimus, quoniam videbimus
eum sicuti est <note>(I Joan. III, 2)</note>
            </hi>: quaero ergo, utrum
existimes has ibi virtutes quas commemoravimus,
etiam tunc futuras. <hi>D.</hi> Non video, cum adversa praeterierint,
quibus obluctatur, quomodo aut prudentia
ibi esse possit, quae non eligit quid sequatur nisi in
adversis; aut temperantia, quae amorem non avertit
nisi ab adversis; aut fortitudo, quae non tolerat nisi
adversa; aut justitia, quae non appetit aequari beatissimis
animis, et inferiori naturae dominari, nisi in
adversis, id est, nondum assecuta idipsum quod
appetit.</p>
          </div3>
<div3>
            <head>52.</head>
            <p>
 <hi>M.</hi> Non usquequaque absurda est responsio
tua; et quibusdam doctis visum hoc esse, non nego.
<pb n="1190"/>
Sed ego consulens Libros, quos nulla antecellit auctoritas,
ita invenio dictum esse: <hi>Gustate et videte, quoniam
suavis est Dominus <note>(Psal. XXXIII, 9)</note>
            </hi>. Quod apostolus
etiam Petrus sic interposuit: <hi>Si tamen gustastis,
quoniam suavis est Dominus <note>(I Petr. II, 3)</note>
            </hi>. Hoc esse
arbitror quod agitur in his virtutibus quae ipsa conversione
animam purgant. Non enim amor temporalium
rerum expugnaretur, nisi aliqua suavitate aeternarum.
Ubi autem ventum fuerit ad illud quod canitur: <hi>Filii autem hominum sub tegmine alarum tuarum sperabunt;
inebriabuntur ab ubertate domus tuae, et torrente
voluptatis tuae potabis eos; quoniam apud te est fons
vitae:</hi> 
 non jam gustatu suavem fore Dominum dicit;
sed vides quae inundatio et affluentia praedicetur fontis
aeterni; quam etiam ebrietas quaedam consequitur:
quo nomine mihi videtur mirabiliter significari oblivio
illa saecularium vanitatum atque phantasmatum. Contexit
deinde caetera, et dicit: <hi>In lumine tuo videbimus
lumen. Praetende misericordiam tuam scientibus te. In
lumine,</hi> scilicet in Christo accipiendum, qui Sapientia
Dei est, et lumen toties appellatur. Ubi ergo dicitur, <hi>Videbimus,</hi> 
 et, <hi>scientibus te,</hi> negari non potest futuram
ibi esse prudentiam. An videri verum bonum
animae et sciri potest, ubi nulla prudentia est? <hi>D.</hi> Jam
intelligo.</p>
          </div3>
<div3>
            <head>53.</head>
            <p>
 <hi>M.</hi> Quid? recti corde possunt esse sine justitia? <hi>D.</hi> 
 Recognosco isto nomine crebrius significari justitiam. <hi>M.</hi> 
 Quid ergo admonet aliud propheta idem
consequenter, cum canit: <hi>Et justitiam tuam iis qui
recto sunt corde?  D. </hi> Manifestum est. <hi>M.</hi> Age deinceps,
recordare, si placet, satis nos superius tractasse,
superbia labi animam ad actiones quasdam potestatis
suae, et universali lege neglecta in agenda quaedam
privata cecidisse, quod dicitur apostatare a Deo. <hi>D.</hi> 
 Memini vero. <hi>M.</hi> Cum ergo id agit ne ulterius id
delectet aliquando, nonne tibi videtur amorem suum
figere in Deo, et ab omni inquinamento temperatissime
et castissime et securissime vivere? <hi>D.</hi> Videtur
sane. <hi>M.</hi> Vide etiam quemadmodum id quoque adjungat
propheta, dicens: <hi>Non veniat mihi pes superbiae.</hi> 
Pedem enim appellans discessum ipsum lapsumve
significat, a quo anima temperando, inhaerens Deo
vivit in aeternum. <hi>D.</hi> Accipio et sequor.</p>
          </div3>
<div3>
            <head>54.</head>
            <p>
 <hi>M.</hi> Restat igitur fortitudo. Sed ut temperantia
contra lapsum qui est in libera voluntate; sic fortitudo
contra vim valet, qua etiam cogi quis potest
si minus fortis sit ad ea quibus evertatur, et miserrimus
jaceat. Haec autem vis decenter in Scripturis
manus nomine significari solet. Qui porro hanc vim,
nisi peccatores conantur inferre? Quod tunc per idipsum
 communitur anima, et custoditur firmamento
Dei, ut hoc illi nullo modo undecumque possit accidere;
potentiam quamdam stabilem, et, ut ita dicam,
impassibilem gerit, quae, nisi quid tibi displicet, recte
fortitudo nominatur, et eam dici arbitror cum adjungitur: <hi>Neque manus peccatorum dimoveat me 
 (Psal.
<pb n="1191"/>
XXXV, 8-12)</hi>.</p>
          </div3>
<div3>
            <head>55.</head>
            <p>
 Sed sive hoc sive aliud in his verbis intelligendum
sit, tu negabis in illa perfectione ac beatitate
animam constitutam, et conspicere veritatem, et immaculatam
manere, et nihil molestiae pati posse, et
uni Deo subdi, caeteris vero supereminere naturis? <hi>D.</hi> 
 Imo aliter eam perfectissimam et beatissimam esse
posse non video. <hi>M.</hi> Haec ergo contemplatio, sanctificatio,
impassibilitas, ordinatio ejus, aut illae sunt
quatuor virtutes perfectae atque consummatae; aut ne
de nominibus cum res conveniant, frustra laboremus,
pro istis virtutibus, quibus constituta in laboribus
utitur anima, tales quaedam potentiae in aeterna ei vita
sperandae sunt.
</p>
          </div3>
        </div2>

<div2>
          <head>CAPUT XVII.-- <hi>Quod peccatrix anima numeros agat, et numeris agatur. Conclusio operis.</hi> </head>
<div3>
            <head>56.</head>
            <p>
 Nos tantum meminerimus, quod ad susceptam
praesentem disputationem maxime pertinet, id agi per
providentiam Dei, per quam cuncta creavit et regit,
ut etiam peccatrix et aerumnosa anima numeris agatur,
et numeros agat usque ad infimam carnis corruptionem:
qui certe numeri minus minusque pulchri
esse possunt, penitus vero carere pulchritudine non
possunt. Deus autem summe bonus, et summe justus,
nulli invidet pulchritudini, quae sive damnatione
animae, sive regressione, sive permansione fabricatur.
Numerus autem et ab uno incipit, et aequalitate ac similitudine
pulcher est, et ordine copulatur. Quamobrem
quisquis fatetur nullam esse naturam, quae non
ut sit quidquid est, appetat unitatem, suique similis
in quantum potest esse conetur, atque ordinem proprium
vel locis vel temporibus, vel in corpore quodam
libramento salutem suam teneat: debet fateri
ab uno principio per aequalem illi ac similem speciem
divitiis bonitatis ejus, qua inter se unum et de uno
unum charissima, ut ita dicam, charitate junguntur,
omnia facta esse atque condita quaecumque sunt, in
quantumcumque sunt.</p>
          </div3>
<div3>
            <head>57.</head>
            <p>
 Quare ille versus a nobis propositus, <hi>Deus creator
omnium,</hi> non solum auribus sono numeroso, sed
multo magis est animae sententiae sanitate et veritate
gratissimus. Nisi forte movet te tarditas eorum, ut
mitius loquar, qui negant de nihilo fieri posse aliquid,
cum id omnipotens Deus fecisse dicatur. An vero faber
potest rationabilibus numeris qui sunt in arte
ejus, sensuales numeros qui sunt in consuetudine
ejus operari; et sensualibus numeris progressores
illos quibus membra in operando movet, ad quos jam
intervalla temporum pertinent, et his rursus formas
visibiles de ligno fabricari, locorum intervallis numerosas:
et rerum natura Dei nutibus serviens, ipsum
lignum de terra et caeteris elementis facere non potest;
<pb n="1192"/>
et ipsa extrema non poterat de nullo? Imo et
arboris locales numeros, temporales numeri antecedant
necesse est. Nullum est enim stirpium genus
quod non certis pro suo semine dimensionibus temporum
et coalescat, et germinet, et in auras emicet,
et folia explicet, et roboretur, et sive fructum, sive
ipsius ligni occultissimis numeris vim rursus seminis
referat: quanto magis animalium corpora, in quibus
intervalla membrorum numerosam parilitatem multo
magis aspectibus offerunt? An ista de elementis fieri
possunt, et ipsa elementa non potuerunt fieri de nihilo?
Quasi vero quidquam sit in eis vilius et abjectius
quam terra est. Quae primo generalem speciem corporis
habet, in qua unitas quaedam et numeri et ordo
esse convincitur. Namque ab aliqua impertili nota
in longitudinem necesse est porrigatur quaelibet ejus
quantumvis parva particula, tertiam latitudinem sumat,
et quartam altitudinem qua corpus impletur.
Unde ergo iste a primo usque ad quartum progressionis
modus? Unde et aequalitas quoque partium, quae in
longitudine et latitudine et altitudine reperitur? Unde
corrationalitas quaedam (ita enim malui analogiam vocare),
ut quam rationem habet longitudo ad impertilem
notam, eamdem latitudo ad longitudinem, et ad
latitudinem habeat altitudo? Unde, quaeso, ista, nisi
ab illo summo atque aeterno principatu numerorum
et similitudinis et aequalitatis et ordinis veniunt?
Atqui haec si terrae ademeris, nihil erit. Quocirca
omnipotens Deus terram fecit, et de nihilo terra facta
est.</p>
          </div3>
<div3>
            <head>58.</head>
            <p>
 Quid porro? ipsa species qua item a caeteris elementis
terra discernitur, nonne et unum aliquid quantum
accepit ostentat, et nulla pars ejus a toto est dissimilis,
et earumdem partium connexione atque concordia
suo genere saluberrimam sedem infimam tenet?
Cui superfunditur aquarum natura, nitens et ipsa ad
unitatem, speciosior et perlucidior propter majorem
similitudinem partium, et custodiens locum ordinis
et salutis suae. Quid de aeris natura dicam, multo faciliore
complexu ad unitatem nitente, et tanto speciosiore
aquis, quam illae terris sunt, tantoque superiore
ad salutem? Quid de coeli supremo ambitu, quo
tota universitas visibilium corporum terminatur, et
summa in hoc genere species, ac saluberrima loci
excellentia? Ista certe omnia quae carnalis sensus ministerio
numeramus, et quaecumque in eis sunt, locales
numeros qui videntur esse in aliquo statu, nisi praecedentibus
intimis et in silentio temporalibus numeris
qui sunt in motu, nec accipere illos possunt, nec habere.
Illos itidem temporum intervallis agiles praecedit
<pb n="1193"/>
et modificat vitalis motus, serviens Domino rerum
omnium, non temporalia habens digesta intervalla
numerorum suorum, sed tempora ministrante potentia;
supra quam rationales et intellectuales numeri
beatarum animarum atque sanctarum, legem ipsam
Dei, sine qua folium de arbore non cadit, et cui nostri
capilli numerati sunt, nulla interposita natura excipientes,
usque ad terrena et inferna jura transmittunt
.
</p>
            <p>
              <emph>CONCLUSIO OPERIS.</emph>
            </p>
</div3>
<div3>
            <head>59.</head>
            <p>
 Quae potui et sicut potui de tantis tantillus tecum
contuli. Sermonem autem hunc nostrum mandatum
litteris si qui legunt, sciant multo infirmioribus
haec esse scripta, quam sunt illi qui unius summi Dei
<pb n="1194"/>
consubstantialem et incommutabilem Trinitatem, ex
quo omnia, per quem omnia, in quo omnia duorum Testamentorum
auctoritatem secuti venerantur et colunt
eam credendo, sperando et diligendo. Hi enim non scintillantibus
humanis ratiocinationibus, sed validissimo
et flagrantissimo charitatis igne purgantur. Nos autem
dum negligendos esse non existimamus quos haeretici
rationis et scientiae fallaci pollicitatione decipiunt;
tardius incedimus, consideratione ipsarum viarum,
quam sancti viri qui eas volando non dignantur attendere.
Quod tamen facere non auderemus, nisi multos
pios Ecclesiae catholicae matris optimae filios, qui
puerilibus studiis loquendi ac disserendi facultatem
quantum satis est consecuti essent, eadem refellendorum
haereticorum necessitate fecisse videremus.

</p>
          </div3>
        </div2>
      </div1>
</body>
  </text>
</TEI>