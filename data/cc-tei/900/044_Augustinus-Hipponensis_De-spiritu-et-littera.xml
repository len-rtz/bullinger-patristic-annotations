<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
     <fileDesc>
         <titleStmt>
              <title>De spiritu et littera</title>
              <author ref="http://viaf.org/viaf/66806872">Augustinus Hipponensis<date>354-430</date>
        </author>
         </titleStmt>
         <editionStmt>
              <edition>early modern edition, no apparatus</edition>
              <editor>Jacques-Paul Migne</editor>
         </editionStmt>
         <publicationStmt>
                 <publisher>J. P. Migne</publisher>
                 <pubPlace>Parisiis</pubPlace>
                 <date>1841</date>
              </publicationStmt>
          <seriesStmt>
           <title>Patrologia Latina, vol. 44</title>
           <idno>AugHip.DeSpEtL</idno>
          </seriesStmt>
          <notesStmt>
  			<note/>
 		  </notesStmt>
  		<sourceDesc>
    		<p>Patrologia Latina</p>
  		</sourceDesc>
 	</fileDesc>
      <encodingDesc>
         <projectDesc>
        <p>this file was encoded in TEI xml for the University of Zurich's <emph>Corpus Corporum</emph> project (www.mlat.uzh.ch) by Ph. Roelli in 2019</p>
      </projectDesc>
          <editorialDecl>
             <normalization>
          <p>Classical Latin orthography</p>
        </normalization>
          </editorialDecl>
      </encodingDesc>
 	  <profileDesc>
		<creation>
 		<date/>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item/>
		  <item/>
	  	 </list>
  		</keywords>
  		<keywords scheme="genre">
  		 <list>
   			<item/>
  		</list>
  		</keywords>
  		<keywords scheme="period">
 		 <list>
   			<item/>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	
<div1>
        <head>De spiritu et littera</head>

<p>Marcellino scribente se permotum eo, quod in superiori opere legisset, fieri posse ut sit homo in hac vita sine peccato,
si velit, adjutus a Deo; nec ullum tamen usquam in hominibus tam perfectae justitiae exemplum exstare: hanc Augustinus
<pb n="0201"/>
occasionem arripit disputandi contra Pelagianos de adjutorio gratiae Dei, ostenditque non in eo nos divinitus adjuvari ad
operandam justitiam, quod legem Deus dedit plenam bonis sanctisque praeceptis; sed quod ipsa voluntas nostra, sine qua
operari bonum non possumus, adjuvetur et erigatur impertito spiritu gratiae, sine quo adjutorio doctrina legis littera est
occidens, quia reos potius praevaricationis tenet, quam justificat impios. Inde ad propositam quaestionem, quam solvere
incipit in principio libri, rediens iterum in fine, demonstrat multa esse nemine diffitente possibilia cum Dei auxilio, quorum
nullum usquam exstet exemplum: atque ita sine exemplo esse in hominibus perfectam justitiam, et tamen impossibilem
non esse concludit.</p>


<div2>
          <head>CAPUT PRIMUM.</head>
<div3>
            <head>1.</head>
            <p>
 <hi>Occasio scribendi hujus libri.
<pb n="0201"/>Aliquid posse fieri, tametsi factum sit nunquam,</hi> 
Lectis opusculis, quae ad te nuper elaboravi, fili charissime
Marcelline, de Baptismo parvulorum, et de
perfectione justitiae hominis, quod eam nemo in hac
vita vel assecutus, vel assecuturus videatur, excepto
uno Mediatore, qui humana perpessus est in similitudine
carnis peccati, sine ullo omnino peccato: rescripsisti
te moveri eo, quod in posteriore duorum
libro fieri posse dixi, ut sit homo sine peccato, si
voluntas ejus non desit ope adjuvante divina, et tamen
praeter unum in quo omnes vivificabuntur <note>(I Cor. XV, 22)</note>,
neminem fuisse vel fore in quo hic
vivente esset ista perfectio. Absurdum enim tibi videtur
dici, aliquid fieri posse cujus desit exemplum,
cum, sicut credo, non dubites, nunquam esse factum
ut per foramen acus camelus transiret, et tamen
ille hoc quoque dixit Deo esse possibile <note>(Matth.
XIX, 24, 26)</note>: legas etiam duodecim millia legiones
Angelorum pro Christo, ne pateretur, pugnare
potuisse <note>(Id. XXVI, 53)</note>, nec tamen factum: legas
fieri potuisse ut semel gentes exterminarentur a
terra quae dabatur filiis Israel <note>(Deut. XXXI, 3)</note>, Deum
tamen paulatim fieri voluisse <note>(Judic. II, 3)</note>: et alia
sexcenta possunt occurrere, quae fieri, vel potuisse,
vel posse fateamur, et eorum tamen exempla quod
facta sint proferre nequeamus. Unde non ideo negare
debemus, fieri posse ut homo sine peccato sit, quia
nullus est hominum, praeter illum qui non tantum
homo, sed etiam natura Deus est, in quo id esse perfectum
demonstrare possimus.
</p>
          </div3>
        </div2>

<div2>
          <head>CAPUT II.</head>
<div3>
            <head>2.</head>
            <p>
 <hi>Error eorum qui dicunt vivere hic
hominem sine peccato, minus perniciosus. Error negantium
gratiam necessariam gravior et acerrime confutandus.</hi> 
Hic fortasse respondeas, ista quae commemoravi
facta non esse et fieri potuisse, opera esse divina;
ut autem sit homo sine peccato, ad opus ipsius hominis
pertinere, idque opus esse optimum, quo fiat
plena et perfecta et ex omni prorsus parte absoluta
justitia: et ideo non esse credendum, neminem vel
<pb n="0202"/>
fuisse, vel esse, vel fore in hac vita qui hoc opus impleverit,
si ab homine impleri potest. Sed cogitare
debes, quamvis ad hominem id agere pertineat, hoc
quoque munus esse divinum, atque ideo non dubitare
opus esse divinum. <hi>Deus est enim qui operatur in vobis,</hi> 
ait Apostolus, <hi>et velle et operari, pro bona voluntate <note>(Philipp. II, 13)</note>
            </hi>.</p>
          </div3>
<div3>
            <head>3.</head>
            <p>
 Proinde non multum molesti sunt, et instandum
est eis, ut si possunt, ostendant ita esse, qui dicunt
vivere hic hominem, sive vixisse sine ullo omnino
peccato. Nam si testimonia Scripturarum, quibus existimo
definitum, nullum hominem hic viventem,
quamvis utatur libero arbitrio, inveniri sine peccato,
sicuti est, <hi>Ne intres in judicium cum servo tuo, quoniam
non justificabitur in conspectu tuo omnis vivens <note>(Psal. CXLII, 2)</note>
            </hi>,
et caetera talia quisquam docere potuerit
aliter accipienda quam sonant, et demonstraverit
aliquem vel aliquos sine ullo hic vixisse peccato;
qui non ei, non solum minime adversatus, verum
etiam plurimum gratulatus fuerit, non mediocribus
invidentiae stimulis agitatur. Quin etiam si nemo est,
aut fuit, aut erit, quod magis credo, tali puritate perfectus,
et tamen esse, aut fuisse, aut fore defenditur
et putatur, quantum ego judicare possum, non multum
erratur, nec perniciose, cum quadam quisque
benevolentia fallitur: si tamen qui hoc putat, se
ipsum talem esse non putet, nisi revera ac liquido talem
se esse perspexerit.</p>
          </div3>
<div3>
            <head>4.</head>
            <p>
 Sed illis acerrime ac vehementissime resistendum
est, qui putant sine adjutorio Dei per se ipsam
vim voluntatis humanae vel justitiam posse perficere,
vel ad eam tenendo proficere: et cum urgeri coeperint,
quomodo id praesumant asserere fieri sine ope
divina, reprimunt se, nec hanc vocem audent emittere,
quoniam vident quam sit impia, et non ferenda.
Sed aiunt, ideo ista sine ope divina non fieri, quia et
hominem Deus creavit cum libero voluntatis arbitrio,
et dando praecepta ipse docet quemadmodum
homini sit vivendum; et in eo utique adjuvat, quod
docendo aufert ignorantiam, ut sciat homo in operibus
<pb n="0203"/>
suis quid evitare, et quid appetere debeat; quo
per liberum arbitrium naturaliter insitum, viam demonstratam
ingrediens, continenter et juste et pie
vivendo ad beatam eamdemque aeternam vitam pervenire
mereatur.
</p>
          </div3>
        </div2>

<div2>
          <head>CAPUT III.</head>
<div3>
            <head>5.</head>
            <p>
 <hi>Gratia vera donum Spiritus sancti,
quo fit in animo delectatio et dilectio boni.</hi> Nos autem
dicimus humanam voluntatem sic divinitus adjuvari
ad faciendam justitiam, ut praeter quod creatus
est homo cum libero arbitrio voluntatis, praeterque
doctrinam qua ei praecipitur quemadmodum vivere
debeat, accipiat Spiritum sanctum, quo fiat in animo
ejus delectatio dilectioque summi illius atque incommutabilis
boni quod Deus est, etiam nunc cum adhuc
per fidem ambulatur, nondum per speciem <note>(II Cor. V,
7)</note>: ut hac sibi velut arrha data gratuiti muneris
inardescat inhaerere Creatori, atque inflammetur accedere
ad participationem illius veri luminis; ut ex
illo ei bene sit, a quo habet ut sit. Nam neque liberum
arbitrium quidquam nisi ad peccandum valet, si
lateat veritatis via: et cum id quod agendum et quo
nitendum est coeperit non latere, nisi etiam delectet
et ametur, non agitur, non suscipitur, non bene vivitur.
Ut autem diligatur, charitas Dei diffunditur in
cordibus nostris, non per arbitrium liberum quod
surgit ex nobis, sed per Spiritum sanctum qui datus
est nobis <note>(Rom. V, 5)</note>.
</p>
          </div3>
        </div2>

<div2>
          <head>CAPUT IV.</head>
<div3>
            <head>6.</head>
            <p>
 <hi>Doctrina legis sine vivificante spiritu,
littera est occidens.</hi> Doctrina quippe illa, qua
mandatum accipimus continenter recteque vivendi,
littera est occidens, nisi adsit vivificans spiritus. Neque
enim solo illo modo intelligendum est quod legimus, <hi>Littera occidit, spiritus autem vivificat 
 <note>(II Cor.
III, 6)</note>
            </hi>; ut aliquid figurate scriptum, cujus est absurda
proprietas, non accipiamus sicut littera sonat, sed
aliud quod significat intuentes, interiorem hominem
spirituali intelligentia nutriamus: quoniam <hi>sapere secundum
carnem mors est, sapere autem secundum spiritum
vita et pax <note>(Rom. VIII, 6)</note>
            </hi>. Velut si quisquam
multa quae scripta sunt in Cantico canticorum carnaliter
accipiat, non ad luminosae charitatis fructum,
sed ad libidinosae cupiditatis affectum. Non ergo solo
illo modo intelligendum est quod ait Apostolus, <hi>Littera
occidit, spiritus autem vivificat:</hi> sed etiam illo,
eoque vel maxime, quo apertissime alio loco dicit, <hi>Concupiscentiam nesciebam, nisi lex diceret, Non concupisces.</hi> 
Et paulo post ait: <hi>Occasione accepta peccatum
per mandatum fefellit me, et per illud occidit <note>(Id.
VII, 7, 11)</note>
            </hi>. Ecce quid est, <hi>Littera occidit.</hi> Et utique
non figurate aliquid dicitur, quod accipiendum non
sit secundum litterae sonum, cum dicitur, <hi>Non concupisces:</hi> 
sed apertissimum saluberrimumque praeceptum
est, quod si quis impleverit, nullum habebit
omnino peccatum. Nam hoc ideo elegit Apostolus generale
quiddam, quo cuncta complexus est, tanquam
haec esset vox legis ab omni peccato prohibentis,
<pb n="0204"/>
quod ait, <hi>Non concupisces;</hi> neque enim ullum peccatum
nisi concupiscendo committitur: proinde quae hoc
praecipit, bona et laudabilis lex est. Sed ubi sanctus
non adjuvat Spiritus, inspirans pro concupiscentia
mala concupiscentiam bonam, hoc est, charitatem
diffundens in cordibus nostris; profecto illa lex,
quamvis bona, auget prohibendo desiderium malum:
sicut aquae impetus, si in eam partem non cesset influere,
vehementior fit obice opposito, cujus molem
cum evicerit, majore cumulo praecipitatus violentius
per prona provolvitur. Nescio quo enim modo, hoc
ipsum quod concupiscitur, fit jucundius dum vetatur.
Et hoc est quod fallit peccatum per mandatum, et per
illud occidit, cum accedit etiam praevaricatio, quae
nulla est ubi lex non est <note>(Rom. IV, 15)</note>.
</p>
          </div3>
        </div2>

<div2>
          <head>CAPUT V.</head>
<div3>
            <head>7.</head>
            <p>
 <hi>Quid hic tractandum.</hi> Sed totum ipsum
apostolicae epistolae locum, si placet, consideremus, et
sicut Dominus adjuverit pertractemus. Volo enim, si
potuero, demonstrare illud quod ait Apostolus, <hi>Littera
occidit, spiritus autem vivificat,</hi> non de figuratis
locutionibus dictum, quamvis et illino congruenter
accipiatur; sed potius de lege aperte quod malum est
prohibente. Quod cum ostendero, profecto manifestius
apparebit, bene vivere donum esse divinum: non tantum
quia homini Deus dedit liberum arbitrium, sine
quo nec male nec bene vivitur; nec tantum quia praeceptum
dedit, quo doceat quemadmodum sit vivendum:
sed quia per Spiritum sanctum diffundit charitatem
in cordibus eorum quos praescivit ut praedestinaret,
praedestinavit ut vocaret, vocavit ut justificaret,
justificavit ut glorificaret <note>(Id. VIII, 29, 30)</note>. Hoc autem
cum apparuerit, videbis, ut existimo, frustra dici
illa tantum esse possibilia sine exemplo, quae Dei
opera sunt; sicut de cameli transitu per foramen acus
commemoravimus, et quaecumque alia sunt apud nos
impossibilia, apud Deum autem facilia: et ideo non
inter haec humanam deputandam esse justitiam, quod
non ad Dei, sed ad hominis opus pertinere debeat; cujus
perfectio, si est in hac vita possibilis, nullam esse causam
cur sine exemplo esse credatur. Hoc ergo frustra dici, satis
elucebit, cum et ipsam humanam justitiam operationi
Dei tribuendam esse claruerit, quamvis non fiat sine
hominis voluntate: et ideo ejus perfectionem etiam
in hac vita esse possibilem, negare non possumus; quia
omnia possibilia sunt Deo <note>(Marc. X, 27)</note>, sive quae
facit sola sua voluntate, sive quae cooperantibus creaturae
suae voluntatibus a se fieri posse constituit. Ac
per hoc quidquid eorum non facit, sine exemplo est
quidem in operibus factis; sed apud Deum et in ejus
virtute habet causam qua fieri possit, et in ejus sapientia
quare non factum sit: quae causa etiamsi lateat
hominem, non se obliviscatur esse hominem, nec
propterea Deo det insipientiam, quia non plene capit
ejus sapientiam.</p>
          </div3>
<div3>
            <head>8.</head>
            <p>
 Attende igitur Apostolum ad Romanos explicantem,
satisque monstrantem quod scripsit ad Corinthios,
<pb n="0205"/> <hi>Littera occidit, spiritus autem vivificat,</hi> 
 sic magis
accipiendum, quemadmodum supra diximus; quoniam
legis littera quae docet non esse peccandum, si spiritus
vivificans desit, occidit: sciri enim facit peccatum
potius quam caveri, et ideo magis augeri quam
minui, quia malae concupiscentiae etiam praevaricatio
legis accedit.
</p>
          </div3>
        </div2>

<div2>
          <head>CAPUT VI.</head>
<div3>
            <head>9.</head>
            <p>
 <hi>Abundantia delicti per legem.</hi> Volens
ergo Apostolus commendare gratiam, quae per
Jesum Christum omnibus gentibus venit, ne Judaei
adversus caeteras gentes de accepta lege se extollerent;
posteaquam dixit peccatum et mortem per unum hominem
intrasse in genus humanum, et per unum hominem
justitiam et vitam aeternam, illum Adam, hunc
Christum apertissime insinuans, ait: <hi>Lex autem subintravit
ut abundaret delictum; ubi autem abundavit delictum,
superabundavit gratia: ut quemadmodum regnavit
peccatum in mortem</hi>, <hi>sic et gratia regnet per
justitiam in vitam aeternam per Jesum Christum Dominum
nostrum.</hi> Deinde opponens sibi ipse quaestionem, <hi>Quid ergo dicemus,</hi> 
 inquit? <hi>Permanebimus in peccato,
ut gratia abundet? Absit.</hi> Vidit enim a perversis perverse
posse accipi quod dixerat, <hi>Lex subintravit ut
abundaret delictum; ubi autem abundavit delictum, superabundavit
gratiae</hi>: tanquam dixerit, proter abundantiam
gratiae prodesse peccatum. Hoc diluens, respondit, <hi>Absit:</hi> 
 atque subjecit, <hi>Qui mortui sumus
peccato, quomodo vivemus in eo?</hi> Hoc est, cum id
praestiterit gratia, ut moreremur peccato, quid aliud
faciemus, si vivemus in eo, nisi ut gratiae simus ingrati?
Neque enim qui laudat beneficium medicinae,
prodesse morbos dicit et vulnera, a quibus illa hominem
sanat: sed quanto majoribus medicina laudibus
praedicatur, tanto magis vituperantur et horrentur
vulnera et morbi, a quibus liberat quae ita laudatur.
Sic laus et praedicatio gratiae vituperatio et damnatio
est delictorum. Demonstranda enim fuerat homini
foeditas languoris ejus, cui contra iniquitatem suam
nec praeceptum sanctum et bonum profuit, quo magis
aucta est iniquitas quam minuta; quandoquidem lex
subintravit, ut abundaret delictum; ut eo modo convictus
atque confusus, videret non tantum doctorem
sibi esse necessarium, verum etiam adjutorem Deum,
a quo ejus itinera dirigantur, ne dominetur ei omnis
iniquitas <note>(Psal. CXVIII, 133)</note>, et confugiendo ad opem
divinae misericordiae sanetur: atque ita ubi abundavit
delictum, superabundet gratia, non peccantis merito,
sed subvenientis auxilio.</p>
          </div3>
<div3>
            <head>10.</head>
            <p>
 Consequenter eamdem medicinam in passione
et resurrectione Christi mystice demonstratam ostendit
Apostolus, dicens: <hi>An ignoratis quoniam quicumque
baptizati sumus in Christo Jesu, in morte ipsius baptizati
sumus? Consepulti ergo sumus illi per Baptismum
in mortem, ut quemadmodum surrexit Christus a mortuis
per gloriam Patris, ita et nos in novitate vitae ambulemus.
Si enim complantati fuimus similitudini mortis
<pb n="0206"/>
ejus, sed et resurrectionis erimus: hoc scientes, quia
vetus homo noster simul crucifixus est, ut evacuetur corpus
peccati</hi>, <hi>ut ultra non serviamus peccato. Qui enim
mortuus est, justificatus est a peccato. Si autem mortui
sumus cum Christo, credimus quia simul vivemus cum
illo; scientes quia Christus surgens a mortuis jam non
moritur, et mors ei ultra non dominabitur</hi>. <hi>Quod enim
mortuus est peccato, mortuus est semel: quod autem vivit,
vivit Deo. Ita et vos existimate vos mortuos esse peccato,
vivere autem Deo in Christo Jesu <note>(Rom. V, 20-VI,
11)</note>
            </hi>. Nempe satis elucet mysterio Dominicae mortis
et resurrectionis figuratum vitae nostrae veteris occasum,
et exortum novae, demonstratamque iniquitatis
abolitionem renovationemque justitiae. Unde igitur
hoc tantum beneficium homini per litteram legis,
nisi per fidem Jesu Christi?
</p>
          </div3>
        </div2>

<div2>
          <head>CAPUT VII.</head>
<div3>
            <head>11.</head>
            <p>
 <hi>Bona opera ex quo fonte manent.</hi> 
Haec cogitatio sancta servat filios hominum, in
protectione alarum Dei sperantes, ut inebrientur ab
ubertate domus ejus, et torrente voluptatis ejus potentur: 
quoniam apud ipsum est fons vitae, et in lumine
ejus videbimus lumen; qui praetendit misericordiam
suam scientibus eum, et justitiam suam iis
qui recto sunt corde. Neque enim quia sciunt, sed
etiam ut sciant eum, praetendit misericordiam suam:
nec quia recti sunt corde, sed etiam ut recti sint
corde, praetendit justitiam suam, qua justificat impium <note>(Id. IV, 5)</note>.
Haec cogitatio non effert in superbiam
; quod vitium oritur, cum sibi quisque praefidit,
seque sibi ad vivendum caput facit. Quo motu
receditur ab illo fonte vitae, cujus solius haustu justitia
bibitur, bona scilicet vita; et ab illo incommutabili
lumine, cujus participatione anima rationalis quodam
modo accenditur ut sit etiam ipsa factum
creatumque lumen: sicut erat Joannes <hi>lucerna ardens
et lucens <note>(Joan. V, 35)</note>
            </hi>; qui tamen unde luceret agnoscens, <hi>Nos,</hi> 
 inquit, <hi>de plenitudine ejus accepimus:</hi> cujus,
nisi illius utique in cujus comparatione Joannes non
erat lumen? Illud enim <hi>erat verum lumen quod illuminat
omnem hominem venientem in hunc mundum <note>(Id. I, 16,
9)</note>
            </hi>. Proinde cum dixisset in codem psalmo, <hi>Praetende
misericordiam tuam scientibus te, et justitiam tuam his
qui recto sunt corde: Non veniat,</hi> inquit, <hi>mihi pes superbiae,
et manus peccatorum non moveat me: ibi ceciderunt
omnes qui operantur iniquitatem; expulsi sunt,
nec potuerunt stare <note>(Psal. XXXV, 8-13)</note>
            </hi>. Hac quippe
impietate, qua tribuit sibi quisque quod Dei est, pellitur
in tenebras suas, quae sunt opera iniquitatis. Haec
enim plane ipse facit, et ad haec implenda sibi est
<pb n="0207"/>
idoneus. Opera vero justitiae non facit, nisi quantum
ex illo fonte atque ex illo lumine percipit, ubi nullius
indigens vita est, et ubi non est commutatio, nec
momenti obumbratio <note>(Jacobi I, 17)</note>.</p>
          </div3>
<div3>
            <head>12.</head>
            <p>
 Ideo Paulus Apostolus, qui cum Saulus prius
vocaretur <note>(Act. XIII, 9)</note>, non ob aliud, quantum mihi
videtur, hoc nomen elegit, nisi ut se ostenderet parvum,
tanquam minimum Apostolorum; multum
contra superbos et arrogantes, et de suis operibus
praesumentes, pro commendanda ista Dei gratia,
fortiter atque acriter dimicans: quia revera in illo
evidentior et clarior apparuit, qui cum talia operaretur
vehementer Ecclesiam Dei persequens, pro quibus
summo supplicio dignus fuit, misericordiam pro
damnatione suscepit, et pro poena consecutus est
gratiam, merito pro ejus defensione clamat atque
concertat, nec in re profunda et nimis abdita non
intelligentium, et verba sua sana in perversum sensum
detorquentium curat invidiam; dum tamen incunctanter
praedicet donum Dei, quo uno salvi fiunt
filii promissionis, filii beneficii divini, filii gratiae et
misericordiae, filii Testamenti Novi. Primum, quod
omnis ejus salutatio sic se habet: <hi>Gratia vobis et pax
a Deo Patre et Domino Jesu Christo (Initio Epistolarum</hi> ).
Deinde, ad Romanos pene ipsa quaestio sola
versatur, tam pugnaciter, tam multipliciter, ut fatiget
quidem legentis intentionem, sed tamen fatigatione
utili ac salubri: ut interioris hominis magis
exerceat membra, quam frangat.
</p>
          </div3>
        </div2>

<div2>
          <head>CAPUT VIII.</head>
<div3>
            <head>13.</head>
            <p>
 <hi>Observatio legis. Judaeorum
gloriatio qualis. Timor poenae. Circumcisio cordis.
Pelagiani in quo Deum nostrae justificationis auctorem
agnoscunt.</hi> Inde sunt quae supra commemoravi.
Inde est quod Judaeum arguit, eumque dicit
Judaeum cognominari, et nequaquam id quod
profitetur implere. <hi>Si autem tu,</hi> inquit, <hi>Judaeus
cognominaris, et requiescis in lege, et gloriaris in Deo,
et nosti voluntatem</hi>, <hi>et probas distantia</hi>, <hi>instructus
ex lege, confidis te ipsum ducem esse caecorum, lumen
eorum qui in tenebris, eruditorem insipientium, magistram
infantium, habentem formam scientiae et veritatis
in lege. Qui ergo alium doces, te ipsum non doces?
qui praedicas non furandum, furaris? qui dicis non
adulterandum, adulteras? qui abominaris idola, sacrilegium
facis? qui in lege gloriaris, per praevaricationem
legis Deum inhonoras? Nomen enim Dei per vos blasphematur
in Gentibus, sicut scriptum est. Circumcisio
quidem prodest, si legem custodias; si autem praevaricator
legis sis, circumcisio tua praeputium facta est.
Si igitur praeputium justitias legis custodiat, nonne
praeputium ejus in circumcisionem reputabitur, et judicabit
quod ex natura est praeputium legem perficiens</hi>, <hi>te qui per litteram et circumcisionem praevaricator legis
es? Non enim qui in manifesto Judaeus est, neque quae
<pb n="0208"/>
in manifesto in carne est circumcisio; sed qui in abscondito
Judaeus est, et circumcisio cordis in spiritu</hi>,
<hi>non littera, cujus laus non ex hominibus, sed ex Deo
est 
 <note>(Rom. II, 17-29)</note>
            </hi>. Hic manifestavit quemadmodum
dixerit, <hi>gloriaris in Deo.</hi> Nam utique si vere talis
Judaeus gloriaretur in Deo, eo modo quo postulat
gratia, quae non operum meritis, sed gratuito datur,
ex Deo esset laus ejus, non ex hominibus. Sed ita
gloriabantur in Deo, velut qui soli meruissent legem
ejus accipere, secundum illam vocem Psalmi, qua
dictum est, <hi>Non fecit sic ulli genti, et judicia sua non
manifestavit eis <note>(Psal. CXLVII, 20)</note>
            </hi>. Quam tamen Dei
legem sua justitia se arbitrabantur implere, cum magis
ejus praevaricatores essent. Unde illis iram operabatur <note>(Rom. IV, 15)</note>,
abundante peccato, quod ab
scientibus perpetrabatur. Quia et quicumque faciebant
quod lex jubebat, non adjuvante spiritu gratiae,
timore poenae faciebant, non amore justitiae: ac per
hoc coram Deo non erat in voluntate, quod coram
hominibus apparebat in opere: potiusque ex illo rei
tenebantur, quod eos noverat Deus malle, si fieri
posset impune, committere. Circumcisionem autem
cordis dicit, puram scilicet ab omni illicita concupiscentia
voluntatem: quod non fit littera docente et
minante, sed spiritu adjuvante atque sanante. Ideo
laus talium non ex hominibus, sed ex Deo est, qui
per suam gratiam praestat unde laudentur, de quo
dicitur, <hi>In Domino laudabitur anima mea <note>(Psal.
XXXIII, 3)</note>
            </hi>; et cui dicitur, <hi>Apud te laus mea <note>(Psal.
XXI, 26)</note>
            </hi>: non quales illi sunt qui Deum laudari volunt
quod homines sunt, se autem quod justis unt.</p>
          </div3>
<div3>
            <head>14.</head>
            <p>
 « Sed laudamus, »  inquiunt,  « et Deum nostrae
justificationis auctorem, in eo quod legem dedit,
cujus intuitu noverimus quemadmodum vivere debeamus. » 
Nec audiunt quod legunt, <hi>Quia non justificabitur
ex lege omnis caro coram Deo.</hi> Potest enim
fieri coram hominibus, non autem coram illo qui
cordis ipsius et intimae voluntatis inspector est, ubi
videt, etiamsi aliud faciat qui legem timet, quid tamen
mallet facere, si liceret. Ac ne quisquam putaret
hic Apostolum ea lege dixisse neminem justificari,
quae in sacramentis veteribus multa continet figurata
praecepta, unde etiam ipsa est circumcisio carnis,
quam die octavo accipere parvuli jussi sunt <note>(Levit.
XII, 3)</note>; continuo subjunxit quam legem dixerit, et
ait, <hi>Per legem enim cognitio peccati.</hi> Illa igitur lex
est, de qua postea dicit, <hi>Peccatum non cognovi nisi
per legem. Nam concupiscentiam nesciebam, nisi lex
diceret, Non concupisces <note>(Rom. VII, 7)</note>
            </hi>. Nam quid est
aliud, <hi>Per legem enim cognitio peccati?</hi> 
</p>
          </div3>
        </div2>

<div2>
          <head>CAPUT IX.</head>
<div3>
            <head>15.</head>
            <p>
 <hi>Justitia Dei manifestata per
Legem et Prophetas.</hi> Hic forte dicat illa humana praesumptio,
ignorans Dei justitiam, et suam volens constituere,
merito dixisse Apostolum, <hi>Quia ex lege
nemo justificabitur:</hi> ostendit enim tantummodo lex
quid faciendum, quidve cavendum sit, ut quod illa
<pb n="0209"/>
ostenderit voluntas impleat, ac sic homo justificetur,
non per legis imperium, sed per liberum arbitrium.
Sed, o homo, attende quod sequitur: <hi>Nunc autem,</hi> 
inquit, <hi>sine lege justitia Dei manifestata est, testificata
per Legem et Prophetas.</hi> Parumne insonat surdis? <hi>Justitia,</hi> 
 inquit, <hi>Dei manifestata est.</hi> Hanc ignorant
qui suam volunt constituere: huic nolunt esse
subjecti <note>(Rom. X, 3)</note>. <hi>Justitia,</hi> inquit, <hi>Dei manifestata
est:</hi> non dixit, Justitia hominis, vel justitia propriae
voluntatis; sed, <hi>justitia Dei,</hi> non qua Deus justus
est, sed qua induit hominem, cum justificat impium.
Haec testificatur per Legem et Prophetas: huic
quippe testimonium perhibent Lex et Prophetae. Lex
quidem, hoc ipso, quod jubendo et minando et neminem
justificando satis indicat, dono Dei justificari
hominem per adjutorium spiritus: Prophetae autem,
quia id quod praedixerunt, Christi implevit adventus.
Nam hinc sequitur et adjungit, dicens, <hi>Justitia autem
Dei per fidem Jesu Christi,</hi> hoc est, per fidem qua
creditur in Christum. Sicut autem ista fides Christi
dicta est non qua credit Christus: sic et illa justitia
Dei non qua justus est Deus. Utrumque enim nostrum
est; sed ideo Dei et Christi dicitur, quod ejus
nobis largitate donatur. Justitia ergo Dei sine lege,
non sine lege manifestata est. Quomodo enim per
legem testificata, si sine lege manifestata? Sed justitia
Dei sine lege est, quam Deus per spiritum gratiae
credenti confert sine adjutorio legis, hoc est, non
adjuto a lege. Quandoquidem per legem ostendit
homini infirmitatem suam, ut ad ejus misericordiam
per fidem confugiens sanaretur. De sapientia quippe
ejus dictum est, quod <hi>legem et misericordiam in lingua
portet <note>(Prov. III, 16, sec. LXX)</note>
            </hi>: legem scilicet,
qua reos faciat superbos; misericordiam vero, qua
justificet humiliatos. <hi>Justitia</hi> ergo <hi>Dei per fidem Jesu
Christi in omnes qui credunt: non enim est distinctio.
Omnes enim peccaverunt, et egent gloria Dei,</hi> non
gloria sua. Quid enim habent, quod non acceperunt?
Si autem acceperunt, quid gloriantur, quasi non
acceperint <note>(I Cor. IV, 7)</note>? Egent itaque gloria Dei,
et vide quid sequatur: <hi>Justificati gratis per gratiam
ipsius <note>(Rom. III, 20-24)</note>
            </hi>. Non itaque justificati per
legem, non justificati per propriam voluntatem: sed <hi>justificati gratis per gratiam ipsius;</hi> 
 non quod sine
voluntate nostra fiat, sed voluntas nostra ostenditur
infirma per legem, ut sanet gratia voluntatem, et
sanata voluntas impleat legem, non constituta sub
lege, nec indigens lege.
</p>
          </div3>
        </div2>

<div2>
          <head>CAPUT X.</head>
<div3>
            <head>16.</head>
            <p>
 <hi>Quomodo justo non posita est
lex.--Justo</hi> enim <hi>lex non est posita:</hi> quae tamen <hi>bona est, si quis ea legitime utatur.</hi> 
 Haec duo Apostolus
velut inter se contraria connectens, monet movetque
lectorem ad perscrutandam quaestionem atque
solvendam. Quomodo enim <hi>bona est lex, si quis ea
legitime utatur <note>(I Tim. I, 9, 8)</note>
            </hi>; si etiam quod sequitur
<pb n="0210"/>
verum est, <hi>Sciens hoc, quia justo lex non est
posita?</hi> Nam quis legitime utitur lege nisi justus?
At ei non est posita, sed injusto. An et injustus, ut
justificetur, id est, ut justus fiat, legitime lege uti
debet, qua tanquam paedagogo perducatur ad gratiam <note>(Galat. III, 24)</note>,
per quam solam quod lex jubet
possit implere? Per ipsam quippe justificatur gratis,
id est, nullis suorum operum praecedentibus
meritis; <hi>alioquin gratia jam non est gratia <note>(Rom.
XI, 6)</note>
            </hi>: quando quidem ideo datur, non quia bona
opera fecimus, sed ut ea facere valeamus; id est,
non quia legem implevimus, sed ut legem implere
possimus. Ille enim dixit, <hi>Non veni solvere legem,
sed implere <note>(Matth. V, 17)</note>
            </hi>: de quo dictum est, <hi>Vidimus gloriam ejus, gloriam tanquam Unigeniti a
Patre, plenum gratia et veritate 
 <note>(Joan. I, 14)</note>
            </hi>. Haec
est gloria de qua dictum est, <hi>Omnes enim peccaverunt,
et egent gloria Dei:</hi> et haec est gratia de qua
continuo dicit, <hi>Justificati gratis per gratiam ipsius.</hi> 
Injustus ergo legitime lege utitur, ut justus fiat;
quod cum factus fuerit, ea jam non utatur tanquam
vehiculo cum pervenerit, vel potius, ut supra dicta
similitudine Apostoli utar, tanquam paedagogo cum
eruditus fuerit. Quomodo enim justo lex non est
posita, si et justo est necessaria, non qua injustus ad
justificantem gratiam perducatur, sed qua legitime
jam justus utatur? An forte, imo vero non forte, sed
certe, sic legitime utitur lege jam justus, cum eam
terrendis imponit injustis, ut cum et in ipsis coeperit
inolitae concupiscentiae morbus incentivo prohibitionis
et cumulo praevaricationis augeri, confugiant per
fidem ad justificantem gratiam, et per donum spiritus
suavitate justitiae delectati poenam litterae minantis
evadant? Ita non erunt contraria, neque inter se
duo ista pugnabunt, ut etiam justus bona lege legitime
utatur, et tamen justo lex posita non sit: non
enim ex ea justificatus est, sed ex lege fidei, qua
credidit nullo modo posse suae infirmitati ad implenda
ea, quae lex factorum juberet, nisi divina gratia
subveniri.</p>
          </div3>
<div3>
            <head>17.</head>
            <p>
 Ideo dicit, <hi>Ubi est ergo gloriatio tua? Exclusa
est. Per quam legem? factorum? Non, sed per legem
fidei <note>(Rom. III, 27)</note>
            </hi>. Sive gloriationem dixerit laudabilem,
quae in Domino est, eamque exclusam, id est,
non ut abscederet pulsam, sed ut emineret expressam.
Unde et exclusores dicuntur quidam artifices
argentarii. Hinc est et illud in Psalmis, <hi>Ut excludantur
ii qui probati sunt argento <note>(Psal. LXVII, 31)</note>
            </hi>:
hoc est, ut emineant qui probati sunt eloquio Domini.
Nam et alibi dicitur: <hi>Eloquia Domini eloquia
casta, argentum igne examinatum <note>(Psal. XI, 7)</note>
            </hi>. Sive
gloriationem vitiosam de superbia venientem commemorare
voluerit, eorum scilicet, qui cum sib
juste videntur vivere, ita gloriantur, quasi non acceperint:
eamque non per legem factorum, sed per
legem fidei dicit exclusam, id est, ejectam et abjectam;
<pb n="0211"/>
quia per legem fidei quisque cognoscit, si
quid bene vivit, Dei gratia se habere, et ut perficiatur
in dilectione justitiae, non se aliunde consecuturum.
</p>
          </div3>
        </div2>

<div2>
          <head>CAPUT XI.</head>
<div3>
            <head>18.</head>
            <p>
 <hi>Pietatem esse sapientiam. Justitia
Dei dicta quam Deus facit.</hi> Quae cogitatio pium
facit, quia pietas est vera sapientia: pietatem dico
quam Graeci <foreign xml:lang="greek">Θεοσέβειαν</foreign> vocant: ipsa quippe commendata
est, cum dictum est homini, quod in libro Job
legitur, <hi>Ecce pietas est sapientia <note>(Job XXVIII, 28)</note>
            </hi>. <foreign xml:lang="greek">Θεοσέβεια</foreign>
porro si ad verbi originem latine expressam
interpretaretur, Dei cultus dici poterat, qui in hoc
maxime constitutus est, ut anima ei non sit ingrata.
Unde et in ipso verissimo et singulari sacrificio,
Domino Deo nostro agere gratias admonemur. Erit
autem ingrata, si quod illi ex Deo est, sibi tribuerit,
praecipueque justitiam, cujus operibus velut propriis
et velut a semetipsa sibimet partis, non vulgariter
tanquam ex divitiis aut membrorum forma aut eloquentia,
caeterisque, sive externis sive internis, sive
corporis sive animi bonis, quae habere etiam scelerati
solent, sed tanquam de iis quae proprie sunt bona
bonorum quasi sapienter inflatur. Quo vitio repulsi
a divinae stabilitate substantiae, etiam magni quidam
viri ad idololatriae dedecus defluxerunt. Unde idem
apostolus in eadem Epistola, in qua vehemens defensor
est gratiae, cum se dixisset esse Graecis ac Barbaris,
sapientibus et insipientibus debitorem, et ideo
quod ad ipsum pertineret, promptum esse et his qui
Romae essent evangelizare: <hi>Non enim confundor,</hi> 
inquit, <hi>de Evangelio; virtus enim Dei est in salutem
omni credenti, Judaeo primum et Graeco. Justitia enim
Dei in eo revelatur ex fide in fidem, sicut scriptum est,
Justus autem ex fide vivit.</hi> Haec est justitia Dei, quae
in Testamento Veteri velata, in Novo revelatur: quae
ideo justitia Dei dicitur, quod impertiendo eam justos
facit; sicut <hi>Domini est salus <note>(Psal. III, 9)</note>
            </hi>, qua salvos
facit. Et haec est fides, ex qua et in quam revelatur,
ex fide scilicet annuntiantium, in fidem obedientium:
qua fide Jesu Christi, id est, quam nobis contulit
Christus, credimus ex Deo nobis esse, pleniusque
futurum esse quod juste vivimus; unde illi ea pietate,
qua solus colendus est, gratias agimus.
</p>
          </div3>
        </div2>

<div2>
          <head>CAPUT XII.</head>
<div3>
            <head>19.</head>
            <p>
 <hi>Cognitio Dei per creaturas. Lex
sine gratia.</hi> Nec immerito se Apostolus ex hoc articulo
convertit ad eos cum detestatione commemorandos,
qui vitio illo, quod superius memoravi, leves et inflati,
ac per se ipsos velut per inane sublati, ubi non
requiescerent, sed fracti dissilirent, in figmenta
idolorum tanquam in lapides deciderunt. Quia enim
commendaverat pietatem fidei, qua Deo justificati
grati esse debemus, velut contrarium quod detestaremur
subinferens: <hi>Revelatur enim,</hi> inquit, <hi>ira Dei
de coelo super omnem impietatem et injustitiam hominum
<pb n="0212"/>
eorum qui veritatem in injustitia detinent: quia
quod notum est Dei, manifestum est in illis; Deus enim
illis manifestavit. Invisibilia enim ejus, a creatura mundi,
per ea quae facta sunt, intellecta conspiciuntur;
sempiterna quoque virtus ejus ac divinitas, ut sint
inexcusabiles: quia cognoscentes Deum, non ut Deum
glorificaverunt, aut gratias egerunt, sed evanuerunt in
cogitationibus suis, et obscuratum est insipiens cor
eorum: dicentes se esse sapientes, stulti facti sunt, et
mutaverunt gloriam incorruptibilis Dei in similitudinem
imaginis corruptibilis hominis, et volucrum, et quadrupedum,
et serpentium <note>(Rom. I, 14-23)</note>
            </hi>. Vide quemadmodum
non eos dixerit veritatis ignaros, sed quod
veritatem in iniquitate detinuerint. Quia vero occurrebat
animo, ut quaereretur unde illis esse potuerit
cognitio veritatis, quibus Deus legem non dederat;
neque hoc tacuit unde habere potuerint: per visibilia
namque creaturae pervenisse eos dixit ad intelligentiam
invisibilium Creatoris. Quoniam revera, sicut
magna ingenia quaerere perstiterunt, sic invenire
potuerunt. Ubi ergo impietas? <hi>Quia</hi> videlicet <hi>cum
cognovissent Deum, non sicut Deum glorificaverunt,
aut gratias egerunt, sed evanuerunt in cogitationibus
suis.</hi> Eorum proprie vanitas morbus est, qui se ipsos
seducunt, dum videntur sibi aliquid esse cum nihil
sint <note>(Galat. VI, 3)</note>. Denique hoc tumore superbiae
sese obumbrantes, cujus pedem sibi non venire deprecatur
sanctus ille cantor, qui dixit, <hi>In lumine tuo
videbimus lumen <note>(Psal. XXXV, 12, 10)</note>
            </hi>; ab ipso lumine
incommutabilis veritatis aversi sunt, <hi>et obscuratum
est insipiens cor eorum.</hi> Non enim sapiens
cor, quamvis cognovissent Deum; sed insipiens potius,
quia non sicut Deum glorificaverunt, aut gratias.
egerunt. <hi>Dixit</hi> enim <hi>homini, Ecce pietas est sapientia:</hi> 
ac per hoc <hi>dicentes se esse sapientes,</hi> quod non aliter
intelligendum est, nisi, hoc ipsum sibi tribuentes, <hi>stulti facti sunt.</hi> </p>
          </div3>
<div3>
            <head>20.</head>
            <p>
 Jam quae sequuntur quid opus est dicere? Per
hanc quippe impietatem illi homines, illi, inquam,
homines qui per creaturam Creatorem cognoscere potuerunt,
quo prolapsi, cum Deus superbis resistit <note>(Jacobi IV, 6)</note>,
atque ubi demersi sint, melius ipsius
Epistolae consequentia docent, quam hic commemoratur
 a nobis. Neque enim isto opere hanc Epistolam
exponendam suscepimus, sed ejus maxime testimonio
demonstrare quantum possumus nitimur, non
in eo nos divinitus adjuvari ad operandam justitiam,
quod legem Deus dedit plenam bonis sanctisque praeceptis;
sed quod ipsa voluntas nostra, sine qua operari
bonum non possumus, adjuvetur et erigatur
impartito spiritu gratiae, sine quo adjutorio doctrina
illa littera est occidens, quia reos potius praevaricationis
<pb n="0213"/>
tenet, quam justificat impios. Nam sicut illis
per creaturam cognitoribus Creatoris ea ipsa
cognitio nihil profuit ad salutem, <hi>quia cognoscentes
Deum, non sicut Deum glorificaverunt, aut gratias egerunt,
dicentes se esse sapientes:</hi> ita eos qui per legem
cognoscunt quemadmodum sit homini vivendum, non
justificat ipsa cognitio, quia <hi>volentes suam justitiam constituere,
justitiae Dei non sunt subjecti <note>(Rom. X, 3)</note>
            </hi>.
</p>
          </div3>
        </div2>

<div2>
          <head>CAPUT XIII.</head>
<div3>
            <head>21.</head>
            <p>
 <hi>Lex operum et lex fidei.</hi> 
Lex ergo factorum, id est, operum, per quam non
excluditur illa gloriatio, et lex fidei, per quam excluditur,
quo inter se differant, operae pretium est considerare:
si tamen valemus advertere atque discernere.
Cito enim quisque dixerit legem operum esse in
Judaismo, legem autem fidei in Christianismo, propterea
quia circumcisio caeteraque opera talia legis
sunt, quae Christiana jam disciplina non servat: sed
quantum fallat ista discretio, jam diu quidem est ut molimur
ostendere, et acutis ad dignoscendum, tibique potissimum
ac talibus fortasse jam ostendimus: verumtamen
quoniam res magna est, non incongruenter in
ea manifestanda pluribus etiam atque etiam testimoniis
immoramur. Ipsam enim dicit legem ex qua nemo
justificatur, quam dicit subintrasse ut abundaret delictum <note>(Rom. V, 20)</note>,
quam tamen ne quisquam ob hoc
imperitus argueret et sacrilegus accusaret, defendit
eam, dicens:  « Quid ergo dicemus? Lex peccatum
est? Absit: sed peccatum non cognovi nisi per legem:
nam concupiscentiam nesciebam nisi lex diceret, Non
concupisces. Occasione itaque accepta, peccatum per
mandatum operatum est in me omnem concupiscentiam. » 
Dicit etiam,  « Lex quidem sancta, et mandatum
sanctum et justum et bonum; sed peccatum ut
appareat peccatum, per bonum mihi operatum est
mortem »  <note>(Id. VII, 7-13)</note>. Ipsa est ergo littera occidens,
quae dicit,  « Non concupisces: »  de qua item
dicit quod paulo ante commemoravi,  « Per legem
enim cognitio peccati. Nunc autem sine lege justitia
Dei manifestata est, testificata per Legem et Prophetas,
justitia autem Dei per fidem Jesu Christi in omnes
qui credunt: non enim est distinctio. Omnes
enim peccaverunt, et egent gloria Dei: justificati
gratis per gratiam ipsius, per redemptionem quae est
in Christo Jesu; quem proposuit Deus propitiatorium
per fidem in sanguine ipsius, ad ostensionem justitiae
ejus, propter propositum praecedentium peccatorum
in Dei patientia, ad ostendendam justitiam ipsius in
hoc tempore, ut sit justus et justificans eum qui ex
fide est Jesu. »  Deinde subinfert unde nunc agimus:
 « Ubi est ergo gloriatio tua? Exclusa est. Per quam
legem? factorum? Non, sed per legem fidei »  <note>(Id. III,
20; 27)</note>. Lex ergo ista factorum ipsa est quae dicit, <hi>Non concupisces:</hi> 
 quia per illam cognitio peccati est.
Volo igitur scire, si quis mihi dicere audeat, utrum
lex fidei non dicat, <hi>Non concupisces.</hi> Si enim non dicit,
quid causae est cur non in ea positi securi atque
<pb n="0214"/>
impune peccemus? Hoc enim et illi putaverunt Apostolum
dicere, de quibus ait: <hi>Et sicut dicunt nos quidam
dicere, faciamus mala, ut veniant bona, quorum
judicium justum est <note>(Rom. III, 8)</note>
            </hi>. Si autem dicit etiam
ipsa, <hi>Non concupisces;</hi> sicut tam multa praecepta
evangelica et apostolica testificari et clamare non
cessant: quare lex factorum etiam ipsa non dicitur?
Neque enim quia non habet opera veterum sacramentorum,
circumcisionis videlicet atque caeterorum,
ideo non sunt opera quae habet in sacramentis
suis huic tempori congruis; aut vero de operibus
sacramentorum quaestio fuit, quando mentio legis ob
hoc fiebat, quia per ipsam cognitio peccati est, et
ideo ex ea nemo justificatur: unde non per illam exclusa
est gloriatio, sed per legem fidei, ex qua justus
vivit. Sed numquid et per istam non fit cognitio peccati,
cum et ipsa dicat, <hi>Non concupisces?</hi> </p>
          </div3>
<div3>
            <head>22.</head>
            <p>
 Quid igitur interest, breviter dicam. Quod operum
lex minando imperat, hoc fidei lex credendo
impetrat. Illa dicit, <hi>Non concupisces <note>(Exod. XX, 17)</note>
            </hi>;
ista dicit, <hi>Cum scirem quia nemo esse potest continens
nisi Deus det, et hoc ipsum erat sapientiae, scire cujus
esset hoc donum; adii Dominum, et deprecatus sum <note>(Sap. VIII, 21)</note>
            </hi>.
Ipsa est illa sapientia quae pietas vocatur,
qua colitur Pater luminum, a quo est omne datum
optimum, et omne donum perfectum <note>(Jacobi I,
17)</note>. Colitur autem sacrificio laudis actionisque gratiarum,
ut cultor ejus non in se ipso, sed in illo glorietur <note>(II Cor. X, 17)</note>.
Ac per hoc lege operum dicit
Deus, Fac quod jubeo: lege fidei dicitur Deo, Da
quod jubes. Ideo enim jubet lex, ut admoneat quod
faciat fides; id est, ut cui jubetur, si nondum potest,
sciat quid petat: si autem continuo potest, et obedienter
facit, debet etiam scire quo donante possit. <hi>Non enim spiritum hujus mundi accepimus,</hi> 
 ait idem
ipse constantissimus gratiae praedicator; <hi>sed spiritum
qui ex Deo est, ut sciamus quae a Deo donata sunt nobis <note>(I Cor. II, 12)</note>
            </hi>.
Quis est autem spiritus mundi hujus,
nisi superbiae spiritus? Quo cor insipiens obscuratum
est eorum, qui cognitum Deum non ut Deum
gratias agendo glorificaverunt: nec alio spiritu decipiuntur
etiam illi, qui ignorantes Dei justitiam et
suam justitiam volentes constituere, justitiae Dei non
sunt subjecti. Unde mihi videtur magis esse fidei
filius, qui novit a quo speret quod nondum habet,
quam qui sibi tribuit id quod habet: quamvis utrique
horum praeferendus sit, qui et habet et novit a quo
habet; si tamen non se credat esse quod nondum
est; ne incidat in vitium illius pharisaei, qui quanquam
Deo gratias ageret ex iis quae habebat, nihil tamen
petebat dari sibi, tanquam nihilo indigeret ad
augendam perficiendamve justitiam <note>(Luc. XVIII, 11,
12)</note>. His igitur consideratis pertractatisque pro viribus
quas Dominus donare dignatur, colligimus non
<pb n="0215"/>
justificari hominem praeceptis bonae vitae nisi per
fidem Jesu Christi, hoc est, non lege operum, sed
fidei; non littera, sed spiritu; non factorum meritis,
sed gratuita gratia.
</p>
          </div3>
        </div2>

<div2>
          <head>CAPUT XIV.</head>
<div3>
            <head>23.</head>
            <p>
 <hi>Decalogus quoque occidit,
nisi adsit gratia.</hi> Quamvis itaque, illos quibus circumcisio
persuadebatur, ita corripere atque corrigere videatur
Apostolus, ut legis nomine eamdem circumcisionem
appellet, caeterasque ejusmodi legis observationes,
quas tanquam umbras futuri jam nunc
respuunt Christiani, id tenentes quod per illas umbras
figurate promittebatur: tamen legem ex qua
neminem dicit justificari, non tantum in illis sacramentis
quae habuerunt promissivas figuras, verum
etiam in illis operibus vult intelligi, quae quisquis fecerit,
juste vivit: ubi est et illud, <hi>Non concupisces.</hi> 
Atque ut hoc quod dicimus fiat planius, ipsum Decalogum
videamus. Certe enim legem Moyses ministrandam
populo accepit in monte, scriptam in lapideis
tabulis digito Dei: haec decem praeceptis constringitur <note>(Exod. XXXI, 18; Deut. IX, 10, et Exod.
XX)</note>,
ubi nihil de circumcisione mandatum est, nihil
de victimis pecorum, quae nunc a Christianis non
immolantur. In illis igitur decem praeceptis, excepta
sabbati observatione, dicatur mihi quid non sit observandum
a christiano, sive de non faciendis colendisque
idolis aliisque ullis diis praeter unum verum
Deum, sive de non accipiendo nomine Dei in vanum,
sive de honore parentibus deferendo, sive de cavendis
fornicationibus, homicidiis, furtis, falsis
testimoniis, adulteriis, re aliena concupiscenda.
Quid horum quisquam dixerit christianum non debere
servare? An forte non istam legem quae in illis duabus
tabulis scripta est, litteram occidentem appellat
Apostolus, sed illam circumcisionis aliorumque veterum
jamque abolitorum sacramentorum? Sed quomodo
putabimus, cum in ea sit, <hi>Non concupisces:
per</hi> quod <hi>mandatum,</hi> quamvis <hi>sanctum et justum et bonum,
fefellit me,</hi> inquit, <hi>peccatum, et per illud occidit?</hi> 
Quid enim aliud est, <hi>Littera occidit?</hi> </p>
          </div3>
<div3>
            <head>24.</head>
            <p>
 Quamvis evidentius eo ipso loco ad Corinthios,
ubi ait, <hi>Littera occidit, spiritus autem vivificat;</hi> non
aliam velit intelligi litteram, quam ipsum Decalogum
in illis duabus tabulis scriptum. Sic enim dicit:  « Quoniam
estis epistola Christi ministrata per nos, scripta
non atramento, sed spiritu Dei vivi; non in tabulis
lapideis, sed in tabulis cordis carnalibus. Confidentiam
autem talem habemus per Christum ad Deum, non
quia idonei simus cogitare aliquid a nobis quasi ex
nobismetipsis; sed sufficientia nostra ex Deo est, qui
idoneos nos fecit ministros Novi Testamenti, non litterae,
sed spiritus. Littera enim occidit, spiritus autem
vivificat. Si autem ministratio mortis in litteris
figurata in lapidibus fuit in gloria, ita ut non possent
intendere filii Israel in faciem Moysi, propter gloriam
vultus ejus quae evacuatur; quare non magis ministratio
<pb n="0216"/>
spiritus erit in gloria? Si enim ministratio
damnationis gloria est, multo magis abundabit
ministerium justitiae in gloria »  <note>(II Cor. III, 2-9)</note>.
Dici de his verbis multa possunt, sed postea fortasse
opportunius. Nunc autem adverte quam dicat litteram
quae occidit, cui velut e contrario vivificantem spiritum
ingerit. Ea certe est ministratio mortis in litteris
figurata lapideis, et ministratio damnationis; quia
lex subintravit, ut abundaret delictum. Porro autem
praecepta ipsa tam sunt utilia facienti atque salubria,
ut nisi quis ea fecerit, vitam habere non possit. An
vero propter unum praeceptum quod ibi de sabbato
est positum, dictus est Decalogus littera occidens,
quoniam quisquis illum diem nunc usque observat sicut
littera sonat, carnaliter sapit; sapere autem secundum
carnem mors est <note>(Rom. VIII, 6)</note>; et illa novem
praecepta quae sic recte observantur ut scripta sunt,
non ad legem operum ex qua nemo justificatur, sed
ad legem fidei ex qua justus vivit, pertinere putanda
sunt? Quis tam absurde sentiat, ministrationem mortis
in litteris figuratam lapideis, non dici ex omnibus
decem praeceptis, sed ex uno solo quod ad sabbatum
pertinet? Ubi ergo ponimus, <hi>Lex iram operatur; ubi
enim non est lex, nec praevaricatio <note>(Id. IV, 15)</note>
            </hi>: et, <hi>Usque ad legem peccatum in mundo fuit; peccatum autem
non deputabatur, cum lex non esset 
 <note>(Id. V, 13)</note>
            </hi>:
et illud quod jam toties commemoravimus, <hi>Per legem
cognitio peccati <note>(Id. III, 20)</note>
            </hi>: maximeque illud ubi evidentius
expressit unde agitur, <hi>Concupiscentiam nesciebam,
nisi lex diceret, Non concupisces?</hi> </p>
          </div3>
<div3>
            <head>25.</head>
            <p>
 Quem totum locum attende, et vide utrum
quidquam propter circumcisionem vel sabbatum, vel
quid aliud umbratilis sacramenti, ac non totum propter
hoc dicat, quod littera prohibens peccatum non
vivificat hominem, sed potius occidit, augendo concupiscentiam,
et iniquitatem praevaricatione cumulando,
nisi liberet gratia per legem fidei quae est in
Christo Jesu, cum diffunditur charitas in cordibus
nostris per Spiritum sanctum qui datus est nobis <note>(Id. V, 5)</note>.
Cum enim dixisset,  « Ut serviamus in
novitate spiritus, et non in vetustate litterae: Quid ergo
dicemus, »  inquit?  « Lex peccatum est? Absit: sed peccatum
non cognovi, nisi per legem. Nam concupiscentiam
nesciebam, nisi lex diceret, Non concupisces. Occasione
autem accepta, peccatum per mandatum operatum est
in me omnem concupiscentiam. Sine lege enim peccatum
mortuum erat. Ego autem vivebam aliquando sine
lege, adveniente autem mandato peccatum revixit. Ego
autem mortuus sum, et inventum est mihi mandatum
quod erat in vitam, hoc esse in mortem. Peccatum
enim occasione accepta per mandatum fefellit me, et
per illud occidit. Itaque lex quidem sancta, et mandatum
sanctum, et justum, et bonum. Quod ergo bonum
est, factum est mihi mors? Absit. Sed peccatum ut
<pb n="0217"/>
appareat peccatum, per bonum mihi operatum est
mortem, ut fiat super modum peccans peccatum per
mandatum. Scimus enim quia lex spiritualis est; ego
autem carnalis sum, venumdatus sub peccato. Quod
enim operor, ignoro; non enim quod volo, hoc ago;
sed quod odi, illud facio. Si autem quod nolo, hoc
facio; consentio legi, quoniam bona. Nunc autem non
jam ego operor illud, sed quod habitat in me peccatum.
Scio enim quia non habitat in me, hoc est in
carne mea, bonum. Velle enim adjacet mihi, perficere
autem bonum non. Non enim quod volo facio bonum;
sed quod nolo malum, hoc ago. Si autem quod nolo
ego hoc facio, jam non ego operor illud, sed quod
habitat in me peccatum. Invenio ergo legem volenti
mihi facere bonum, quoniam mihi malum adjacet.
Condelector enim legi Dei secundum interiorem hominem:
video autem aliam legem in membris meis
repugnantem legi mentis meae, et captivantem me in
lege peccati, quae est in membris meis. Miser ego
homo, quis me liberabit de corpore mortis hujus?
Gratia Dei per Jesum Christum Dominum nostrum.
Igitur ego ipse mente servio legi Dei, carne autem
legi peccati <note>(Rom. VII, 6-25)</note>.</p>
          </div3>
<div3>
            <head>26.</head>
            <p>
 Apparet igitur litterae vetustatem, si desit novitas
spiritus, reos facere potius cognitione peccati,
quam liberare a peccato. Unde et alibi scriptum est, <hi>Qui apponit scientiam, apponit et dolorem 
 <note>(Eccle. I,
18)</note>
            </hi>: non quia ipsa lex malum est, sed quia mandatum
bonum habet in littera demonstrante, non in adjuvante
spiritu: quod mandatum si fit timore poenae,
non amore justitiae, serviliter fit, non liberaliter, et
ideo nec fit. Non enim fructus est bonus, qui de charitatis
radice non surgit. Porro autem si adsit fides
quae per dilectionem operatur <note>(Galat. V, 6)</note>, incipit
condelectari legi Dei secundum interiorem hominem,
quae delectatio non litterae, sed spiritus donum est;
etiamsi alia lex in membris adhuc repugnat legi mentis,
donec in novitatem, quae de die in diem in interiore
homine augetur, tota vetustas mutata pertranseat,
liberante nos de corpore mortis hujus gratia
Dei per Jesum Christum Dominum nostrum.
</p>
          </div3>
        </div2>

<div2>
          <head>CAPUT XV.</head>
<div3>
            <head>27.</head>
            <p>
 <hi>Gratia in Vetere Testamento latens,
in Novo revelatur.</hi> Haec gratia in Testamento vetere
velata latitabat, quae in Christi Evangelio revelata
est dispensatione temporum ordinatissima, sicut
Deus novit cuncta disponere. Et fortasse ad illud
ipsum ejus latibulum pertinet, quod in eo Decalogo,
qui datus est in monte Sina, hoc solum praecepto figurato
 occultatum est, quod ad sabbatum pertinet.
Sabbatum autem dies sanctificationis est. Nec vacat,
quod inter omnia opera quae fecit Deus, illic primo
sanctificatio sonuit, ubi ab omnibus operibus requievit <note>(Gen. II, 3)</note>:
unde nunc non est disserendi locus.
Verumtamen, quod rei de qua agitur satis esse arbitror,
<pb n="0218"/>
non frustra illo die populus ab omni opere servili
abstinere praeceptus est, quo significatur peccatum, nisi
quia non peccare sanctificationis est, hoc est, muneris
Dei per Spiritum sanctum: quod in lege, quae duabus
lapideis tabulis conscripta est, solum inter caetera
in umbra figurae positum est, in qua Judaei sabbatum
observant; ut hoc ipso significaretur tempus
tunc fuisse occultandae gratiae, quae Novo Testamento
fuerat per Christi passionem, tanquam scissionem
veli, revelanda <note>(Matth. XXVII, 51)</note>. <hi>Cum enim transierit</hi>,
inquit, <hi>ad Christum, auferetur velamen.</hi> 
</p>
          </div3>
        </div2>

<div2>
          <head>CAPUT XVI.</head>
<div3>
            <head>28.</head>
            <p>
 <hi>Spiritus sanctus cur dictus sit
digitus Dei.--Dominus autem Spiritus est; ubi autem
Spiritus Domini, ibi libertas <note>(II Cor. III, 16, 17)</note>
            </hi>. Hic
autem Spiritus Dei, cujus dono justificamur, quo fit
in nobis utnon peccare delectet, ubi libertas est; sicut
praeter hunc Spiritum peccare delectat, ubi servitus,
a cujus operibus abstinendum est: hic Spiritus
sanctus per quem diffunditur charitas in cordibus
nostris, quae plenitudo legis est, etiam digitus Dei
in Evangelio dicitur <note>(Luc. XI, 20)</note>. Unde quia et illae
tabulae digito Dei conscriptae sunt, et digitus Dei est
Spiritus Dei per quem sanctificamur, ut ex fide viventes
per dilectionem bene operemur; quem non
moveat ista congruentia ibidemque distantia? Dies
enim quinquaginta computantur a celebratione Paschae,
quae occisione figuratae ovis per Moysen fieri
praecepta est <note>(Exod. XII)</note>, in significationem utique
futurae Dominicae passionis, usque ad diem qua Moyses
legem accepit in tabulis digito Dei conscriptis: similiter
ab occisione et resurrectione illius qui sicut ovis ad
immolandum ductus est <note>(Isai. LIII, 7)</note>, quinquaginta
diebus completis, congregatos in unum fideles digitus
Dei, hoc est, Spiritus sanctus implevit <note>(Act. II, 2-4)</note>.
</p>
          </div3>
        </div2>

<div2>
          <head>CAPUT XVII.</head>
<div3>
            <head>29.</head>
            <p>
 <hi>Legis Mosaicae et novae
comparatio.</hi> In hac mirabili congruentia illud certe
plurimum distat, quod ibi populus accedere ad locum
ubi lex dabatur, horrendo terrore prohibetur <note>(Exod.
XIX)</note>: hic autem in eos supervenit Spiritus sanctus,
qui eum promissum exspectantes in unum fuerant
congregati. Ibi in tabulis lapideis digitus Dei operatus
est; hic, in cordibus hominum. Ibi ergo lex extrinsecus
posita est, qua injusti terrerentur: hic intrinsecus
data est, qua justificarentur. Nam. <hi>Non
adulterabis, Non homicidium facies, Non concupisces,
et si quod est aliud mandatum,</hi> quod utique in illis tabulis
scriptum est, <hi>in hoc,</hi> inquit, <hi>sermone recapitulatur,</hi> 
in eo quod <hi>diliges proximum tuum tanquam te
ipsum. Dilectio proximi malum non operatur. Plenitudo
autem legis est charitas <note>(Rom. XIII, 9, 10)</note>
            </hi>. Haec
non in tabulis conscripta lapideis, sed <hi>diffusa est in
cordibus nostris per Spiritum sanctum qui datus est nobis <note>(Id. V, 5)</note>
            </hi>.
Lex ergo Dei est charitas. Huic <hi>prudentia
carnis non est subjecta; neque enim potest <note>(Id.
VIII, 7)</note>
            </hi>: sed ad hanc prudentiam carnis terrendam
<pb n="0219"/>
cum in tabulis scribuntur opera charitatis, lex est
operum, et littera occidens praevaricatorem: cum
autem ipsa charitas diffunditur in corde credentium,
lex est fidei, et spiritus vivificans dilectorem.</p>
          </div3>
<div3>
            <head>30.</head>
            <p>
 Vide nunc quemadmodum consonet ista discretio
illis apostolicis verbis, quae paulo ante ob
aliud commemorata et diligentius pertractanda distuleram. <hi>Manifestati,</hi> 
 inquit, <hi>quoniam estis epistola Christi,
ministrata per nos scripta non atramento, sed Spiritu
Dei vivi; non in tabulis lapideis, sed in tabulis cordis
carnalibus.</hi> Ecce quemadmodum ostendit, quia illud
extra hominem scribitur, ut eum forinsecus terrificet;
hoc in ipso homine, ut eum intrinsecus justificet.
Carnales autem tabulas cordis dixit, non carnalis
prudentiae, sed tanquam viventis sensumque habentis,
in comparatione lapidis qui sine sensu est. Et
quod paulo post dicit, quod non poterant intendere
filii Israel usque in finem vultus Moysi, et
ideo eis per velum loquebatur; hoc significat, quia
littera legis neminem justificat, sed velamen positum
est in lectione Veteris Testamenti, donec ad Christum
transeatur, et auferatur velamen; id est, transeatur
ad gratiam, et intelligatur ab ipso nobis esse
justificationem, qua faciamus quod jubet. Qui propterea
jubet, ut in nobis deficientes ad illum confugiamus.
Ideo vigilantissime cum dixisset, <hi>Confidentiam
talem habemus per Christum ad Deum;</hi> ne nostris
hoc viribus tribueretur, continuo commendavit unde
agitur, dicens: <hi>Non quod idonei sumus cogitare aliquid
a nobis quasi ex nobismetipsis; sed sufficientia
nostra ex Deo est, qui et idoneos nos fecit ministros Novi
Testamenti, non litterae, sed spiritus. Littera enim occidit,
spiritus autem vivificat.</hi> 
</p>
          </div3>
        </div2>

<div2>
          <head>CAPUT XVIII.</head>
<div3>
            <head>31.</head>
            <p>
 <hi>Vetus lex mortem, nova justitiam
ministrat.</hi> Proinde quia <hi>lex,</hi> sicut alibi dicit, <hi>praevaricationis
gratia posita est <note>(Galat. III, 19)</note>
            </hi>, id est, littera
ista extra hominem scripta, propterea eam et ministrationem
mortis et ministrationem damnationis appellat:
hanc autem, id est, Novi Testamenti, ministrationem
spiritus et ministrationem justitiae dicit,
quia per donum spiritus operamur justitiam, et a
praevaricationis damnatione liberamur. Ideo illud evacuatur,
hoc manet: quoniam terrens paedagogus
auferetur, cum timori successerit charitas. <hi>Ubi</hi> enim <hi>spiritus Domini, ibi libertas.</hi> 
 Hanc autem ministrationem
non ex meritis nostris, sed ex misericordia
esse sic dicit: <hi>Propter quod habentes ministrationem
hanc, sicut misericordiam consecuti non infirmemur;
sed abjiciamus occulta confusionis, non ambulantes in
astutia, neque dolo adulterantes verbum Dei.</hi> Hanc astutiam
et dolum hypocrisim vult intelligi, qua volunt
justi superbi videri. Unde et in illo psalmo, quem
ad hujus ipsius gratiae testificationem commemorat
idem apostolus: <hi>Beatus,</hi> inquit, <hi>cui non imputavit
<pb n="0220"/>
Dominus peccatum, neque est in ore ejus dolus <note>(Rom.
IV, 8; Psal. XXXI, 2)</note>
            </hi>. Haec est humilium sanctorum
confessio, non se jactantium esse quod non sunt. Et
paulo post: <hi>Non enim nosmetipsos,</hi> inquit, <hi>praedicamus,
sed Jesum Christum Dominum</hi>, <hi>nos autem servos
vestros per Jesum: quia Deus qui dixit de tenebris
lumen clarescere, claruit in cordibus nostris ad illuminationem
scientiae gloriae ejus in faciem Christi Jesu.</hi> 
Haec est scientia gloriae ejus, qua scimus ipsum esse
lumen, quo tenebrae nostrae illuminentur. Et idipsum
attende quemadmodum inculcet: <hi>Habemus autem
thesaurum istum in vasis fictilibus, ut eminentia virtutis
sit Dei, et non ex nobis.</hi> Et paulo post cum eamdem
gratiam uberius in Domino Jesu Christo commendans,
usque ad illud veniret indumentum justitiae fidei,
quo induti non nudi inveniamur, et propter
hoc ingemiscimus mortalitate praegravati, habitaculum
nostrum quod de coelo est superindui cupientes,
ut absorbeatur mortale a vita, vide quid adjungat: <hi>Qui autem operatus est nos,</hi> 
 inquit, <hi>in hoc ipsum
Deus qui dedit nobis pignus spiritus.</hi> Et post pauca intulit: <hi>Ut nos simus justitia Dei in ipso 
 <note>(II Cor. III-V)</note>
            </hi>.
Haec est illa justitia Dei, non qua ipse justus est, sed
qua nos ab eo facti.
</p>
          </div3>
        </div2>

<div2>
          <head>CAPUT XIX.</head>
<div3>
            <head>32.</head>
            <p>
 <hi>Fides christiana de adjutorio
gratiae. Prophetia Jeremiae de Novo Testamento. Lex.
Gratia.</hi> Nemo ergo Christianorum aberret ab hac fide,
quae sola christiana est; neque quisquam, cum verecundatus
fuerit dicere, per nos ipsos fieri nos justos,
non hoc in nobis operante gratia Dei, quia videt hoc
a fidelibus et piis ferri non posse, cum dicitur, ad
hoc se convertat ut dicat, ideo sine operatione gratiae
Dei nos justos esse non posse, quia legem dedit,
quia doctrinam instituit, quia bona praecepta mandavit.
Illa enim sine adjuvante spiritu procul dubio est
littera occidens: cum vero adest vivificans spiritus,
hoc ipsum intus conscriptum facit diligi, quod foris
scriptum lex faciebat timeri.</p>
          </div3>
<div3>
            <head>33.</head>
            <p>
 Inspice hoc paululum et in eo testimonio quod
per prophetam de hac re praeclarissimum edictum
est: <hi>Ecce dies veniunt</hi>, <hi>dicit Dominus, et consummabo
super domum Israel et super domum Juda Testamentum
Novum, non secundum Testamentum quod feci
patribus eorum in die qua apprehendi manum eorum, ut
educerem eos de terra Aegypti: quia ipsi non perseveraverunt
in Testamento meo, et ego neglexi eos, dicit
Dominus. Quia hoc Testamentum est quod ordinabo domui
Israel: Post illos dies, dicit Dominus, dabo leges
meas in cor illorum, et in mente eorum scribam eas: et
ero eis in Deum, et ipsi erunt mihi in populum. Et non
<pb n="0221"/>
docebit unusquisque civem suum et unusquisque fratrem
suum, dicens, Cognosce Dominum: quia omnes cognoscent
me, a minore usque ad majorem eorum; quia propitius
ero iniquitati eorum, et peccata eorum non memorabor
ultra <note>(Jerem. XXXI, 31-34)</note>
            </hi>. Quid ad haec dicimus?
Nempe in veteribus Libris aut nusquam aut
difficile praeter hunc propheticum locum legitur facta
commemoratio Testamenti Novi, ut omnino ipso nomine
appellaretur: nam multis locis hoc significatur
et praenuntiatur futurum, sed non ita ut etiam nomen
legatur expressum. Considera igitur diligenter, quam
differentiam inter duo Testamenta, id est, Vetus et
Novum, Deus esse testatus sit.</p>
          </div3>
<div3>
            <head>34.</head>
            <p>
 Cum dixisset, <hi>Non secundum Testamentum quod
feci patribus eorum in die qua apprehendi manum eorum,
ut educerem eos de terra Aegypti;</hi> vide quid adjunxit: <hi>Quia ipsi non perseveraverunt in Testamento
meo.</hi> 
 Vitio eorum deputat, quod in Testamento Dei
non permanserunt; ne lex, quam tunc acceperunt,
culpanda videatur. Ipsa est enim, quam non venit
Christus solvere, sed implere <note>(Matth. V, 17)</note>. Non tamen
per eamdem legem justificatis impiis, sed per
gratiam: hoc quippe agit vivificans spiritus, sine quo
littera occidit. <hi>Si enim data esset lex quae posset vivificare,
omnino ex lege esset justitia: sed conclusit Scriptura
omnia sub peccato, ut promissio ex fide Jesu Christi
daretur credentibus.</hi> Ex hac promissione, hoc est,
ex Dei beneficio ipsa lex impletur, sine qua promissione
praevaricatores facit; vel usque ad effectum
mali operis, si etiam repagula timoris concupiscentiae
flamma transcenderit, vel certe in sola voluntate, si
timor poenae suavitatem libidinis vicerit. Quod enim
ait, <hi>Conclusit Scriptura omnia sub peccato, ut promissio
ex fide Jesu Christi daretur credentibus;</hi> ipsius conclusionis
utilitas dicta est. Nam <hi>Conclusit</hi> ad quos
usus, nisi quemadmodum alibi dicit, <hi>Priusquam autem
veniret fides, sub lege custodebamur, conclusiin eam
fidem quae postea revelata est <note>(Galat. III, 21-23)</note>
            </hi>? Lex
ergo data est, ut gratia quaereretur: gratia data est,
ut lex impleretur. Neque enim suo vitio non implebatur
lex, sed vitio prudentiae carnis: quod vitium
per legem demonstrandum, per gratiam sanandum
fuit. <hi>Quod enim impossibile erat legis</hi>, <hi>in quo infirmabatur
per carnem, misit Deus Filium suum in similitudine
carnis peccati, et de peccato damnavit peccatum in
carne, ut justitia legis impleretur in nobis, qui non secundum
carnem ambulamus, sed secundum spiritum <note>(Rom. VIII, 3, 4)</note>
            </hi>.
Unde et in isto prophetico testimonio, <hi>Consummabo,</hi> 
 inquit, <hi>super domum Israel et super
domum Juda Testamentum Novum:</hi> quid est, <hi>Consummabo,</hi> 
nisi, Implebo? <hi>non secundum Testamentum quod
feci patribus eorum in die qua apprehendi manum eorum,
ut educerem eos de terra Aegypti.</hi> 
</p>
          </div3>
        </div2>

<div2>
          <head>CAPUT XX.</head>
<div3>
            <head>35.</head>
            <p>
 <hi>Lex vetus. Lex nova.</hi> Ergo illud
Vetus erat, quia hoc novum est. Unde igitur illud
vetus, hoc novum, cum lex eadem impleatur per
Testamentum Novum, quae dixit in Vetere, <hi>Non concupisces</hi> 
<pb n="0222"/> <note>(Exod. XX, 17)</note>?
 <hi>Quia ipsi,</hi> inquit, <hi>non perseveraverunt
in Testamento meo, et ego neglexi eos, dicit
Dominus.</hi> Ergo propter veteris hominis noxam, quae
per litteram jubentem et minantem minime sanabatur,
dicitur illud Testamentum vetus; hoc autem novum,
propter novitatem spiritus, quae hominem novum
sanat a vitio vetustatis. Denique attende quod
sequitur, et vide quanta luce fiat perspicuum, quod
sibi fidentes nolunt homines intueri: <hi>Quia hoc testamentum
est,</hi> inquit, <hi>quod ordinabo domui Israel: Post
dies illos, dicit Dominus, dabo leges meas in cor illorum,
et in mente eorum scribam eas.</hi> Ecce est unde
Apostolus ait, quod supra commemoravimus, <hi>Non in
tabulis lapideis, sed in tabulis cordis;</hi> quia <hi>non atramento,
sed spiritu Dei vivi.</hi> Nec ob aliud arbitror in eo
loco Apostolum voluisse commemorare Testamentum
Novum (ibi quippe ait, <hi>Qui et idoneos nos fecit ministros
Novi Testamenti, non litterae, sed spiritus<note>II Cor.
III, 3, 6)</note>
              </hi>, nisi quia istam intuebatur prophetiam, cum
diceret, <hi>Non in tabulis lapideis, sed in tabulis cordis
carnalibus:</hi> quoniam hic dictum est, <hi>In cordibus eorum
scribam eas,</hi> ubi nominatim promissum est Testamentum
Novum.
</p>
          </div3>
        </div2>

<div2>
          <head>CAPUT XXI.</head>
<div3>
            <head>36.</head>
            <p>
 <hi>Lex scripta in cordibus.</hi> Quid
sunt ergo leges Dei ab ipso Deo scriptae in cordibus,
nisi ipsa praesentia Spiritus sancti, qui est digitus
Dei, quo praesente diffunditur charitas in cordibus
nostris, quae plenitudo legis est, et praecepti finis?
Nam quia Veteris Testamenti promissa terrena sunt
licet (exceptis sacramentis, quae umbra erant futurorum,
sicut est circumcisio, et sabbatum, et aliae
dierum observationes, et quarumdam escarum cerimoniae,
et multiplex sacrificiorum sacrorumque
ritus, quae vetustati carnalis legis jugoque servili
congruebant,) talia contineat praecepta justitiae, qualia
nunc quoque observare praecipimur, quae maxime
duabus illis tabulis sine figura adumbratae significationis
expressa sunt, sicuti est, <hi>Non adulterabis,
Non homicidium facies, Non concupisces, et si quod
aliud est mandatum</hi> quod <hi>in hoc sermone recapitulatur,
Diliges proximum tuum sicut te ipsum <note>(Exod. XX, 14-17)</note>
            </hi>:
tamen quia in eo, sicut dixi,
promissa terrena et temporalia recitantur, quae
bona sunt hujus corruptibilis carnis, quamvis eis
sempiterna atque coelestia ad Novum scilicet Testamentum
pertinentia figurentur; nunc ipsius bonum
cordis promittitur, mentis bonum, spiritus bonum,
hoc est, intelligibile bonum, cum dicitur, <hi>Dabo leges
meas in mente eorum, et in cordibus eorum scribam eas.</hi> 
Unde significavit eos non forinsecus terrentem legem
formidaturos, sed intrinsecus habitantem ipsam legis
justitiam dilecturos.
</p>
          </div3>
        </div2>

<div2>
          <head>CAPUT XXII.</head>
<div3>
            <head>37.</head>
            <p>
 <hi>Merces aeterna.</hi> Deinde addidit
et mercedem: <hi>Et ero eis in Deum, et ipsi erunt
mihi in populum.</hi> Hoc est illud quod Deo ait ille,
<pb n="0223"/> <hi>Mihi autem adhaerere Deo bonum est 
 <note>(Psal. LXXII, 28)</note>
            </hi>. <hi>Ero,</hi> 
 inquit, <hi>illis in Deum, et ipsi erunt mihi populus.</hi> 
Quid hoc bono melius, quid hac felicitate felicius, vivere
Deo, vivere de Deo, apud quem est fons vitae,
et in cujus lumine videbimus lumen <note>(Psal. XXXV, 10)</note>?
De hac vita dicit ipse Dominus, <hi>Haec est autem vita
aeterna, ut cognoscant te unum verum Deum, et quem
misisti Jesum Christum <note>(Joan. XVII, 3)</note>
            </hi>: id est, te et
quem misisti Jesum Christum unum verum Deum.
Hoc enim et ipse promittit dilectoribus suis, dicens, <hi>Qui diligit me, mandata mea custodit: et qui diligit
me, diligetur a Patre meo; et ego diligam eum, et ostendam
me ipsum illi 
 <note>(Id. XIV, 21)</note>
            </hi>: utique in forma
Dei in qua aequalis est Patri; non in forma servi, in
qua se et impiis ostendet. Tunc enim fiet quod
scriptum est, <hi>Tollatur impius, ut non videat gloriam
Domini <note>(Isai. XXVI, 10)</note>
            </hi>. Quando ibunt sinistri in
ignem aeternum, justi autem in vitam aeternam <note>(Matth.
XXV, 46)</note>. Quae vita aeterna, sicut commemoravi,
definita est ea esse, ut cognoscant unum verum Deum.
Hinc dicit et Joannes: <hi>Dilectissimi, filii Dei sumus, et
nondum apparuit quid erimus. Scimus quia cum apparuerit,
similes ei erimus, quoniam videbimus eum sicuti est <note>(I Joan. III, 2)</note>
            </hi>.
Haec similitudo nunc incipit reformari,
quamdiu homo interius renovatur de die in
diem <note>(II Cor. IV, 16)</note> secundum imaginem ejus qui
creavit eum <note>(Coloss. III, 10)</note>.
</p>
          </div3>
        </div2>

<div2>
          <head>CAPUT XXIII.</head>
<div3>
            <head>38.</head>
            <p>
 <hi>Reformatio quae nunc agitur,
collata cum perfectione futurae vitae.</hi> Sed ad illius eminentiae
perfectionem quae tunc futura est, quid hoc,
aut quantum est? Siquidem Apostolus ad illa ineffabilia
qualecumque adhibens de notis rebus exemplum,
parvulam aetatem virili comparavit aetati. <hi>Cum essem,</hi> 
inquit, <hi>parvulus, quasi parvulus loquebar, quasi parvulus
sapiebam, quasi parvulus cogitabam: cum autem
factus sum vir, deposui ea quae parvuli erant.</hi> Cur autem
hoc dixerit, consequenter ostendens, <hi>Videmus,</hi> 
inquit, <hi>nunc per speculum in aenigmate, tunc autem facie
ad faciem: nunc scio ex parte, tunc autem cognoscam
sicut et cognitus sum <note>(I Cor. XIII, 11, 12)</note>
            </hi>.
</p>
          </div3>
        </div2>

<div2>
          <head>CAPUT XXIV.</head>
<div3>
            <head>39.</head>
            <p>
 <hi>Aeterna merces Novi Testamenti
propria praedicta per prophetam. Quomodo omnium
erit illa merces. Apostolus vehemens defensor
gratiae. Lex scripta in cordibus et merces aeternae
contemplationis pertinet ad Testamentum Novum. Minores
et majores in beatis quinam.</hi> Proinde etiam
per hunc prophetam, cujus testimonium pertractamus,
hoc additur: ut in eo merces, in eo finis,
in eo perfectio felicitatis, in eo beatae aeternaeque vitae
summa consistat. Cum enim dixisset, <hi>Et ero illis in
Deum, et ipsi erunt mihi populus;</hi> continuo addidit, <hi>Et non docebit unusquisque civem suum et unusquisque
fratrem suum, dicens, Cognosce Dominum: quia omnes
<pb n="0224"/>
cognoscent me, a minore usque ad majorem eorum.</hi> 
Nunc certe jam tempus est Testamenti Novi, cujus
per Prophetam facta est promissio per haec verba;
quae ex illa prophetia commemoravimus: cur ergo
adhuc dicit unusquisque civi suo et fratri suo, <hi>Cognosce
Dominum?</hi> An forte non dicitur, cum Evangelium
praedicetur, et ejus ipsa sit praedicatio, ut hoc
ubique dicatur? Nam unde se Apostolus Gentium dicit
esse doctorem <note>(I Tim. II, 7)</note>, nisi quia hoc fit
quod ipse ait, <hi>Quomodo invocabunt in quem non crediderunt?
aut quomodo credent quem non audierunt?
quomodo autem audient sine praedicante <note>(Rom. X, 14)</note>
            </hi>?
Cum ergo nunc ista praedicatio usquequaque crebrescat,
quomodo tempus est Testamenti Novi, de quo
Propheta dixit, <hi>Et non docebit unusquisque civem
suum et unusquisque fratrem suum, dicens, Cognosce
Dominum: quia omnes cognoscent me, a minore usque
ad majorem eorum;</hi> nisi quia ejusdem Testamenti Novi
aeternam mercedem, id est, ipsius Dei beatissimam
contemplationem promittendo conjunxit?</p>
          </div3>
<div3>
            <head>40.</head>
            <p>
 Quid ergo est, <hi>omnes a minore usque ad majorem
eorum;</hi> nisi, omnes pertinentes spiritualiter ad
domum Israel, et ad domum Juda, hoc est, ad filios
Isaac, ad semen Abrahae? Ipsa est enim promissio,
qua ei dictum est, <hi>In Isaac vocabitur tibi semen. Non
enim qui filii carnis, hi filii Dei; sed filii promissionis
deputantur in semen</hi>. <hi>Promissionis autem verbum hoc
est: Ad hoc tempus veniam, et erit Sarae filius. Non
solum autem, sed et Rebecca ex uno concubitu habens
Isaac patris nostri. De nondum enim natis, neque qui
aliquid operati fuerant boni aut mali, ut secundum
electionem propositum Dei maneret, non ex operibus,
sed ex vocante dictum est ei, quia major serviet minori <note>(Id. IX, 7-13)</note>
            </hi>.
Haec est domus Israel, vel domus Juda
propter Christum, qui venit ex tribu Juda. Domus
filiorum promissionis haec est, non operum propriorum,
sed beneficii Dei. Hoc enim Deus promittit,
quod ipse facit: non enim ipse promittit et alius facit,
quod jam non est promittere, sed praedicere. Ideo <hi>non ex operibus, sed ex vocante:</hi> 
 ne ipsorum sit, non
Dei; ne merces non imputetur secundum gratiam,
sed secundum debitum <note>(Id. IV, 4)</note>, atque ita gratia
jam non sit gratia, cujus vehemens defensor est atque
assertor minimus Apostolorum, qui plus omnibus illis
laboravit, non ipse autem, sed gratia Dei cum illo <note>(I Cor. XV, 9, 10)</note>.
 <hi>Omnes enim,</hi> inquit, <hi>agnoscent me:
Omnes,</hi> domus Israel et domus Juda. <hi>Neque enim
omnes qui ex Israel, hi sunt Israel:</hi> sed omnes quibus
dicitur in Psalmo <hi>pro susceptione matutina,</hi> hoc est,
pro luce nova, Testamenti scilicet Novi, <hi>Universum
semen Jacob, magnificate eum; timeat eum omne semen
Israel <note>(Psal. XXI, 1, 24)</note>
            </hi>. Universum omnino semen,
prorsus omne semen promissorum atque vocatorum,
sed eorum qui secundum propositum vocati sunt. <hi>Quos</hi> 
 enim <hi>praedestinavit, illos et vocavit, quos autem
vocavit, illos et justificavit; quos autem justificavit,
<pb n="0225"/>
illos et glorificavit <note>(Rom. VIII, 28, 30)</note>
            </hi>. <hi>Ideo ex fide,
ut secundum gratiam firma sit promissio omni semini,
non ei tantum quod ex lege est,</hi> id est, quod ex Vetere
Testamento venit ad Novum; <hi>sed et ei quod ex fide
est,</hi> non sibi praemissa lege. <hi>Ex fide</hi> autem <hi>Abraham,</hi> 
id est, imitatores fidei Abraham: <hi>qui est pater omnium
nostrum, sicut scriptum est, Quia patrem multarum
gentium posui te <note>(Id. IV, 16, 17)</note>
            </hi>. Omnes ergo hi
praedestinati, vocati, justificati, glorificati cognoscent
Deum gratia Testamenti Novi, a minore usque ad
majorem eorum.</p>
          </div3>
<div3>
            <head>41.</head>
            <p>
 Sicut ergo lex factorum scripta in tabulis lapideis,
mercesque ejus terra illa promissionis, quam
carnalis domus Israel cum ex Aegypto liberata esset,
accepit, pertinet ad Testamentum Vetus: ita lex fidei
scripta in cordibus, mercesque ejus species contemplationis,
quam spiritualis domus Israel ab hoc mundo
liberata percipiet, pertinet ad Testamentum Novum.
Tunc fiet quod dicit Apostolus, <hi>Sive prophetiae evacuabuntur,
sive linguae cessabunt, sive scientia evacuabitur;</hi> 
illa scilicet parvulorum scientia in qua hic vivitur,
quae ex parte est per speculum in aenigmate:
propter hanc enim necessaria est prophetia, cum adhuc
praeteritis futura succedunt; propter hanc linguae,
id est, multiplicitas significationum, cum ex alio atque
alio aliud atque aliud admonetur, qui nondum
aeternam lucem perspicuae veritatis mente purgatissima
contemplatur. <hi>Cum autem venerit quod perfectum
est,</hi> et totum hoc <hi>quod ex parte est</hi> fuerit <hi>evacuatum <note>(I Cor. XIII, 8, 9)</note>
            </hi>;
tunc quod assumpta carne carni
apparuit, ostendet se ipsum dilectoribus suis: tunc
erit vita aeterna, ut cognoscamus unum verum Deum <note>(Joan. XVII, 3)</note>;
tunc similes ei erimus <note>(I Joan. III, 2)</note>,
quoniam tunc cognoscemus sicut et cogniti sumus <note>(I Cor. XIII, 12)</note>.
Tunc <hi>non docebit unusquisque civem
suum, aut fratrem suum, dicens, Cognosce Dominum:
omnes enim cognoscent eum, a minore usque ad majorem
eorum.</hi> Quod multis modis intelligi potest. Sive
quia et illic quisque sanctorum tanquam stella ab
stella differt in gloria <note>(Id. XV, 41)</note>. Nec ad rem quidquam
interest, utrum <hi>a minore usque ad majorem,</hi> 
sicut dictum est, an si a majore usque ad minorem
diceretur: quod similiter nihil interest, etiamsi minores
intellexerimus, qui tantummodo credere, majores
autem qui etiam intelligere, quantum in hac vita
potest, lumen incorporeum atque incommutabile
valuerunt. Sive minores, tempore posteriores; majores
autem tempore priores intelligi voluit. Simul enim
promissam Dei contemplationem accepturi sunt omnes;
quia et illi pro nobis meliora providerunt, ne
sine nobis perfecti perficerentur <note>(Hebr. XI, 40)</note>. Et
ideo velut priores reperiuntur minores, quia minus
<pb n="0226"/>
dilati sunt; sicut in illo evangelico denario per similitudinem
dicitur, quem prius accipiunt qui posterius
venerunt ad vineam <note>(Matth. XX, 8-12)</note>. Sive quolibet
alio modo, qui me in praesentia forsitan fugit,
minores majoresque accipiendi sunt.
</p>
          </div3>
        </div2>

<div2>
          <head>CAPUT XXV.</head>
<div3>
            <head>42.</head>
            <p>
 <hi>Distantia Veteris et Novi Testamenti.</hi> 
Illud tamen, quantum potes, diligenter attende,
quod tanto molimine conor ostendere: cum
Testamentum Novum Propheta promitteret, non secundum
Testamentum quod prius factum est populo
Israel ex Aegypto liberato, nihil eum de sacrificiorum
vel quorumque sacramentorum commutatione dixisse,
quamvis et ipsa sine dubio fuerat secutura, sicut
secutam videmus, quod multis aliis locis eadem prophetica
Scriptura testatur: sed tantummodo istam
commendasse distantiam, quod leges suas daturus
esset Deus in mentem eorum qui pertinerent ad hoc
Testamentum, et eorum scripturus in cordibus; unde
Apostolus sumpsit, <hi>non atramento, sed spiritu Dei vivi,
non in tabulis lapideis, sed in tabulis cordis carnalibus <note>(II
Cor. III, 3)</note>
            </hi>: sempiternamque mercedem justificationis
hujus, non terram de qua pulsi sunt Amorrhaei et Chettaei,
et aliae gentes quae ibi commemorantur <hi>(Josue
XII)</hi>, sed ipsum Deum, cui adhaerere bonum est <note>(Psal.
LXXII, 28)</note>, ut bonum Dei quod diligunt, Deus sit ipse
quem diligunt; inter quem et homines nisi peccata non
separant, quae nonnisi per eamdem gratiam dimittuntur.
Unde cum dixisset, <hi>Omnes enim cognoscent me, a minore
usque ad majorem eorum;</hi> mox addidit, <hi>Quia propitius
ero iniquitati eorum, et peccata eorum non memorabor ultra.</hi> 
Per legem ergo factorum dicit Dominus, <hi>Non concupisces <note>(Exod. XX, 17)</note>
            </hi>:
per legem fidei dicit Dominus, <hi>Sine me nihil potestis facere 
 <note>(Joan. XV, 5)</note>
            </hi>; agebat
 enim de bonis operibus, hoc est, de palmitum
fructibus. Cum igitur haec appareat distantia Veteris et
Novi Testamenti, quod lex ibi in tabulis, hic in cordibus
scribitur, ut quod ibi forinsecus terret, hic delectet
intrinsecus, ibique fiat praevaricator per occidentem
litteram, hic dilector per vivificantem spiritum:
non ideo dicendum est quod Deus adjuvet nos
ad operandam justitiam atque operetur in nobis et
velle et operari pro bona voluntate <note>(Philipp. II, 13)</note>,
quia praeceptis justitiae forinsecus insonat sensibus
nostris; sed quia intrinsecus incrementum dat <note>(I Cor.
III, 7)</note>, diffundendo charitatem in cordibus nostris
per Spiritum sanctum, qui datus est nobis <note>(Rom.
V, 5)</note>.
</p>
          </div3>
        </div2>

<div2>
          <head>CAPUT XXVI.</head>
<div3>
            <head>43.</head>
            <p>
 <hi>Quaestio in locum Apostoli de
Gentibus quae naturaliter facere legem, eamque habere
scriptam in cordibus dicuntur.</hi> Videndum est autem
quomodo dicat Apostolus, <hi>Cum enim Gentes quae legem
non habent, naturaliter quae legis sunt faciunt, hi legem
non habentes, ipsi sibi sunt lex, qui ostendunt opus legis
scriptum in cordibus suis:</hi> ne videatur non esse certa
distantia Novi Testamenti, quod leges suas Dominus
in cordibus populi sui se scripturum esse promisit,
<pb n="0227"/>
quandoquidem hoc Gentes naturaliter habeant. Pertractanda
igitur haec quaestio, quae non mediocris
exorta est. Dicet enim aliquis, Si Deus hinc discernit a
Vetere Testamento Novum, quod in Vetere legem suam
scripsit in tabulis, in Novo autem scripsit in cordibus:
fideles Novi Testamenti unde discernuntur a Gentibus,
quae habent opus legis scriptum in cordibus suis, quo
naturaliter quae legis sunt faciunt; quasi jam illo populo
vetere potiores, qui legem accepit in tabulis, et
novo populo priores, cui hoc praestatur per Testamentum
Novum, quod his natura jam praestitit?</p>
          </div3>
<div3>
            <head>44.</head>
            <p>
 An forte eas gentes commemoravit Apostolus,
scriptam in cordibus habere legem, quae ad Novum
pertinent Testamentum? Ad hoc enim unde venerit,
intuendum est. Primo Evangelium commendans, ait: <hi>Virtus enim Dei est in salutem omni credenti, Judaeo
primum est Graeco. Justitia enim Dei in eo revelatur ex
fide in fidem, sicut scriptum est, Justus autem ex fide
vivit.</hi> 
 Deinde loquitur de illis impiis, quibus propter
superbiam nec cognitio Dei profuit, quia non sicut
Deum glorificaverunt, aut gratias egerunt. Inde transit
ad eos qui judicant et agunt talia, qualia condemnant,
nimirum propter Judaeos, qui de lege Dei gloriabantur;
quamvis adhuc eos nominatim non exprimat, et
ideo dicit: <hi>Ira et indignatio, tribulatio et angustia in
omnem animam hominis operantis malum, Judaei primum
et Graeci: gloria autem et honor et pax omni
operanti bonum, Judaeo primum et Graeco. Non
est enim personarum acceptio apud Deum. Quicumque
enim sine lege peccaverunt, sine lege et peribunt;
et quicumque in lege peccaverunt, per legem
judicabuntur. Non enim auditores legis justi sunt apud
Deum, sed factores legis justificabuntur.</hi> His verbis hoc
unde agitur subjungit, et dicit, <hi>Cum Gentes quae legem
non habent, naturaliter quae legis sunt faciunt:</hi> et caetera
quae jam supra commemoravi. Proinde non videtur
alios hic significasse sub nomine Gentium,
quam eos quos nomine Graeci supra significabat, cum
diceret, <hi>Judaeo primum et Graeco.</hi> Porro si Evangelium <hi>virtus Dei est in salutem omni credenti, Judaeo
primum et Graeco; et ira et indignatio et tribulatio et angustia
in omnes animam hominis operantis malum,
Judaei primum et Graeci; gloria autem et honor et pax
omni operanti bonum, Judaeo primum et Graeco 
 <note>(Rom. I,
16 II, 14)</note>
            </hi>; iste autem Graecus nomine Gentium significatus
est naturaliter quae legis sunt facientium, et
quae scriptum habent opus legis in cordibus suis:
profecto ad Evangelium pertinent Gentes, quibus lex
in cordibus scripta est; eis quippe credentibus virtus
Dei est in salutem. Quibus autem Gentibus bene operantibus
gloriam et honorem pacemque promitteret,
extra Evangelii gratiam constitutis? Quia enim personarum
acceptio non est apud Deum, et non auditores
legis, sed factores justificantur; ideo sive Judaeus
sive Graecus, hoc est, quilibet ex Gentibus crediderit,
salutem in Evangelio pariter habebit. <hi>Non enim
est distinctio,</hi> sicut postea dicit. <hi>Omnes enim peccaverunt,
<pb n="0228"/>
et egent gloria Dei; justificati gratis per gratiam
ipsius <note>(Rom. III, 23, 24)</note>
            </hi>. Unde autem factorem legis
Graecum justificari diceret, sine gratia Salvatoris?</p>
          </div3>
<div3>
            <head>45.</head>
            <p>
 Neque enim contra se ipsum diceret, quod ait, <hi>factores legis justificabuntur;</hi> 
 tanquam per opera, non
per gratiam justificentur: cum dicat gratis justificari
hominem per fidem sine operibus legis <note>(Id. III, 28)</note>,
nihil aliud volens intelligi in eo quod dicit, <hi>gratis,</hi> 
nisi quia justificationem opera non praecedunt. Aperte
quippe alibi dicit, <hi>Si gratia, jam non ex operibus;
alioquin gratia jam non est gratia <note>(Id. XI, 6)</note>
            </hi>. Sed sic
intelligendum est, <hi>factores legis justificabuntur,</hi> ut
sciamus eos aliter non esse factores legis, nisi justificentur:
ut non justificatio factoribus accedat, sed ut
factores justificatio praecedat. Quid est enim aliud,
justificati, quam justi facti, ab illo scilicet qui justificat
impium <note>(Id. IV, 5)</note>, ut ex impio fiat justus? Si
enim ita loqueremur, ut diceremus, Homines liberabuntur;
hoc utique intelligeretur, eis qui jam homines
essent accedere liberationem: si autem diceremus,
Homines creabuntur; non utique intelligeretur
eos creari qui erant, sed ipsa creatione homines
fieri. Ita si dictum esset, Factores legis honorabuntur;
non recte acciperemus nisi honorem illis qui
jam essent factores legis accedere: cum vero dictum
est, <hi>factores legis justificabuntur;</hi> quid aliud dictum est
quam, justi justificabuntur? factores enim legis utique
justi sunt. Ac per hoc tantumdem est ac si diceretur,
Factores legis creabuntur, non qui erant, sed
ut sint: ut sic intelligerent etiam Judaei legis auditores,
indigere se gratia justificatoris, ut possint esse
factores. Aut certe ita dictum est, <hi>justificabuntur,</hi> ac
si diceretur, justi habebuntur, justi deputabuntur,
sicut dictum est de quodam, <hi>Ille autem volens se justificare <note>(Luc. X, 29)</note>
            </hi>;
id est, ut justus haberetur et deputaretur.
Unde aliter dicimus, Deus sanctificat sanctos
suos: aliter autem, <hi>Sanctificetur nomen tuum <note>(Matth. VI, 9)</note>
            </hi>.
Nam illud ideo, quia ipse illos facit
esse sanctos, qui non erant sancti: hoc autem ideo,
ut quod semper apud se sanctum est, sanctum etiam
ab hominibus habeatur, id est, sancte timeatur.</p>
          </div3>
<div3>
            <head>46.</head>
            <p>
 Si ergo Gentes commemorans, naturaliter
quae legis sunt facientes, et scriptum habentes opus legis
in cordibus, illos intelligi voluit qui credunt in Christum;
quia non sicut Judaei praemissa sibi lege veniunt
ad fidem: non est cur eos conemur discernere ab iis
quibus Dominus per Prophetam promittens Testamentum
Novum, dixit leges suas se scripturum in cordibus
eorum; quia et ipsi per insertionem, quam oleastro
praestitam dicit, ad eamdem oleam, hoc est, ad eumdem
Dei populum pertinent <note>(Rom. XI, 24)</note>: potiusque
concordat prophetico etiam hoc apostolicum testimonium:
ut hoc sit pertinere ad Testamentum Novum, legem
<pb n="0229"/>
Dei habere non in tabulis, sed in cordibus scriptam;
hoc est, in intimo affectu justitiam legis amplecti,
ubi fides per dilectionem operatur <note>(Galat. V, 6)</note>. <hi>Quia ex fide justificat gentes Deus;</hi> 
 quod <hi>Scriptura praevidens,
praenuntiavit Abrahae, dicens, In semine tuo benedicentur
omnes gentes:</hi> ut per hanc promissionis
gratiam olivae insereretur oleaster, et fierent fideles
Gentes filii Abrahae <hi>in semine Abrahae, quod est
Christus <note>(Id. III, 8, 16)</note>
            </hi>; sectantes ejus fidem, qui
non accepta in tabulis lege, nondumque habens ipsam
circumcisionem, <hi>credidit Deo, et deputatum est illi ad
justitiam <note>(Gen. XV, 6; Rom. IV, 3)</note>
            </hi>. Ac sic tale erit
hoc quod de ejusmodi Gentibus dixit Apostolus, quod <hi>opus legis scriptum habeant in cordibus suis 
 <note>(Rom. II,
15)</note>
            </hi>: quale est illud ad Corinthios, <hi>non in tabulis lapideis,
sed in tabulis cordis carnalibus <note>(II Cor. III, 3)</note>
            </hi>.
Ita enim fiunt de domo Israel, cum praeputium eorum
in circumcisionem deputatur, eo quod justitiam legis
non praecisione carnis ostendunt, sed cordis charitate
custodiunt: quoniam <hi>si praeputium justitias legis custodiat,
nonne praeputium ejus,</hi> inquit, <hi>in circumcisionem
deputabitur <note>(Rom. II, 26)</note>
            </hi>? Et propterea in domo veri
Israel, in quo dolus non est <note>(Joan. I, 47)</note>, participes
sunt Testamenti Novi, quia dat Deus leges in mentem
ipsorum, et in cordibus eorum scribit eas digito
suo, Spiritu sancto, quo ibi diffunditur charitas <note>(Rom.
V, 5)</note>, quae legis est plenitudo <note>(Id. XIII, 10)</note>.
</p>
          </div3>
        </div2>

<div2>
          <head>CAPUT XXVII.</head>
<div3>
            <head>47.</head>
            <p>
 <hi>Legem fieri naturaliter,
idem quod secundum naturam gratia reparatam.</hi> Nec
moveat quod <hi>naturaliter</hi> eos dixit, <hi>quae legis sunt facere,</hi> 
non spiritu Dei, non fide, non gratia. Hoc enim
agit spiritus gratiae, ut imaginem Dei, in qua naturaliter
facti sumus, instauret in nobis. Vitium quippe
contra naturam est, quod utique sanat gratia: propter
quam Deo dicitur, <hi>Miserere mei, sana animam
meam, quoniam peccavi tibi <note>(Psal. XL, 5)</note>
            </hi>. Proinde
naturaliter homines quae legis sunt faciunt: qui enim
hoc non faciunt, vitio suo non faciunt. Quo vitio
lex Dei est deleta de cordibus; ac per hoc, vitio sanato,
cum illic scribitur, fiunt quae legis sunt naturaliter:
non quod per naturam negata sit gratia, sed
potius per gratiam reparata natura. <hi>Per unum</hi> quippe <hi>hominem peccatum intravit in mundum, et per peccatum
mors; et ita in omnes homines pertransivit, in quo omnes
peccaverunt 
 <note>(Rom. V, 12)</note>
            </hi>: et ideo quia <hi>non est
distinctio, egent gloria Dei, justificati gratis per gratiam
ipsius.</hi> Qua gratia in interiore homine renovato
justitia scribitur, quam culpa deleverat: et haec
misericordia super genus humanum per Christum
Jesum Dominum nostrum. <hi>Unus enim Deus, unus et
mediator Dei et hominum homo Christus Jesus <note>(I Tim.
II, 5)</note>
            </hi>.</p>
          </div3>
<div3>
            <head>48.</head>
            <p>
 Si autem hi qui naturaliter quae legis sunt faciunt,
nondum sunt habendi in numero eorum quos
Christi justificat gratia; sed in eorum potius, quorum
etiam impiorum, nec Deum verum veraciter justeque
colentium, quaedam tamen facta vel legimus, vel novimus,
<pb n="0230"/>
vel audimus, quae secundum justitiae regulam non
solum vituperare non possumus, verum etiam merito
recteque laudamus: quanquam si discutiantur quo
fine fiant, vix inveniuntur quae justitiae debitam laudem
defensionemve mereantur.
</p>
          </div3>
        </div2>

<div2>
          <head>CAPUT XXVIII.</head>
<p> <hi>Imago Dei non omnino deleta
in infidelibus. Peccata venialia.</hi> Verumtamen quia non
usque adeo in anima humana imago Dei terrenorum
affectuum labe detrita est, ut nulla in ea velut lineamenta
extrema remanserint, unde merito dici possit
etiam in ipsa impietate vitae suae facere aliqua legis
vel sapere; si hoc est quod dictum est, quia <hi>Gentes
quae legem non habent,</hi> hoc est, legem Dei, <hi>naturaliter
quae legis sunt faciunt,</hi> et quia hujusmodi homines <hi>ipsi
sibi sunt lex,</hi> et <hi>scriptum opus legis habent in cordibus
suis,</hi> id est, non omni modo deletum est, quod ibi per
imaginem Dei cum crearentur impressum est: etiam
sic illa differentia non perturbabitur, qua distat a Vetere
Testamentum Novum, eo quod per Novum scribitur
lex Dei in corde fidelium, quae per Vetus in tabulis
scripta est. Hoc enim illic scribitur per renovationem,
quod non omni modo deletum est per vetustatem.
Nam sicut ipsa imago Dei renovatur in mente credentium
per Testamentum Novum, quam non penitus impietas
aboleverat; nam remanserat utique id quod
anima hominis nisi rationalis esse non potest: ita
etiam ibi lex Dei non ex omni parte deleta per injustitiam,
profecto scribitur renovata per gratiam. Nec
istam inscriptionem, quae justificatio est, poterat efficere
in Judaeis lex in tabulis scripta, sed solum praevaricationem.
Nam et ipsi homines erant, et vis illa
naturae inerat eis, qua legitimum aliquid anima rationalis
 et sentit et facit: sed pietas quae in aliam
vitam transfert beatam et aeternam, legem habet immaculatam,
convertentem animas <note>(Psal. XVIII, 8)</note>, ut
ex illo lumine renoventur, fiatque in eis, <hi>Signatum est
super nos lumen vultus tui, Domine <note>(Psal. IV, 7)</note>
            </hi>. Unde
aversi obsolescere meruerunt: renovari autem nisi
gratia christiana, hoc est, nisi Mediatoris intercessione
non possunt. <hi>Unus enim Deus, unus et mediator Dei et
hominum homo Christus Jesus, qui dedit semetipsum
redemptionem pro omnibus.</hi> A cujus gratia si alieni sunt
illi de quibus agimus, qui secundum illum modum de
quo superius satis diximus, <hi>naturaliter quae legis sunt
faciunt;</hi> quid eis proderunt <hi>excusantes cogitationes, in
die qua judicabit Deus occulta hominum <note>(Rom. II,
14-16)</note>
            </hi>, nisi forte ut mitius puniantur? Sicut enim
non impediunt a vita aeterna justum quaedam peccata
venialia, sine quibus haec vita non ducitur: sic ad
salutem aeternam nihil prosunt impio aliqua bona
opera, sine quibus difficillime vita cujuslibet pessimi
hominis invenitur. Verumtamen sicut in regno Dei
velut stella ab stella in gloria differunt sancti <note>(I Cor.
XV, 41)</note>; sic et in damnatione poenae sempiternae tolerabilius
erit Sodomae quam alteri civitati <note>(Luc. X, 12)</note>,
et erunt quidam duplo amplius quibusdam gehennae
filii <note>(Matth. XXIII, 15)</note>: ita nec illud in judicio Dei
<pb n="0231"/>
vacabit, quod in ipsa impietate damnabili magis alius
alio minusve peccaverit.</p>
<div3>
            <head>49.</head>
            <p>
 Quid ergo hinc Apostolus efficere voluit, quod
jactantiam cohibens Judaeorum, cum dixisset, <hi>Non
auditores legis justi sunt apud Deum, sed factores legis
justificabuntur;</hi> continuo subjecit de his, qui <hi>legem non
habentes, naturaliter quae legis sunt faciunt:</hi> si non illi
sunt intelligendi, qui pertinent ad gratiam Mediatoris,
sed illi potius, qui cum Deum verum vera pietate non
colant, habent tamen quaedam opera bona in vita impia?
An forte hoc ipso probandum credidit, quod
supra dixerat, quia <hi>non est personarum acceptio apud
Deum;</hi> et quod postea dixit, quia <hi>non Judaeorum est
Deus tantum, sed et Gentium <note>(Rom. III, 29)</note>
            </hi>: quod
quantulacumque legis opera naturaliter insita non invenirentur
in eis, qui legem non acceperunt, nisi ex
reliquiis imaginis Dei; quam non contemnit, cum in
eum credunt, apud quem non est acceptio personarum?
Sed quodlibet horum accipiatur, constat gratiam
Dei promissam esse Testamento Novo etiam per Prophetam:
eamdemque gratiam in eo definitam, ut
scribantur leges Dei in cordibus hominum, perveniantque
ad eam cognitionem Dei, ubi <hi>non docebit unusquisque
civem suum vel fratrem suum, dicens, Cognosce
Deum; quia omnes cognoscent eum a minore usque ad
majorem eorum.</hi> Hoc donum Spiritus sancti est, quo
diffunditur charitas in cordibus nostris: charitas non
quaelibet, sed charitas Dei de corde puro et conscientia
bona et fide non ficta <note>(I Tim. I, 5)</note>, ex qua justus
in hac peregrinatione vivens, ad speciem quoque perducitur
post speculum et aenigma, et quidquid erat
ex parte, ut facie ad faciem cognoscat, sicut et cognitus
est <note>(I Cor. XIII, 12)</note>. Unam enim petiit a Domino,
et hanc requirit, ut inhabitet in domo Domini per
omnes dies vitae suae, ad hoc ut contempletur delectationem
Domini <note>(Psal. XXVI, 4)</note>.
</p>
          </div3>
        </div2>

<div2>
          <head>CAPUT XXIX.</head>
<div3>
            <head>50.</head>
            <p>
 <hi>Justitia ex dono Dei.</hi> Nemo
itaque glorietur ex eo quod videtur habere, tanquam
non acceperit <note>(I Cor. IV, 7)</note>; aut ideo se putet accepisse,
quia littera extrinsecus, vel ut legeretur apparuit,
vel ut audiretur insonuit. Nam <hi>si per legem justitia,
ergo Christus gratis mortuus est <note>(Galat. II, 21)</note>
            </hi>.
Porro autem si non gratis mortuus est, ascendit in
altum, captivam duxit captivitatem, et dedit dona hominibus <note>(Psal. LXVII, 19; Ephes. IV, 8)</note>:
inde habet,
quicumque habet. Quisquis autem inde se habere negat,
aut non habet, aut id quod habet auferetur ab eo <note>(Luc. VIII, 18, et XIX, 26)</note>.
 <hi>Unus</hi> enim <hi>Deus qui justificat
circumcisionem ex fide, et praeputium per fidem <note>(Rom. III, 30)</note>
            </hi>:
quod non ad aliquam differentiam dictum
est, tanquam aliud sit <hi>ex fide,</hi> et aliud <hi>per fidem;</hi> 
sed ad varietatem locutionis. Alio quippe loco cum de
Gentibus diceret, hoc est, de praeputio: <hi>Praevidens</hi>,
inquit, <hi>Scriptura, quia ex fide justificat Gentes Deus <note>(Galat. III, 8)</note>
            </hi>.
Itemque cum de circumcisione loqueretur,
unde erat ipse: <hi>Nos,</hi> inquit, <hi>natura Judaei, et
non ex Gentibus peccatores, scientes quia non justificatur
<pb n="0232"/>
homo ex operibus legis, nisi per fidem Jesu Christi, et
nos in Christum Jesum credimus <note>(Galat. II, 15, 16)</note>
            </hi>. Ecce
et praeputium dixit justificari ex fide, et circumcisionem
per fidem, si tamen circumcisio justitiam fidei
teneat. Sic enim <hi>Gentes quae non sectabantur justitiam,
apprehenderunt justitiam, justitiam autem quae
ex fide est:</hi> impetrando eam ex Deo, non ex semetipsis
praesumendo. <hi>Israel vero persequens legem justitiae, in
legem justitiae non pervenit. Quare? Quia non ex fide,
sed tanquam ex operibus <note>(Rom. IX, 30, 31)</note>
            </hi>: id est, tanquam
eam per semetipsos operantes, non in se credentes
operari Deum. <hi>Deus est enim qui operatur in
nobis et velle et operari, pro bona voluntate <note>(Philipp.
II, 13)</note>
            </hi>. Ac per hoc <hi>offenderunt in lapidem offensionis <note>(Rom. IX, 32)</note>
            </hi>.
Nam quid dixerit, <hi>quia non ex fide, sed
tanquam ex operibus;</hi> apertissime exposuit, dicens, <hi>Ignorantes enim Dei justitiam, et suam volentes constituere,
justitiae Dei non sunt subjecti. Finis enim legis
Christus, ad justitiam omni credenti 
 <note>(Id. X, 3, 4)</note>
            </hi>. Et
adhuc dubitamus quae sint opera legis, quibus homo
non justificatur, si ea tanquam sua crediderit sine adjutorio
et dono Dei, quod est <hi>ex fide Jesu Christi?</hi> et
circumcisionem caeteraque talia suspicamur, quia
etiam de his sacramentis aliis in locis talia quaedam
leguntur? Sed hic utique non circumcisionem tanquam
suam justitiam volebant constituere: quia et
ipsam Deus praecipiendo constituit. Nec de illis operibus
hoc intelligi potest, de quibus Dominus eis dicit, <hi>Rejicitis mandatum Dei, ut traditiones vestras statuatis <note>(Matth. XV, 3, et Marc. VII, 9)</note>
            </hi>.
 <hi>Quia persequens,</hi> 
inquit, <hi>legem justitiae, in legem justitiae non pervenit Israel:</hi> 
non dixit, Persequens traditiones suas, id est,
consectans. Haec ergo sola distantia est, quia ipsum, <hi>Non concupisces 
 <note>(Exod. XX, 17)</note>
            </hi>, et caetera mandata
ejus sancta et bona sibi tribuebant: quae ut possit
homo facere, Deus operatur in homine per fidem Jesu
Christi, qui finis est ad justitiam omni credenti; id
est, cui per spiritum incorporatus factusque membrum
ejus, potest quisque illo incrementum intrinsecus
dante, operari justitiam: de cujus operibus
etiam ipse dixit, quia <hi>sine me nihil potestis facere <note>(Joan. XV, 5)</note>
            </hi>.</p>
          </div3>
<div3>
            <head>51.</head>
            <p>
 Ideo quippe proponitur justitia legis, quod qui
fecerit eam, vivet in illa <note>(Levit. XVIII, 5)</note>; ut cum quisque
infirmitatem suam cognoverit, non per suas vires,
neque per litteram ipsius legis, quod fieri non
potest, sed per fidem concilians justificatorem perveniat,
et faciat, et vivat in ea. Opus enim quod qui
fecerit, vivet in eo, non fit nisi a justificato. Justificatio
autem ex fide impetratur: de qua scriptum est, <hi>Ne dixeris in corde tuo, Quis ascendit in coelum? hoc
est Christum deducere: Aut quis descendit in abyssum?
hoc est Christum a mortuis reducere. Sed quid dicit?
Prope te est verbum in ore tuo, et in corde tuo: hoc est,</hi> 
inquit, <hi>verbum fidei quod praedicamus: quia si confitearis
in ore tuo quia Dominus est Jesus, et credideris in
<pb n="0233"/>
corde tuo quia Deus illum suscitavit a mortuis, salvus
eris <note>(Rom. X, 5-9)</note>
            </hi>. In tantum justus, in quantum salvus.
Per hanc enim fidem credimus, quod etiam nos
Deus a mortuis excitet: interim spiritu, ut in novitate
ejus gratiae temperanter et juste et pie vivamus in hoc
saeculo <note>(Tit. II, 12)</note>; post etiam carne nostra ad immortalitatem
resurrectura, quod est meritum spiritus,
qui eam in resurrectione sibi congrua, hoc
est, in justificatione praecedit. <hi>Consepulti enim sumus
Christo per Baptismum in mortem, ut quemadmodum
Christus resurrexit a mortuis per gloriam Patris, sic et
nos in novitate vitae ambulemus <note>(Rom. VI, 4)</note>
            </hi>. Fide
igitur Jesu Christi impetramus salutem, et quantum
nobis inchoatur in re, et quantum perficienda exspectatur
in spe. <hi>Omnis enim qui invocaverit nomen
Domini, salvus erit <note>(Joel II, 32; Rom. X, 13)</note>
            </hi>. <hi>Quam
multa multitudo,</hi> ait Psalmista, <hi>dulcedinis tuae, Domine,
quam abscondisti timentibus te, perfecisti autem sperantibus
in te <note>(Psal. XXX, 20)</note>
            </hi>! Ex lege timemus Deum,
ex fide speramus in Deum: sed timentibus poenam
absconditur gratia. Sub quo timore anima laborans,
quando concupiscentiam malam non vicerit, nec timor
ille quasi custos severus abscesserit; per fidem
confugiat ad misericordiam Dei, ut det quod jubet,
atque inspirata gratiae suavitate per Spiritum sanctum
faciat plus delectare quod praecipit, quam delectat
quod impedit. Ita multa multitudo dulcedinis ejus,
hoc est, lex fidei, charitas ejus conscripta in cordibus
atque diffusa, perficitur sperantibus in eum, ut anima
sanata non timore poenae, sed amore justitiae
operetur bonum.
</p>
          </div3>
        </div2>

<div2>
          <head>CAPUT XXX.</head>
<div3>
            <head>52.</head>
            <p>
 <hi>An evacuetur liberum arbitrium
per gratiam.</hi> Liberum ergo arbitrium evacuamus
per gratiam? Absit: sed magis liberum arbitrium
statuimus. Sicut enim lex per fidem <note>(Rom. III,
31)</note>, sic liberum arbitrium per gratiam non evacuatur,
sed statuitur. Neque enim lex impletur nisi libero
arbitrio: sed per legem cognitio peccati, per
fidem impetratio gratiae contra peccatum, per gratiam
sanatio animae a vitio peccati, per animae sanitatem
libertas arbitrii, per liberum arbitrium justitiae
dilectio, per justitiae dilectionem legis operatio.
Ac per hoc, sicut lex non evacuatur, sed statuitur
per fidem, quia fides impetrat gratiam, qua lex impleatur:
ita liberum arbitrium non evacuatur per
gratiam, sed statuitur, quia gratia sanat voluntatem,
qua justitia libere diligatur. Omnia haec quae velut
catenatim connexi, habent voces suas in Scripturis
sanctis. Lex dicit: <hi>Non concupisces <note>(Exod. XX, 17)</note>
            </hi>.
Fides dicit: <hi>Sana animam meam, quoniam peccavi
tibi <note>(Psal. XL, 5)</note>
            </hi>. Gratia dicit: <hi>Ecce sanus factus es,
jam noli peccare, ne quid tibi deterius contingat <note>(Joan.
V, 14)</note>
            </hi>. Sanitas dicit: <hi>Domine Deus meus, exclamavi
ad te, et sanasti me <note>(Psal. XXIX, 3)</note>
            </hi>. Liberum arbitrium
<pb n="0234"/>
dicit: <hi>Voluntarie sacrificabo tibi <note>(Psal. LIII, 8)</note>
            </hi>.
Dilectio justitiae dicit: <hi>Narraverunt mihi injusti delectationes</hi>,
 <hi>sed non sicut lex tua, Domine <note>(Psal. CXVIII,
85)</note>
            </hi>. Utquid ergo miseri homines aut de libero arbitrio
audent superbire antequam liberentur, aut de suis viribus,
si jam liberati sunt? Nec attendunt in ipso nomine
liberi arbitrii utique libertatem sonare. <hi>Ubi</hi> autem <hi>spiritus Domini, ibi libertas 
 <note>(II Cor. III, 17)</note>
            </hi>. Si
ergo servi sunt peccati, quid se jactant de libero arbitrio? <hi>A quo enim quis devictus est, huic et servus addictus
est 
 <note>(II Petr. II, 19)</note>
            </hi>. Si autem liberati sunt,
quid se jactant velut de opere proprio, et gloriantur
quasi non acceperint? An ita sunt liberi, ut nec illum
velint habere Dominum, qui eis dicit, <hi>Sine me nihil
potestis facere <note>(Joan. XV, 5)</note>
            </hi>; et, <hi>Si vos Filius liberaverit,
tunc vere liberi eritis <note>(Id. VIII, 36)</note>
            </hi>?
</p>
          </div3>
        </div2>

<div2>
          <head>CAPUT XXXI.</head>
<div3>
            <head>53.</head>
            <p>
 <hi>Fides an sit in nostra potestate.</hi> 
Quaeret aliquis, utrum fides ipsa, in qua salutis
vel ad salutem connexionis hujus, quam commemoravi,
esse videtur exordium, in nostra constituta sit
potestate: quod facilius videbimus, si prius quid sit
potestas aliquanto diligentius perspexerimus. Cum
enim duo quaedam sint, velle et posse, unde nec qui
vult continuo potest, nec qui potest continuo vult;
quia sicut volumus aliquando quod non possumus,
sic etiam possumus aliquando quod nolumus: satis
evolutis ipsis etiam vocabulis resonat, quod ab eo
quod est velle, voluntas; ab eo autem quod est posse
potestas nomen accepit. Quapropter, sicut qui vult habet
voluntatem, ita potestatem qui potest. Sed ut potestate
aliquid fiat, voluntas aderit. Neque enim dici
solet quispiam potestate fecisse, si quid fecit invitus.
Quanquam, si subtilius advertamus, etiam quod
quisque invitus facere cogitur, si facit, voluntate facit:
sed quia mallet aliud, ideo invitus, hoc est, nolens
facere dicitur. Malo quippe aliquo facere compellitur,
quod volens evitare vel a se removere, facit
quod cogitur. Nam si tanta voluntas sit, ut malit hoc
non facere quam illud non pati; cogenti procul dubio
resistit, nec facit. Ac per hoc, si facit; non quidem
plena et libera voluntate, sed tamen non facit nisi voluntate:
quam voluntatem quia effectus consequitur,
non possumus dicere potestatem defuisse facienti. Si
enim cogenti cedens vellet facere, nec posset; ei voluntatem
adfuisse licet extortam, sed potestatem defuisse
diceremus. Cum vero ideo non faciebat, quia
nolebat; erat utique potestas, sed voluntas deerat
quamdiu cogenti reluctando non fecit. Hinc est quod
etiam illi qui cogunt, vel qui suadent, solent dicere:
Quod habes in potestate, quare non facis, ut hoc
malo careas? Et qui omnino facere non possunt, quod
ideo coguntur ut faciant, quia posse creduntur, solent
excusando respondere et dicere: Facerem, si esset in
potestate. Quid igitur ultra quaerimus; quandoquidem
<pb n="0235"/>
hanc dicimus potestatem, ubi voluntati adjacet
facultas faciendi? Unde hoc quisque in potestate
habere dicitur, quod si vult, facit; si non vult, non
facit.</p>
          </div3>
<div3>
            <head>54.</head>
            <p>
 Attende jam illud quod excutiendum posuimus,
utrum fides in potestate sit? De hac enim fide
nunc loquimur, quam adhibemus cum aliquid credimus,
non quam damus cum aliquid pollicemur; nam
et ipsa dicitur fides. Sed aliter dicimus. Non mihi
habuit fidem: aliter, Non mihi servavit fidem. Nam
illud est, Non credidit quod dixi: illud, Non fecit quod
dixit. Secundum hanc fidem qua credimus, fideles
sumus Deo: secundum illam vero qua fit quod promittitur,
etiam Deus ipse fidelis est nobis. Hoc enim
dicit Apostolus: <hi>Fidelis Deus, qui non vos permittat
tentari super id quod potestis <note>(I Cor. X, 13)</note>
            </hi>. De illa
itaque fide quaerimus, utrum in potestate sit, qua
credimus Deo, vel credimus in Deum. Hinc enim
scriptum est, <hi>Credidit Abraham Deo, et deputatum est
illi ad justitiam;</hi> et, <hi>Credenti in eum qui justificat impium,
deputatur fides ejus ad justitiam <note>(Gen. XV, 6, et
Rom. IV, 3, 5)</note>
            </hi>. Vide nunc utrum quisque credat, si
noluerit; aut non credat, si voluerit. Quod si absurdum
est (quid est enim credere, nisi consentire verum
esse quod dicitur? consensio autem utique volentis
est); profecto fides in potestate est. Sed, sicut Apostolus
dicit, <hi>Non est potestas nisi a Deo <note>(Rom. XIII, 1)</note>
            </hi>.
Quid igitur causae est cur non et de ista nobis dicatur, <hi>Quid enim habes quod non accepisti 
 <note>(I Cor. IV, 7)</note>
            </hi>?
Nam et ut credamus, Deus dedit. Nusquam autem
legimus in Scripturis sanctis, Non est voluntas nisi
a Deo. Et recte non scriptum est, quia verum non
est: alioquin etiam peccatorum, quod absit, auctor
est Deus, si non est voluntas nisi ab illo: quoniam
mala voluntas jam sola peccatum est, etiam si desit
effectus, id est, si non habeat potestatem. Porro cum
voluntas mala potestatem accipit implere quod intendit,
ex judicio Dei venit, apud quem non est iniquitas <note>(Rom. IX, 14)</note>.
Punit enim etiam isto modo;
nec ideo injuste, quia occulte. Caeterum iniquus puniri
se ignorat, nisi cum manifesto supplicio senserit
nolens, quantum mali sit quod perpetravit volens.
Hoc est quod de quibusdam Apostolus ait: <hi>Tradidit illos Deus in concupiscentias cordis illorum,
ut faciant quae non conveniunt 
 <note>(Id. I, 24)</note>
            </hi>. Hinc et
Dominus Pilato: <hi>Non haberes in me,</hi> inquit, <hi>potestatem,
nisi data esset tibi desuper <note>(Joan. XIX, 11)</note>
            </hi>. Sed
cum potestas datur, non necessitas utique imponitur.
Unde cum David Saülis occidendi potestatem accepisset,
maluit parcere, quam ferire <note>(I Reg. XXIV
et XXVI)</note>. Unde intelligimus malos accipere potestatem
ad damnationem malae voluntatis suae, bonos
autem ad probationem bonae voluntatis suae.
</p>
          </div3>
        </div2>

<div2>
          <head>CAPUT XXXII.</head>
<div3>
            <head>55.</head>
            <p>
 <hi>Quae fides laudanda.</hi> Cum
<pb n="0236"/>
ergo fides in potestate sit, quoniam cum vult quisque
credit; et cum credit, volens credit, deinde quaerendum
est, imo recolendum, quam fidem tanta conflictatione
commendet Apostolus. Non enim quodlibet
credere bonum est: nam unde est illud, <hi>Fratres,
nolite omni spiritui credere; sed probate spiritum qui ex
Deo est <note>(I Joan. IV, 1)</note>
            </hi>? Nec in laudibus charitatis
quod dictum est, <hi>Omnia credit <note>(I Cor. XIII, 7)</note>
            </hi>, sic
accipiendum est, ut charitati cujuspiam derogemus,
si non quod audierit, statim crediderit. Quid, quod
eadem charitas admonet, non facile de fratre mali
aliquid esse credendum, et cum tale aliquid dicitur,
hoc ad se magis judicat pertinere ne credat? Postremo
ipsa charitas qua omnia credit, non omni
spiritui credit: ac per hoc, omnia quidem credit, sed
Deo; quia non dictum est, Omnibus credit. Nulli itaque
dubium est, eam fidem ab Apostolo commendari,
qua creditur Deo.</p>
          </div3>
<div3>
            <head>56.</head>
            <p>
 Sed adhuc aliquid discernendum est: quoniam
et illi qui sub lege sunt, et timore poenae justitiam
suam facere conantur, et ideo non faciunt Dei
justitiam, quia charitas eam facit, quam non libet
nisi quod licet, non timor, qui cogitur in opere habere
quod licet, cum aliud habeat in voluntate, qua
mallet, si fieri posset, licere quod non licet: et illi ergo
credunt Deo; nam si omnino non crederent, nec poenam
legis utique formidarent. Sed non hanc fidem
commendat Apostolus, qui dicit, <hi>Non enim accepistis
spiritum servitutis iterum in timorem; sed accepistis spiritum
adoptionis filiorum, in quo clamamus, Abba, Pater <note>(Rom. VIII, 15)</note>
            </hi>.
Timor ergo ille servilis est: et
ideo quamvis in illo Domino credatur, non tamen justitia
diligitur, sed damnatio timetur. Filii vero clamant <hi>Abba, Pater,</hi> 
 quarum duarum vocum una est ex circumcisione,
altera ex praeputio, Judaei primum et Graeci: <hi>quoniam unus est Deus, qui justificat circumcisionem ex
fide, et praeputium per fidem 
 <note>(Id. III, 30)</note>
            </hi>. Cum autem
clamant, aliquid petunt: et quid petunt nisi quod esuriunt
et sitiunt? Et hoc quid est, nisi quod de illis
dictum est, <hi>Beati qui esuriunt et sitiunt justitiam, quoniam
ipsi saturabuntur <note>(Matth. V, 6)</note>
            </hi>? Huc ergo transeant
qui sub lege sunt, ut ex servis filii fiant: nec
sic tamen, ut servi esse desistant; sed ut tanquam
filii domino et patri liberaliter serviant, quia et
hoc acceperunt: <hi>dedit</hi> enim <hi>potestatem</hi> ille Unicus, <hi>filios Dei fieri credentibus in nomine ejus 
 <note>(Joan. I, 12)</note>
            </hi>:
eosque admonuit petere, quaerere, pulsare, ut accipiant,
et inveniant, et aperiatur eis; addens increpationem,
et dicens, <hi>Si vos cum sitis mali, nostis bona
data dare filiis vestris, quanto magis Pater vester qui in
coelis est, dabit bona petentibus se <note>(Matth. VII, 7-11)</note>
            </hi>!
Cum ergo virtus peccati lex inflammaverit aculeum
mortis <note>(I Cor. XV, 56)</note>, ut occasione accepta peccatum
per mandatum operetur omnem concupiscentiam
<pb n="0237"/> <note>(Rom. VII, 8)</note>,
a quo petenda est continentia, nisi ab
illo qui novit bona data dare filiis suis? An forte nescit
insipiens, quod nemo esse possit continens, nisi
Deus det <note>(Sap. VIII, 21)</note>? Hoc ergo ut sciat, ipsa indiget
sapientia. Cur itaque non audit Patris sui spiritum
dicentem per apostolum Christi, vel ipsum Christum
qui dicit in Evangelio suo, <hi>Petite, et accipietis <note>(Matth. VII, 7)</note>
            </hi>?
loquentem etiam in apostolo suo, et
dicentem, <hi>Si quis vestrum indiget sapientia, postulet a
Deo, qui dat omnibus affluenter et non improperat, et
dabitur illi; postulet autem in fide, nihil haesitans (Jacobi
I, 5, 6)</hi>? Haec est fides, ex qua justus vivit <note>(Rom.
I, 17)</note>: haec est fides, qua creditur in eum qui justificat
impium <note>(Id. IV, 5)</note>: haec est fides, per quam excluditur
gloriatio <note>(Id. III, 27)</note>; sive ut abscedat qua
in nobis inflamur, sive ut emineat qua in Domino
gloriamur: haec est fides, qua impetratur largitas spiritus,
de quo dicitur, <hi>Nos enim spiritu ex fide spem
justitiae exspectamus <note>(Galat. V, 5)</note>
            </hi>. Ubi quidem quaeri
adhuc potest, utrum spem justitiae dixerit, qua sperat
justitia, an qua speratur ipsa justitia: quoniam
justus ex fide vivens, sperat utique vitam aeternam;
itemque fides esuriens sitiensque justitiam renovatione
 de die in diem interioris hominis <note>(II Cor. IV,
16)</note> proficit in ea, et sperat in ea satiari in vita aeterna,
ubi fiet id quod in Psalmo de Deo dicitur, <hi>Qui satiat
in bonis desiderium tuum <note>(Psal. CII, 5)</note>
            </hi>. Haec est fides,
qua salvi fiunt, quibus dicitur: <hi>Gratia salvi facti estis per
fidem; et hoc non ex vobis, sed Dei donum est: non ex operibus,
ne forte quis extollatur. Ipsius enim sumus figmentum,
creati in Christo Jesu in operibus bonis, quae praeparavit
Deus ut in illis ambulemus <note>(Ephes. II, 8-10)</note>
            </hi>. Postremo
haec est fides, quae per dilectionem operatur <note>(Galat. V, 6)</note>,
non per timorem; non formidando poenam,
sed amando justitiam. Unde ergo ista dilectio,
id est, charitas per quam fides operatur, nisi unde
illam fides ipsa impetravit? Neque enim esset in nobis,
quantacumque sit in nobis, nisi diffunderetur in
cordibus nostris per Spiritum sanctum, qui datus est
nobis <note>(Rom. V, 5)</note>. Charitas quippe Dei dicta est diffundi
in cordibus nostris, non qua nos ipse diligit,
sed qua nos facit dilectores suos: sicut justitia Dei,
qua justi ejus munere efficimur <note>(Id. III, 24)</note>; et Domini
salus, qua nos salvos facit <note>(Psal. III, 9)</note>; et fides
Jesu Christi, qua nos fideles facit <note>(Galat. II, 16)</note>.
Haec est justitia Dei, quam non solum docet per
legis praeceptum, verum etiam dat per spiritus donum.
</p>
          </div3>
        </div2>

<div2>
          <head>CAPUT XXXIII.</head>
<div3>
            <head>57.</head>
            <p>
 <hi>Voluntas credendi unde.</hi> 
Sed consequens est paululum quaerere, utrum voluntas
illa qua credimus, etiam ipsa Dei donum sit, an
ex illo naturaliter insito libero adhibeatur arbitrio.
Si enim dixerimus eam non esse donum Dei, metuendum
est ne existimemus invenisse nos aliquid, quod
Apostolo increpanti et dicenti, <hi>Quid enim habes quod
non accepisti? Si autem et accepisti, quid gloriaris
quasi non acceperis <note>(I Cor. IV, 7)</note>
            </hi>? respondere possimus,
<pb n="0238"/>
Ecce habemus voluntatem credendi, quam non
accepimus: ecce ubi gloriamur, quod non acceperimus.
Si autem dixerimus, etiam hujusmodi voluntatem
non esse nisi donum Dei, rursus metuendum
est, ne infideles atque impii non immerito se veluti
juste excusare videantur, ideo non credidisse, quod
dare illis Deus istam noluit voluntatem. Nam illud
quod dictum est, <hi>Deus est enim qui operatur in nobis
et velle et operari, pro bona voluntate <note>(Philipp. II, 13)</note>
            </hi>:
jam gratiae est, quam fides impetrat, ut possint
esse hominis opera bona, quae operatur fides per dilectionem,
quae diffunditur in corde per Spiritum
sanctum qui datus est nobis. Si credimus ut impetremus
hanc gratiam, et utique voluntate credimus,
de hac quaeritur unde sit nobis. Si natura, quare non
omnibus, cum sit idem Deus omnium creator? Si
dono Dei, etiam hoc quare non omnibus, cum omnes
homines velit salvos fieri, et in agnitionem veritatis
venire <note>(I Tim. II, 4)</note>?</p>
          </div3>
<div3>
            <head>58.</head>
            <p>
 <hi>Liberum arbitrium media vis.</hi> Prius igitur
illud dicamus, et videamus utrum huic satisfaciat
quaestioni, quod liberum arbitrium naturaliter
attributum a Creatore animae rationali, illa media
vis est, quae vel intendi ad fidem, vel inclinari ad
infidelitatem potest: et ideo nec istam voluntatem
qua credit Deo, dici potest homo habere quam non
acceperit; quandoquidem vocante Deo surgit de libero
arbitrio, quod naturaliter cum crearetur accepit. Vult
autem Deus omnes homines salvos fieri, et in agnitionem
veritatis venire; non sic tamen, ut eis adimat
liberum arbitrium, quo vel bene vel male utentes justissime
judicentur. Quod cum fit, infideles quidem
contra voluntatem Dei faciunt, cum ejus Evangelio
non credunt: nec ideo tamen eam vincunt, verum se
ipsos fraudant magno et summo bono, malisque poenalibus
implicant, experturi in suppliciis potestatem
ejus, cujus in donis misericordiam contempserunt.
Ita voluntas Dei semper invicta est: vinceretur autem,
si non inveniret quid de contemptoribus faceret,
aut ullo modo possent evadere quod de talibus
ille constituit. Quid enim dicit, verbi gratia, Volo ut
hi omnes servi mei operentur in vinea, et post laborem
requiescentes epulentur, ita ut quisquis eorum
hoc noluerit, in pistrino semper molat: videtur quidem
quicumque contempserit, contra voluntatem
Domini sui facere; sed tunc eam vincet, si et pistrinum
contemnens effugerit: quod nullo modo fieri
potest sub Dei potestate. Unde scriptum est, <hi>Semel
locutus est Deus,</hi> hoc est, incommutabiliter: quanquam
et de unico Verbo possit intelligi. Deinde subjungens
quid incommutabiliter sit locutus: <hi>Duo haec,</hi> 
inquit, <hi>audivi, quoniam potestas Dei est, et tibi, Domine,
misericordia, quia tu reddes unicuique secundum
opera sua <note>(Psal. LXI, 12, 13)</note>
            </hi>. Ille igitur reus erit ad
<pb n="0239"/>
damnationem sub potestate ejus, qui contempserit ad
credendum misericordiam ejus. Quisquis autem crediderit,
eique se a peccatis omnibus absolvendum, et
ab omnibus vitiis sanandum, et calore ac lumine ejus
accendendum illuminandumque commiserit; habebit
ex ejus gratia opera bona, ex quibus etiam secundum
corpus a mortis corruptione redimatur, coronetur,
bonisque satietur, non temporalibus, sed aeternis,
supra quam petimus et intelligimus <note>(Ephes. III,
20)</note>.</p>
          </div3>
<div3>
            <head>59.</head>
            <p>
 Hunc ordinem tenuit Psalmus, ubi dicitur: <hi>Benedic, anima mea, Dominum, et noli oblivisci omnes
retributiones ejus: qui propitius fit omnibus iniquitatibus
tuis, qui sanat omnes languores tuos, qui redimit de corruptione vitam tuam, qui coronat te in miseratione
et misericordia, qui satiat in bonis desiderium tuum.</hi> 
Et ne forte haec tanta bona hujus vetustatis, hoc est,
mortalitatis deformitas desperaret: <hi>Renovabitur,</hi> inquit, <hi>sicut aquilae juventus tua.</hi> 
 Tanquam diceret:
Haec quae audisti, ad novum hominem et ad Novum
pertinent Testamentum. Recole mecum eadem ipsa
paululum, obsecro te, et inspice delectabiliter laudem
misericordiae, hoc est, gratiae Dei. <hi>Benedic,</hi> inquit, <hi>anima mea, Dominum, et noli oblivisci omnes retributiones
ejus:</hi> 
 non ait, Tributiones,, sed, <hi>retributiones
ejus;</hi> quia retribuit bona pro malis. <hi>Qui
propitius fit omnibus iniquitatibus tuis:</hi> hoc agitur in
Baptismatis sacramento. <hi>Qui sanat omnes languores
tuos:</hi> hoc agitur in hac vita fidelis hominis, dum caro
concupiscit adversus spiritum, et spiritus adversus
carnem, ut non quae volumus faciamus <note>(Galat. V, 17)</note>;
dum alia lex in membris repugnat legi mentis; dum
velle adjacet, perficere autem bonum non <note>(Rom.
VII, 23, 18)</note>: qui languores vetustatis, si perseverante
intentione proficimus, de die in diem crescente
novitate sanantur, ex fide quae per dilectionem operatur. <hi>Qui redimit de corruptione vitam tuam:</hi> 
 hoc fit in
ultima resurrectione mortuorum. <hi>Qui coronat te in
miseratione et misericordia <note>(Psal. CII, 2-4)</note>
            </hi>: hoc fit in
judicio, ubi cum rex justus sederit in throno redditurus
unicuique secundum opera ejus, quis gloriabitur
castum se habere cor? aut quis gloriabitur mundum
se esse a peccato <note>(Prov. XX, 8, 9, et Matth. XVI, 27)</note>?
Ideo illic necessarium fuit commemorare miserationem
et misericordiam Domini, ubi jam exigi debita et
reddi merita sic possent videri, ut nullus esset misericordiae
locus. Coronat ergo in miseratione et misericordia,
sed etiam sic secundum opera. Segregabitur
enim ad dexteram, cui dicatur, <hi>Esurivi, et dedisti
<pb n="0240"/>
mihi manducare <note>(Matth. XXV, 35)</note>
            </hi>: quoniam <hi>judicium
sine misericordia,</hi> sed <hi>illi qui non fecit misericordiam <note>(Jacobi II, 13)</note>
            </hi>:
 <hi>Beati</hi> autem <hi>misericordes, quoniam
ipsorum miserebitur Deus <note>(Matth. V, 7)</note>
            </hi>. Jam vero cum
sinistri ierint in ambustionem aeternam, justi autem
in vitam aeternam <note>(Id. XXV, 46)</note>: quia <hi>haec est,</hi> inquit, <hi>vita aeterna, ut cognoscant te unum verum Deum,
et quem misisti Jesum Christum 
 <note>(Joan. XVII, 3)</note>
            </hi>; illa
cognitione, illa visione, illa contemplatione satiabitur
in bonis animae desiderium <note>(Psal. CII, 5)</note>. Hoc enim
solum ei sat est, ultra non habet quod appetat, quod
inhiet, quod requirat. Nam desiderio hujus satietatis
ardebat, qui Domino Christo ait: <hi>Ostende nobis Patrem,
et sufficit nobis.</hi> Cui responsum est: <hi>Qui me vidit,
vidit et Patrem <note>(Joan. XIV, 8, 9)</note>
            </hi>. Quia <hi>ipsa est
vita aeterna, ut cognoscant unum verum Deum te, et quem
misisti Jesum Christum.</hi> Sed si ille qui vidit Filium,
vidit et Patrem; profecto qui videt Patrem et Filium,
videt et Spiritum sanctum Patris et Filii. Ita nec arbitrium
liberum tollimus, et benedicit anima nostra
Dominum, non obliviscens omnes retributiones ejus:
nec ignorans Dei justitiam, suam vult constituere <note>(Rom. X, 3)</note>;
sed credit in eum qui justificat impium,
et vivit ex fide, donec ad speciem perducatur; fide
scilicet quae per dilectionem operatur. Quae dilectio
diffunditur in cordibus nostris, nec per sufficientiam
propriae voluntatis, nec per litteram legis, sed per
Spiritum sanctum qui datus est nobis.
</p>
          </div3>
        </div2>

<div2>
          <head>CAPUT XXXIV.</head>
<div3>
            <head>60.</head>
            <p>
 <hi>Voluntas credendi a Deo.</hi> Haec
disputatio, si quaestioni illi solvendae sufficit, sufficiat.
Si autem respondetur, cavendum esse ne quisquam Deo
tribuendum putet peccatum, quod admittitur per liberum
arbitrium, si in eo quod dicitur, <hi>Quid habes quod
non accepisti?</hi> propterea etiam voluntas qua credimus,
dono Dei tribuitur, quia de libero existit arbitrio,
quod cum crearemur accepimus: attendat, et videat,
non ideo tantum istam voluntatem divino muneri tribuendam,
quia ex libero arbitrio est, quod nobis naturaliter
concreatum est; verum etiam quod visorum
suasionibus agit Deus, ut velimus, et ut credamus,
sive extrinsecus per evangelicas exhortationes, ubi
et mandata legis aliquid agunt, si ad hoc admonent
hominem infirmitatis suae, ut ad gratiam justificantem
credendo confugiat; sive intrinsecus, ubi nemo habet
in potestate quid ei veniat in mentem, sed consentire
vel dissentire propriae voluntatis est. His ergo modis
quando Deus agit cum anima rationali, ut ei credat;
neque enim credere potest quodlibet libero arbitrio,
si nulla sit suasio vel vocatio cui credat; profecto et
ipsum velle credere Deus operatur in homine, et in
omnibus misericordia ejus praevenit nos: consentire
autem vocationi Dei, vel ab ea dissentire, sicut dixi,
propriae voluntatis est. Quae res non solum non infirmat
<pb n="0241"/>
quod dictum est, <hi>Quid enim habes quod non accepisti?</hi> 
verum etiam confirmat. Accipere quippe et habere
anima non potest dona, de quibus hoc audit,
nisi consentiendo: ac per hoc quid habeat, et quid
accipiat, Dei est: accipere autem et habere utique
accipientis et habentis est. Jam si ad illam profunditatem
scrutandam quisquam nos coarctet, cur illi ita
suadeatur ut persuadeatur, illi autem non ita; duo
sola occurrunt interim quae respondere mihi placeat: <hi>O altitudo divitiarum 
 <note>(Rom. XI, 33)</note>
            </hi>! et, <hi>Numquid iniquitas
apud Deum <note>(Id. IX, 14)</note>
            </hi>? Cui responsio ista
displicet quaerat doctiores, sed caveat ne inveniat
praesumptores.
</p>
          </div3>
        </div2>

<div2>
          <head>CAPUT XXXV.</head>
<div3>
            <head>61.</head>
            <p>
 <hi>Conclusio operis.</hi> Concludamus
igitur librum aliquando, cujus tanta prolixitate
utrum aliquid egerimus, nescio: non apud te,
cujus fidem scio; sed apud animos eorum propter
quos me scribere voluisti: qui non contra nostram,
sed (ut mitius loquar, et non dicam illius qui in suis
Apostolis est locutus) certe contra tanti apostoli
Pauli, non unam sententiam, sed tam vehementem,
tam intentam vigilemque conflictationem malunt suam
defensitare sententiam, quam eum audire obsecrantem <hi>per miserationem Dei,</hi> 
 et dicentem, <hi>per gratiam
Dei quae data est illi, non plus sapere praeter quam
oportet sapere, sed sapere ad temperantiam, unicuique
sicut Deus partitus est mensuram fidei <note>(Id. XII, 1, 3)</note>
            </hi>.</p>
          </div3>
<div3>
            <head>62.</head>
            <p>
 Tu autem quid mihi proposueris, et quid tam
longo disputationis hujus opere effecerimus adverte.
Movit te certe quemadmodum dictum fuerit, fieri
posse ut sit homo sine peccato, si voluntas ejus non
desit, ope adjuvante divina; quamvis nemo tam perfectae
justitiae in hac vita fuerit, vel sit, vel futurus
sit. Sic enim hoc ipsum in illis prius ad te conscriptis
libris proposui:  « Si a me quaeratur, »  inquam,
 « utrum homo sine peccato possit esse in hac vita;
confitebor posse per Dei gratiam et liberum ejus
arbitrium: ipsum quoque liberum arbitrium ad Dei
gratiam, hoc est, ad Dei dona pertinere non ambigens,
nec tantum ut sit, verum etiam ut bonum sit,
id est, ad facienda mandata Domini convertatur;
atque ita Dei gratia, non solum ostendat quid faciendum
sit, sed adjuvet etiam, ut fieri possit quod ostenderit » <note>(De Peccatorum Meritis, lib. 2, n. 7)</note>.
Tibi
autem absurdum visum est, sine exemplo esse rem
quae fieri potest. Hinc exorta est hujus libri quaestio,
ac per hoc ad nos pertinebat ostendere, fieri posse
aliquid quamvis desit exemplum. Hinc ex Evangelio
et ex Lege quaedam posuimus in sermonis hujus exordio,
sicut de cameli transitu per foramen acus <note>(Matth.
XIX, 24)</note>, et de duodecim millibus legionum Angelorum,
qui potuerunt, si vellet, pugnare pro Christo <note>(Id. XXVI, 53)</note>,
et de illis gentibus quas Deus dicit potuisse
se a facie populi sui semel exterminare <note>(Deut.
XXXI, 3, et Judicum II, 3)</note>: quae omnia facta non
<pb n="0242"/>
sunt. His addi possunt etiam illa quae leguntur in libro
Sapientiae, quam multa posset nova tormenta Deus
exercere in impios ad nutum sibi serviente creatura <note>(Sap. XVI, 24)</note>,
quae tamen non exercuit. Potest et
de monte illo quem fides in mare transferret <note>(Marc.
XI, 23)</note>: quod tamen nusquam factum, vel legimus,
vel audivimus. Quisquis enim horum aliquid Deo
dixerit esse impossibile, vides quam desipiat, quamque
adversus fidem Scripturae ejus loquatur. Multa
alia hujusmodi possunt occurrere vel legenti vel cogitanti,
quae possibilia Deo negare non possumus,
quamvis eorum desit exemplum.</p>
          </div3>
<div3>
            <head>63.</head>
            <p>
 Sed quia dici potest, illa opera esse divina, juste
autem vivere ad nostra opera pertinere; suscepi ostendere
etiam hoc opus esse divinum, et hoc egi libro
isto loquacius fortasse quam sat est: sed contra inimicos
gratiae Dei etiam parum mihi dixisse videor; nihilque
me tam multum dicere delectat, quam ubi mihi et
Scriptura ejus plurimum suffragatur; et id agitur, ut qui
gloriatur in Domino glorietur <note>(II Cor. X, 17)</note>, et in omnibus
gratias agamus Domino Deo nostro sursum cor
habentes, unde a Patre luminum omne datum optimum
et omne donum perfectum est <note>(Jacobi I, 17)</note>. Nam si
propterea non est opus Dei, quia per nos agitur, vel
quia illo donante nos agimus, nec illud est opus Dei,
ut mons transferatur in mare; quia per fidem hominum
fieri posse Dominus dixit, et hoc ipsorum operi
attribuit, dicens, <hi>Si habueritis in vobis fidem tanquam
granum sinapis, dicetis monti huic, Tollere et mittere
in mare, et fiet, et nihil impossibile erit vobis <note>(Marc.
XI, 23, 24, et Luc. XVII, 6)</note>
            </hi>. Certe <hi>vobis</hi> dixit; non,
Mihi aut Patri: et tamen hoc nullo modo facit homo,
nisi illo donante et operante. Ecce quemadmodum sine
exemplo est in hominibus perfecta justitia, et tamen
impossibilis non est. Fieret enim, si tanta voluntas
adhiberetur, quanta sufficit tantae rei. Esset autem
tanta, si et nihil eorum quae pertinent ad justitiam
nos lateret, et ea sic delectarent animum, ut quidquid
aliud voluptatis dolorisve impedit, delectatio illa
superaret: quod ut non sit, non ad impossibilitatem,
sed ad judicium Dei pertinet. Quis enim nesciat, non
esse in hominis potestate quid sciat, nec esse consequens
ut quod appetendum cognitum fuerit appetatur,
nisi tantum delectet, quantum diligendum est?
Hoc autem sanitatis est animae.
</p>
          </div3>
        </div2>

<div2>
          <head>CAPUT XXXVI.</head>
<div3>
            <head>64.</head>
            <p>
 <hi>Praeceptum dilectionis quando
perfecte implebitur. Ignorantiae peccata. Justitia hujus vitae
sine peccato qualis poni possit. Perfecta justitia etsi hic
non inveniatur, non tamen impossibilis.</hi> Sed fortasse
quispiam putaverit, nihil nobis deesse ad cognitionem
justitiae, quod Dominus verbum consummans et brevians
<pb n="0243"/>
super terram <note>(Isai. X, 23; Rom. IX, 28)</note>, dixit
in duobus praeceptis totam Legem Prophetasque pendere;
nec ea tacuit, sed verbis apertissimis prompsit, <hi>Diliges,</hi> 
 inquit, <hi>Dominum Deum tuum ex toto
corde tuo, et ex tota anima tua, et ex tota mente tua;
et diliges proximum tuum tanquam te ipsum <note>(Matth.
XXII, 37-40)</note>
            </hi>. Quid verius, his impletis impleri omnino
justitiam? Verumtamen qui hoc attendit, etiam
illud attendat, quam in multis offendamus omnes <note>(Jacobi III, 2)</note>,
dum putamus Deo, quem diligimus,
placere, vel non displicere quod facimus; et postea
per Scripturam ejus, sive certa et perspicua ratione
commoniti, cum didicerimus quod ei non placeat,
poenitendo precamur ut ignoscat. Plena humana vita
est documentis talibus. Unde autem minus novimus
quid ei placeat, nisi quia et ipse minus notus est
nobis? <hi>Videmus</hi> enim <hi>nunc per speculum in aenigmate,
tunc autem facie ad faciem.</hi> Quis vero existimare audeat,
cum eo ventum fuerit, quod ait, <hi>Ut cognoscam
sicut et cognitus sum <note>(I Cor. XIII, 12)</note>
            </hi>, tantam Dei dilectionem
fore contemplatoribus ejus, quanta fidelibus
nunc est: aut ullo modo hanc illi tanquam de
proximo comparandam? Porro si quanto major notitia,
tanto erit major dilectio; profecto nunc quantum
deest dilectioni, tantum perficiendae justitiae
deesse credendum est. Sciri enim aliquid vel credi,
et tamen non diligi potest: diligi autem quod neque
scitur neque creditur, non potest. At si credendo ad
tantam dilectionem sancti pervenire potuerunt, qua
certe majorem in hac vita esse non posse Dominus
ipse testatus est, ut animam suam pro fide vel pro
fratribus ponerent <note>(Joan. XV, 13)</note>: cum ab hac peregrinatione
in qua per fidem nunc ambulatur <note>(II Cor.
V, 7)</note>, perventum erit ad speciem, quam nondum
visam speramus, et per patientiam exspectamus <note>(Rom. VIII, 25)</note>,
procul dubio et ipsa dilectio non solum
supra quam hic habemus, sed longe supra quam
petimus et intelligimus erit <note>(Ephes. III, 20)</note>; nec ideo
tamen plus esse poterit, quam ex toto corde, ex tota
anima, ex tota mente. Neque enim restat in nobis aliquid
quod addi possit ad totum; quia si restabit aliquid,
illud non erit totum. Proinde hoc primum praeceptum
justitiae, quo jubemur diligere Deum ex toto corde, et
ex tota anima, et ex tota mente, cui est de proximo diligendo
alterum consequens, in illa vita implebimus,
cum videbimus facie ad faciem. Sed ideo nobis hoc
etiam nunc praeceptum est, ut admoneremur, quid
fide exposcere, quo spem praemittere, et obliviscendo
quae retro sunt, in quae anteriora nos extendere debeamus <note>(Philipp. III)</note>.
Ac per hoc, quantum mihi
videtur, in ea quae perficienda est justitia multum in
hac vita ille profecit, qui quam longe sit a perfectione
justitiae, proficiendo cognovit.
<pb n="0244"/>
</p>
          </div3>
<div3>
            <head>65. </head>
            <p>
Sed si dici potest quaedam justitia minor huic
vitae competens, qua justus ex fide vivit <note>(Rom. I, 17)</note>,
quamvis peregrinus a Domino, et ideo per fidem
ambulans, nondum per speciem: non absurde dicitur
etiam ad istam pertinere ne peccet. Neque enim, id
esse nondum potest tanta dilectio Dei, quanta illi
cognitioni plenae perfectaeque debetur, jam culpae
deputandum est. Aliud est enim totam nondum assequi
 charitatem, aliud nullam sequi cupiditatem.
Quamobrem debet homo, quamvis longe minus amet
Deum, quam eum potest amare conspectum, nihil
tamen appetere illicitum: sicut etiam in his quae
adjacent sensibus corporis, potest oculus nullis tenebris
delectari, quamvis non possit in fulgentissima
luce defigi. Verum ecce jam talem constituamus animam
humanam in hoc corruptibili corpore, quae etsi
nondum illa supereminentissima perfectione charitatis
Dei omnes motus terrenae libidinis absorbuerit
atque consumpserit, attamen in ista minore justitia
ad illicitum aliquid operandum eidem libidini nulla
inclinatione consentiat: ut ad illam vitam jam immortalem
pertineat, <hi>Diliges Dominum Deum tuum ex
toto corde tuo, et ex tota anima tua, et ex tota virtute
tua <note>(Deut. VI, 5)</note>
            </hi>; ad hanc autem, <hi>Non regnet peccatum
in vestro mortali corpore ad obediendum desideriis
ejus <note>(Rom. VI, 12)</note>
            </hi>: ad illam, <hi>Non concupisces <note>(Exod.
XX, 17)</note>
            </hi>; ad istam, <hi>Post concupiscentias tuas non eas <note>(Eccli. XVIII, 30)</note>
            </hi>:
ad illam, nihil amplius quaerere,
quam in ea perfectione persistere; ad istam, hoc quod
agit in opere habere, et illius perfectionem pro mercede
sperare: ut per illam justus sine fine vivat in
specie, quam in ista desideravit; per hanc autem justus
vivat ex fide, in qua illam certo fine desiderat.
<note>(His constitutis peccatum erit hominis ex fide viventis,
aliquando alicui delectationi illicitae consentire:
non tantum in illis horrendis facinoribus et flagitiis
perpetrandis, verum etiam in levioribus; ut vel aurem
alicui voci quae audienda non esset, vel linguam
alicui quae dicenda non esset, accommodet; vel in
ipso corde aliquid ita cogitet, ut mallet licitum quod
male delectat, et per praeceptum scitur illicitum:
etiam ista quippe consensio est ad peccatum, quae
utique fieret, nisi poena terreret.)</note> Tales justi ex fide
viventes, non opus habent dicere, <hi>Dimitte nobis debita
nostra, sicut et nos dimittimus debitoribus nostris <note>(Matth. VI, 12)</note>
            </hi>?
falsumque esse convincunt, quod
scriptum est, <hi>Non justificabitur in conspectu tuo omnis
<pb n="0245"/>
vivens <note>(Psal. CXLII, 2)</note>
            </hi>? et illud, <hi>Si dixerimus quia peccatum
non habemus, nosmetipsos decipimus, et veritas
in nobis non est <note>(I Joan. I, 8)</note>
            </hi>? et illud, <hi>Quia non est
homo qui non peccabit <note>(III Reg. VIII, 46)</note>
            </hi>? et illud, <hi>Non est justus in terra qui faciet bonum et non peccabit <note>(Eccli. VII, 21)</note>
            </hi>?
(utrumque enim hoc testimonium
non de praeterito dicit, id est, Peccavit; sed de futuro,
id est, <hi>peccabit</hi> ) et si qua alia in hanc sententiam
sancta Scriptura commemorat? Sed quoniam haec
falsa esse non possunt, illud esse consequens video,
ut qualemlibet vel quantamlibet in hac vita potuerimus
definire justitiam, nullus in ea sit hominum qui
nullum habeat omnino peccatum; omnique homini
sit necessarium dare ut detur illi, dimittere ut dimittatur
illi <note>(Luc. VI, 38, 37)</note>; et si quid habet justitiae,
non de suo sibi esse praesumere, sed de gratia justificantis
Dei, et adhuc tamen ab illo esurire et sitire
justitiam <note>(Matth. V, 6)</note>, qui est panis vivus <note>(Joan. VI,
51)</note>, et apud quem est fons vitae <note>(Psal. XXXV, 10)</note>:
qui sic operatur justificationem in sanctis suis in hujus
vitae tentatione laborantibus, ut tamen sit et quod
petentibus largiter adjiciat, et quod confitentibus clementer
ignoscat.</p>
          </div3>
<div3>
            <head>66.</head>
            <p>
 Sed inveniant isti, si possunt, aliquem sub
onere corruptionis hujus viventem, cui jam non habeat
Deus quod ignoscat: nisi tamen eum fateantur
non doctrina legis datae, sed etiam infuso spiritu
gratiae, ut talis esset, adjutum; non cujuscemodi
peccati crimen sed ipsius impietatis incurrent. Sane
quanquam talem, si testimonia illa divina competenter
accipiant, prorsus invenire non possunt: nullo
<pb n="0246"/>
modo tamen dicendum, Deo deesse possibilitatem,
qua voluntas sic adjuvetur humana, ut non solum
justitia ista quae ex fide est <note>(Rom. X, 6)</note>, omni ex parte
modo perficiatur in homine, verum etiam illa secundum
quam postea in aeternum in ipsa ejus contemplatione
vivendum est. Quandoquidem si nunc velit in quoquam
etiam hoc corruptibile induere incorruptionem <note>(I Cor.
XV, 53)</note>, atque hic inter homines morituros eum jubere
vivere minime moriturum, ut tota penitus vetustate
consumpta nulla lex in membris ejus repugnet legi
mentis <note>(Rom. VII, 23)</note>, Deumque ubique praesentem
ita cognoscat, sicut sancti postea cognituri sunt, quis
demens audeat affirmare, non posse? Sed quare non
faciat, quaerunt homines: nec qui quaerunt, se attendunt
esse homines. Scio quod sicut impossibilitas,
ita et iniquitas non est apud Deum <note>(Id. IX, 14)</note>. Et
scio quod superbis resistit, humilibus autem dat gratiam <note>(Jacobi IV, 6)</note>.
Et scio quod illi, cui ne extolleretur
datus erat stimulus carnis, Angelus satanae,
qui eum colaphizaret, semel et iterum et tertio deprecanti
dictum est, <hi>Sufficit tibi gratia mea; nam virtus
in infirmitate perficitur <note>(II Cor. XII, 7-9)</note>
            </hi>. Aliquid
ergo est in abdito et profundo judiciorum Dei, ut
etiam justorum omne os obstruatur in laude sua, et
non aperiatur nisi in laudem Dei. Hoc autem aliquid
quis possit scrutari, quis investigare, quis nosse?
tam sunt <hi>inscrutabilia judicia ejus, et investigabiles viae
ejus! Quis enim cognovit sensum Domini? aut quis
consiliarius illi fuit? Aut quis prior dedit illi, et retribuetur
ei? Quoniam ex ipso, et per ipsum, et in ipso
sunt omnia; ipsi gloria in saecula saeculorum. Amen <note>(Rom. XI, 33-36)</note>
            </hi>.

</p>
          </div3>
        </div2>
      </div1>
</body>
  </text>
</TEI>